{"id": "604134", "revid": "729019", "url": "https://it.wikipedia.org/wiki?curid=604134", "title": "Isola di Capo Passero", "text": "Lisola di Capo Passero \u00e8 un'isola italiana sita nel mar Ionio, in Sicilia.\nAmministrativamente appartiene a Portopalo di Capo Passero, comune italiano del libero consorzio comunale di Siracusa.\nPrende il nome dal Capo Passero, l'estrema punta sud-orientale dell'isola di Sicilia.\nCaratteristiche.\nUn tempo era una penisola, unita alla terraferma da un istmo sabbioso. Lunga appena 1300 metri e larga 500, si estende per 0,37 km\u00b2.\nNella zona occidentale vi \u00e8 una rinomata spiaggia sabbiosa. A nord si trova una tonnara, risalente al XIII secolo, ormai abbandonata. Ad est, la costa \u00e8 frastagliata e vi sono alcune grotte marine, tra cui quella detta \"del Polipo\". Vi sono anche vari scogli che affiorano sotto il pelo dell'acqua.\nIl forte.\nIl cosiddetto Forte di Capo Passero, voluto dal vicer\u00e9 di Sicilia Marcantonio Colonna nel 1583 e terminato sotto il regno di Filippo III, re di Sicilia e di Spagna tra il 1599 e il 1635, \u00e8 l'edificio storico pi\u00f9 importante. Nel 1959, fu inaugurata una statua bronzea raffigurante Maria di Nazaret, realizzata dallo scultore italiano Mario Ferretti.\nFlora.\nAl centro, l'isola \u00e8 popolata dalla palma nana. Il botanico italiano Augusto Beguinot nel 1922 esaltava la bellezza di questo palmeto, mentre Giacomo Albo, tra il 1957 e il 1960, ne evidenziava l'impoverimento.. Sulla costa occidentale, la vegetazione \u00e8 molto sviluppata (tra le specie presenti si ricordano l\"'Euforbia pepilis\", il giglio di mare e la rughetta marina).\nFauna.\nLa fauna dell'isola conta su conigli e lucertole, oltre a molti uccelli: fanelli, verdoni, cardellini, beccamoschini, saltimpali, gabbiani.\nUna volta la zona era ricca anche di fauna marina, ma oggi molte specie, a cominciare dalla tartarughe marine (\"Caretta caretta\"), non frequentano pi\u00f9 questa zona. Si trovano ancora, in piccoli banchi, cefali, spigole, saraghi, sogliole e aragoste."}
{"id": "604136", "revid": "287204", "url": "https://it.wikipedia.org/wiki?curid=604136", "title": "Colle di Tenda", "text": "Il Colle di Tenda (\"Col de Tende\" in francese, \"Cola d\u00eb Tenda\" in dialetto brigasco, \"Col \u00ebd Tenda\" in piemontese) \u00e8 un valico alpino alla quota di 1.871 metri s.l.m. che separa le Alpi liguri dalle Alpi Marittime.\nGeografia.\n\u00c8 collocato sulla catena principale alpina ed \u00e8 il 4\u00b0 passo stradale pi\u00f9 elevato del confine geografico tra la Francia e l'Italia dopo il Colle del Monginevro (il pi\u00f9 alto coi suoi 1.854 m s.l.m.), il Mauvais Pas (1.779 metri s.l.m.) ed il Colle della Scala (1.762 m s.l.m.).\nLa sua sommit\u00e0 divide la Valle del Roia a sud con quella della Vermenagna a nord ed \u00e8 situato tra le regioni del Piemonte e della Provenza-Alpi-Costa Azzurra.\nIl valico \u00e8 aperto in estate, con limitazioni di transito, la strada sul lato francese e\u2019 sterrata e stretta.\nIl tunnel \u00e8 attualmente chiuso a seguito di eventi alluvionali.\nStoria.\nGi\u00e0 identificato come un punto di delimitazione tra la Gallia Cisalpina e la Gallia Narbonense durante la Repubblica romana, il Colle di Tenda trova la prima menzione su un documento storico nel 1178, a proposito delle tappe che un viandante poteva incontrare lungo i sentieri che collegavano Ventimiglia a Borgo San Dalmazzo.\nI sentieri che i mercanti di sale diretti in Piemonte e che i pellegrini diretti a Santiago di Compostela batterono durante l'intero Medioevo videro il primo tentativo di ampliamento nel 1614, quando il duca Carlo Emanuele I di Savoia inizi\u00f2 i lavori per un traforo, che avrebbe dovuto rendere pi\u00f9 sicuro l'attraversamento del valico rispetto alla pista di superficie. I lavori terminarono dopo i primi scavi, per mancanza di fondi.\nNella seconda met\u00e0 del Settecento il re di Sardegna Vittorio Amedeo III diede nuovo impulso ai traffici che passavano dal monte tentando di riavviare i lavori per il tunnel, seguendo ci\u00f2 che era stato fatto nel secolo precedente: eppure, nemmeno Vittorio Amedeo III riusc\u00ec a consegnare un traforo ultimato. Ci\u00f2 che rimane degli scavi \u00e8 tuttora visibile, circa a quota 1500, lungo una deviazione della strada a valle del versante italiano del colle: un antro buio e freddo, di forma biforcuta, oggi noto ai valligiani come \"galleria di Napoleone \"dopo che un terzo ed altrettanto infruttuoso tentativo di prosecuzione fu compiuto nel 1802 in periodo napoleonico (gli scavi andarono in un senso durante i primi due tentativi e proseguirono per una settantina di metri leggermente deviati sulla destra al fine di incontrare minore resistenza nel terzo ed ultimo tentativo).\nNel 1780 venne dato inizio ai lavori per la pista di superficie, ampliando e rendendo sicuri i sentieri che secoli di carri avevano tracciato sulla montagna. Venne anche stabilito un corpo di guardia il cui mandato era fornire assistenza ai viaggiatori e rendere sicuro il passaggio, soprattutto durante l'inverno.\nLa pista conclusa serv\u00ec subito ai rivoluzionari francesi, che nel 1794 passarono il confine proprio dal Colle per invadere il Regno di Sardegna. Tra il 1881 e il 1895 sul Colle e nell'alta valle del Roia fu costruito un massiccio sbarramento fortificato costituito di sei opere, nell'ambito del sistema di difesa il cui intento era proteggere il Piemonte da eventuali assalti nemici, e che ha fatto nascere fortificazioni sull'intero vallo alpino e appenninico attorno alla regione.\nNel 1882, grazie alla mole di studi geologici e geografici effettuati per gli scavi di quota 1750, venne ultimato il Traforo stradale del Colle di Tenda, 3.182 metri di galleria che, da nord a sud, si apre a 1321 m s.l.m. a poca distanza dal bivio per Limonetto, e termina a poca distanza da Vi\u00e8ve (Vievola) a quota 1280.\nNel 1898 fu ultimato anche il Traforo ferroviario del Colle di Tenda, molto pi\u00f9 lungo di quello stradale (8.099 metri) e ad esso parallelo. Il 25 aprile 1945 il tunnel e il colle furono catturati dalle milizie di Francia Libera, che mettevano per la prima volta piede sul suolo italiano dopo avere scacciato le ultime compagini della Wehrmacht dalla valle Roia.\nNel settembre 1947 l'entrata in vigore dei Trattati di Parigi spostarono il confine tra Italia e Francia verso nord, consegnando a quest'ultima Briga, Tenda e la gran parte del Colle, tra cui l'intero complesso dei forti.\nCaratteristiche.\nRaggiungere la sommit\u00e0 del Colle di Tenda \u00e8 certamente pi\u00f9 facile dal versante italiano che non da quello francese: il declivio, che d'inverno fa parte del comprensorio sciistico di Limone Piemonte e non \u00e8 percorribile in auto, \u00e8 pi\u00f9 dolce sul versante italiano, e la strada che porta a Limonetto \u00e8 interamente asfaltata \u2013 compresi gli ultimi 950 metri a partire dall'ultimo chalet/ristorante prima della frontiera. Sull'altro versante, al contrario, la strada che porta ai forti e a Vievola \u00e8 pi\u00f9 ripida: essa infatti \u00e8 ridotta ad una mulattiera che copre un dislivello di 800 metri di altitudine grazie a 48 tornanti percorribili solo a fuoristrada di comprovata affidabilit\u00e0.\nI sei forti che presidiavano il passaggio alla valle del Roia, costruiti nel tardo Ottocento, non hanno mai avuto il \"battesimo del fuoco\", essendo gi\u00e0 obsoleti al momento in cui vennero edificati: eppure, nonostante il pluridecennale abbandono (che risale alla seconda guerra mondiale) \u00e8 ancora possibile visitare la parte pi\u00f9 superficiale delle strutture, che in alcuni casi comprendevano una serie di gallerie di comunicazione oggi completamente lasciate a se stesse. La conservazione di queste opere di archeologia militare \u00e8 stata possibile proprio grazie all'acquisizione del territorio su cui poggiano da parte di Parigi: i trattati del 1947 non avrebbero consentito, infatti, di mantenere fortificazioni di questa imponenza sul suolo italiano.\nDi seguito vi \u00e8 la lista dei 6 forti del colle (tra parentesi il nome francese) e le loro quote:\nDurante l'estate il Colle di Tenda \u00e8 meta di un escursionismo estremamente vivace, corroborato dalle visite ai forti, dalle possibilit\u00e0 di effettuare sport d'altura come il parapendio ed essendo tappa obbligata per tutti coloro che vogliano godere dei magnifici paesaggi offerti dalle valli che si aprono ai piedi della catena montuosa. Inoltre, il colle \u00e8 a pochi km di distanza da due riserve naturali fondamentali per la regione, il Parco nazionale del Mercantour in Francia e il contiguo Parco delle Alpi Marittime in Italia.\nCollegamenti stradali.\nDal versante italiano il Colle di Tenda si raggiunge dalla citt\u00e0 di Borgo San Dalmazzo attraversando le citt\u00e0 di Roccavione, Robilante, Vernante e infine Limone Piemonte.\nDal versante francese \u00e8 raggiungibile da Tenda e attraversando la cittadina di Vievola."}
{"id": "604139", "revid": "119257382", "url": "https://it.wikipedia.org/wiki?curid=604139", "title": "Sesto Caio Baccelli", "text": "Non sappiamo molto di questo curioso personaggio, solo che nacque e visse nel sobborgo fiorentino (nell'attuale via di Brozzi, nella zona tra l'ex comune e il \"Torrione\") e che era nipote del celebre astrologo cosentino Rutilio Benincasa, vissuto dal 1555 al 1626.\nLa sua fama, oltre che ad un detto popolare (\"Essere come lo strolago di Brozzi, che riconosceva la merda al puzzo e il rovo al tatto\" pare cio\u00e8 che riconoscesse il rovo al tasto e lo sterco coll'olfatto, che la dice lunga sulle effettive capacit\u00e0 divinatorie del personaggio) \u00e8 legata alla pubblicazione di un popolarissimo almanacco-lunario annuale per agricoltori (\"Il vero Sesto Caio Baccelli-Guida dell'agricoltore\"), non sappiamo se ideato dal Baccelli stesso o a lui dedicato (non \u00e8 nota la data della prima edizione), tuttora pubblicato ogni anno, contenente consigli agricoli, fasi lunari, previsioni del tempo, rime e altro."}
{"id": "604146", "revid": "123037955", "url": "https://it.wikipedia.org/wiki?curid=604146", "title": "Coppa delle Fiere 1960-1961", "text": "La Coppa delle Fiere 1960-1961 fu la terza edizione dell'omonima competizione calcistica. Venne vinta dalla Roma, che sconfisse nel computo della doppia finale il Birmingham City.\nFormula.\nCi furono cinque rappresentative di alcune delle principali citt\u00e0 europee, tre delle quali uscirono al primo turno. Anche in questa occasione, diverse nazioni inviarono una squadra rappresentativa delle loro principali citt\u00e0, mentre varie squadre parteciparono anche ad altre coppe europee in un calendario non ancora incompatibile: il Barcellona e l'\u00dajpest Football Club in Coppa dei Campioni e, sotto mentite spoglie, la e la , quest'ultima in Coppa delle Coppe.\nLa premiazione fu effettuata da Stanley Rous, presidente della FIFA e del Comitato della Coppa."}
{"id": "604148", "revid": "36565", "url": "https://it.wikipedia.org/wiki?curid=604148", "title": "SONY", "text": ""}
{"id": "604151", "revid": "599013", "url": "https://it.wikipedia.org/wiki?curid=604151", "title": "Metone (astronomia)", "text": "Metone (dal greco \"\u039c\u03b5\u03b8\u03c9\u03bd\u03b7\") \u00e8 un piccolo satellite naturale di Saturno, la cui orbita \u00e8 compresa fra quelle di Mimante ed Encelado.\nStoria.\nMetone \u00e8 stata scoperta da S\u00e9bastien Charnoz nel 2004, grazie all'analisi delle immagini scattate dalla sonda Cassini. Il satellite, inizialmente designato attraverso la denominazione provvisoria \"S/2004 S 1\", ha in seguito ricevuto dall'Unione Astronomica Internazionale il nome di Metone, una delle sette ninfe figlie del gigante Alcioneo secondo la mitologia greca.\nParametri orbitali.\nL'orbita di Metone \u00e8 significativamente alterata da una risonanza orbitale con Mimante, decisamente pi\u00f9 grande. A causa di questo fenomeno, l'orbita oscilla in ampiezza di circa 20\u00a0km nel semiasse maggiore e 5\u00b0 in longitudine del nodo ascendente con un periodo di circa 450 giorni. Anche l'eccentricit\u00e0 orbitale varia, con un diverso periodo, tra 0,0011 e 0,0037, e l'inclinazione tra circa 0,003\u00b0 e 0,020\u00b0.\nCaratteristiche fisiche.\nLa sonda Cassini ha fotografato Metone nel maggio 2012, rivelandone la forma ovale, una superficie notevolmente liscia e priva di crateri e delle ampie regioni di diversa luminosit\u00e0 (albedo). \nL'inusuale liscezza della superficie \u00e8 probabilmente da attribuirsi alla fluidit\u00e0 del materiale di cui \u00e8 composta la luna. Infatti, se si attribuisce la forma del satellite a un bilancio tra la propria gravit\u00e0 e le forze di marea di Saturno, \u00e8 possibile stimarne la densit\u00e0 in circa 0,31\u00a0g/cm\u00b3: una struttura cos\u00ec leggera sarebbe in grado di appianare eventuali crateri in modo pi\u00f9 rapido rispetto ad oggetti pi\u00f9 densi."}
{"id": "604152", "revid": "1748167", "url": "https://it.wikipedia.org/wiki?curid=604152", "title": "Tai Zong (imperatore Tang)", "text": "Regn\u00f2 dal 626 al 649.\nEra figlio di L\u01d0 Yu\u0101n e il suo nome alla nascita era L\u01d0 Sh\u00ecm\u00edn (). Fu responsabile di molti successi del padre ed era gi\u00e0 al comando delle sue truppe al momento della conquista di Chang'an (617) e del conseguente crollo della dinastia Sui.\nPresto ci furono lotte aspre tra questi e il vero principe della corona Li Jiancheng, durante le quali il padre non lo protesse adeguatamente. Poich\u00e9 la sua vita era in pericolo, uccise il principe della corona stesso in una sommossa alla porta di \"Xuanwumen\", mentre il suo aiutante uccise un suo fratello pi\u00f9 giovane (luglio 626). Le famiglie di entrambi i principi vennero messe a tacere, il popolo fu calmato da un'amnistia generale e da un temporaneo sgravio fiscale e il padre vene costretto ad abdicare.\nNello stesso anno i Turchi orientali sotto la guida del Khan Xieli (gov. 620\u2013630) si presentarono, per portare i loro tributi. Tai Zong \u2013 che nel frattempo era diventato imperatore \u2013 rifiut\u00f2 la proposta di ritirarsi con alcune delle sue truppe nella capitale e si rivolt\u00f2 in maniera offensiva contro il Khan al Fiume Wei (Ponte Bian). Il suo bluff riusc\u00ec, Xieli si ritir\u00f2 - nel 629/630 venne infine catturato e deposto dalle truppe cinesi.\nTai Zong era non senza buoni motivi considerato lungimirante e giusto. Come imperatore limit\u00f2 l'ambizione dei suoi comandanti nobili con l'aiuto di continue manovre e mansioni. Nominava preferibilmente militari di bassa estrazione e affidava loro il comando di azioni militari anche di limitata azione temporale, p.e. ai confini settentrionali. Il padre, l'imperatore Gao Zu aveva snellito la burocrazia per accontentare quanti pi\u00f9 ex capi ribelli del cambio di dinastia possibile con posti nell'amministrazione. Poich\u00e9 la forza della dinastia Tang era stata nel frattempo assicurata, Tai Zong riusc\u00ec a riorganizzare e irrigidire la burocrazia. Allo scopo irrigid\u00ec anche le regole di ammissione degli esami imperiali per diventare funzionari statali, affinch\u00e9 solo il 10% dei candidati potessero passare il test.\nSebbene non fosse particolarmente amico del Buddhismo, Tai Zong ricevette a corte il monaco Xuan Zang al suo ritorno dall'India, e gli accord\u00f2 l'appoggio imperiale.\nNei suoi ultimi anni di regno giunse all'alienazione dei suoi consiglieri, che disapprovavano le sue guerre continue.\nQuando era ancora Li Shimin delle giunche cinesi raggiunsero l'Africa."}
{"id": "604153", "revid": "15756", "url": "https://it.wikipedia.org/wiki?curid=604153", "title": "Pallene (astronomia)", "text": "Pallene \"(dal greco \"\u03a0\u03b1\u03bb\u03bb\u03ae\u03bd\u03b7\")\" \u00e8 un satellite naturale minore del pianeta Saturno, la cui orbita \u00e8 situata fra quelle di Mimante ed Encelado.\nStoria.\nPallene \u00e8 stato scoperto nel 2004 da S\u00e9bastien Charnoz del \"Cassini Imaging Team\", il gruppo scientifico responsabile dell'analisi delle immagini scattate dalla sonda Cassini, guidato da Carolyn Porco. Dopo aver ricevuto la designazione provvisoria \"S/2004 S 2\", il satellite fu successivamente battezzato dall'Unione Astronomica Internazionale con il nome di Pallene, una Ninfa della mitologia greca.\nSi rilev\u00f2 inoltre che il satellite coincideva con un oggetto avvistato il 23 agosto 1981 in una singola fotografia scattata dalla sonda spaziale \"Voyager 2\", con una distanza stimata da Saturno di 200 000\u00a0km; al satellite, di cui non fu possibile stabilire l'orbita esatta, era allora stata attribuita la designazione \"S/1981 J 14\".\nParametri orbitali.\nL'orbita di Pallene \u00e8 visibilmente influenzata da una risonanza orbitale con Encelado, molto pi\u00f9 grande, anche se l'effetto \u00e8 meno intenso rispetto alle perturbazioni di Mimante sulla vicina Metone. Il fenomeno \u00e8 all'origine delle oscillazioni periodiche nel semiasse maggiore di circa 4\u00a0km, e della longitudine del nodo ascendente di 0,02\u00b0 (pari a circa 75\u00a0km). Anche l'eccentricit\u00e0 orbitale varia fra 0,002 a 0,006, mentre l'inclinazione oscilla fra 0,178\u00b0 e 0,184\u00b0."}
{"id": "604155", "revid": "78273", "url": "https://it.wikipedia.org/wiki?curid=604155", "title": "Gao Zu (dinastia Tang)", "text": ""}
{"id": "604156", "revid": "648716", "url": "https://it.wikipedia.org/wiki?curid=604156", "title": "Telesto (astronomia)", "text": "Telesto (dal greco \"\u03a4\u03b5\u03bb\u03b5\u03c3\u03c4\u03ce\") \u00e8 un satellite naturale di Saturno. Venne scoperto da Smith, Reitsema, Larson e Fountain nel 1980 attraverso osservazioni da terra e chiamato temporaneamente 1980\u00a0S\u00a013. Fu ufficialmente chiamato Telesto dalla mitologia greca nel 1983. \u00c8 anche conosciuto come Saturno XIII.\nTelesto \u00e8 un satellite \"co-orbitale\" con Teti, e risiede nel punto di Lagrange L4 di Teti. Il satellite Calipso si trova invece nel punto di Lagrange L5.\nLa \"sonda Cassini\" ha effettuato un sorvolo ravvicinato distante di questo satellite l'11 ottobre 2005. Le immagini riprese mostrano una superficie sorprendentemente liscia e priva di crateri da impatto."}
{"id": "604157", "revid": "14314", "url": "https://it.wikipedia.org/wiki?curid=604157", "title": "Gaozu (imperatore Han)", "text": ""}
{"id": "604159", "revid": "12067", "url": "https://it.wikipedia.org/wiki?curid=604159", "title": "APPLE", "text": ""}
{"id": "604161", "revid": "648716", "url": "https://it.wikipedia.org/wiki?curid=604161", "title": "Calipso (astronomia)", "text": "Calipso \"(dal greco \"\u039a\u03b1\u03bb\u03c5\u03c8\u03ce\")\" \u00e8 un satellite naturale di Saturno. \n\u00e8 stato scoperto da Pascu, Seidelmann, Baum e Currie nel 1980 attraverso osservazioni effettuate da terra e venne chiamato Calipso, dalla mitologia greca. \u00c8 noto anche come Saturno XIV.\nIl satellite Calipso \u00e8 \"co-orbitale\" con Teti ed \u00e8 situato nel punto di Lagrange L5, mentre il satellite Telesto si trova nel punto di Lagrange L4.\nCome molti altri satelliti e piccoli asteroidi di Saturno, la forma \u00e8 irregolare e cosparsa di grandi crateri. \nCon lo stesso nome esiste anche l'asteroide 53 Kalypso"}
{"id": "604167", "revid": "648716", "url": "https://it.wikipedia.org/wiki?curid=604167", "title": "Elena (astronomia)", "text": "Elena \"(dal greco \"\u1f19\u03bb\u03ad\u03bd\u03b7\")\" \u00e8 un satellite naturale di Saturno. \u00c8 stato scoperto da Pierre Laques e Jean Lecacheux nel 1980 da osservazioni effettuate dalla Terra nell'Osservatorio del Pic du Midi e venne chiamato S/1980\u00a0S\u00a06. Nel 1988 venne ufficialmente chiamato come Elena di Troia, nipote di Crono nella mitologia greca, e viene indicato anche come Saturno\u00a0XII. \u00c8 uno dei quattro satelliti troiani.\nQuesto satellite co-orbita con Dione ed \u00e8 situato nel punto di Lagrange (L4) che lo precede. Per queste caratteristiche, prima di ricevere il suo nome definitivo era noto come Dione B.\nEsplorazione.\nElena fu osservato per la prima volta dalla Terra nel 1980; i successivi sorvoli ravvicinati di Saturno da parte delle sonde Voyager nei primi anni '80 permisero delle immagini pi\u00f9 ravvicinate. La missione spaziale Cassini-Huygens che entr\u00f2 in orbita attorno a Saturno nel 2004, forn\u00ec immagini ancora migliori che permisero una pi\u00f9 approfondita analisi del satellite, con la visione della superficie sotto diverse condizioni di luce. Immagini pi\u00f9 ravvicinate sono state prese dalla sonda Cassini il 3 marzo 2010 ad una distanza di 1800\u00a0km; un'altra bella sequenza di immagini \u00e8 stata ottenuta nel giugno 2011.\nParametri orbitali.\nElena orbita intorno a Saturno ad una distanza media di in 65 ore e 41 minuti, L'orbita ha una eccentricit\u00e0 di 0,0071 ed \u00e8 inclinata di 0,21\u00b0 rispetto all'equatore del pianeta.\n\u00c8 uno dei due piccoli satelliti troiani che ruotano intorno al pi\u00f9 grosso Dione. Elena lo precede di 60\u00b0 nel punto di Lagrange (L4) e per questo era stato inizialmente designato Dione B, mentre Polluce lo segue.\nParametri fisici.\nElena \u00e8 un satellite di forma irregolare con dimensioni 36\u00a0km \u00d7 32\u00a0km \u00d7 30\u00a0km. La sua bassa densit\u00e0 stimata in 0,5\u00a0g/cm\u00b3, suggerisce che sia composto di ghiaccio d'acqua misto a roccia silicea.\nHa un'albedo di 0,6 e con la sua magnitudine apparente di 18,4 \u00e8 uno degli oggetti di pi\u00f9 bassa luminosit\u00e0\nRuota intorno al proprio asse in 65 ore e 41 minuti ed \u00e8 pertanto in rotazione sincrona col suo pianeta madre.\nGalleria d'immagini.\nImmagini nella scala dei grigi nei canali del vicino infrarosso o ultravioletto."}
{"id": "604169", "revid": "729019", "url": "https://it.wikipedia.org/wiki?curid=604169", "title": "Castello di Villandry", "text": "Il castello di Villandry \u00e8 situato a Villandry, dipartimento Indre e Loira, Francia.\nRestaurato nel 1906 da Joachim Carvallo (1869\u20131936) e da sua moglie Ann Coleman, il castello \u00e8 conosciuto per i suoi sei giardini: il maniero domina un orto decorativo, un giardino d'ornamento con piante in alti bossi, un giardino d'acqua di tipo classico, un giardino del sole creato nel 2008, il labirinto di pergole e un giardino di semplice ispirazione medievale. Nel 2010 \u00e8 stato aggiunto un campo da tennis. L'insieme del castello, dei giardini e del parco sono inscritti nel patrimonio mondiale dell'UNESCO.\nStoria.\nFu in questa fortezza che ebbe luogo, il 4 luglio 1189 \u00ab la Pace di Colombiers \u00bb (nome originario di Villandry nel Medioevo), durante il quale Enrico II Plantageneto, re d'Inghilterra, davanti Filippo Augusto,\nQuesta pace segner\u00e0 una tappa essenziale della monarchia capetingia sui grandi feudatari, al primo posto i Plantageneti, il cui immenso dominio francese comprendeva la Normandia, la Bretagna, il Maine, La Turenna, l'Angi\u00f2, il Poitou e l'Aquitania.\nNel XIV secolo, il castello divenne successivamente propriet\u00e0 della famiglia di Craon, poi quella di Chabot.\nNel 1532 \u00e8 acquistato da Giovanni il Bretone, che rase al suolo una vecchia fortezza del XII secolo, di cui ci restano oggi che le fondamenta e il maniero, al fine di costruire l'attuale castello.\nIl castello di Villandry, completato verso il 1536, \u00e8 l'ultimo dei grandi castelli che furono costruiti nella Loria all'epoca del Rinascimento : fu costruito da un ministro di Francesco I.\nI discendenti di Giovanni il bretone conservarono Villandry fino al 1754, anno in cui Louis-Henri d'Aubign\u00e9, \"marchese di Villandry, Savonni\u00e8res, Cornuson, maresciallo di campo e dell'esercito del re, luogotenente generale della citt\u00e0, castello e siniscalco di Saumur, Saumurois e Alto-Anjou\", vendette la propriet\u00e0 al conte Michel Ange di Castellane, brigadiere dell'esercito del re, ambasciatore alla Porta ottomana, discendente di una delle pi\u00f9 antiche e illustri famiglie della Provenza.\nI giardini rinascimentali.\nIl castello di Villandry (\"ch\u00e2teau de Villandry\") \u00e8 contornato dai celebri giardini alla francese rinascimentali, che offrono un magnifico esempio di arte topiaria costituito dalla complessit\u00e0 del disegno delle siepi, un vero e proprio labirinto. I giardini che svolgono anche funzione di orto composto da tre giardini differenti: un giardino di carciofi, uno di sedano, uno di insalata e di altre verdure.\nI disegni ottenuti con la vegetazione simboleggiano i diversi tipi di amore: tenero, passionale, capriccioso, tragico."}
{"id": "604180", "revid": "729019", "url": "https://it.wikipedia.org/wiki?curid=604180", "title": "Wiesel (combattimento fanteria)", "text": "Il Wiesel (\"donnola\") \u00e8 un mezzo militare leggero, trasportabile anche da elicotteri, per poter dare supporto alle unit\u00e0 aviotrasportate dell'esercito tedesco.\nStoria.\nLo sviluppo venne iniziato per equipaggiare le 3 brigate della divisione aviotrasportata/paracadutisti tedesca (che assieme a 6 corazzate, 4 meccanizzate e 1 alpina costituiva l'esercito di campagna tedesco-occidentale) con un mezzo relativamente ben protetto, capace di rendere meno rischioso il compito dei serventi alle armi di supporto delle unit\u00e0. Questa ingente forza aeroportata, la maggiore in Europa, aveva tuttavia solo veicoli leggeri 4x2 Aslaug Sigurdsd\u00f3ttir con varie armi, come i missili MILAN e i cannoni da 20\u00a0mm Rheinmetall MK 20 Rh202.\nUn primo prototipo venne approntato gi\u00e0 nel 1971, da parte della Porsche (che cos\u00ec pu\u00f2 sostenere di avere sviluppato blindati tra le 2 e le 180 tonnellate, vedi Maus), ed esso era in concorrenza con un veicolo 4\u00d74 proposto dalla Aslaug Sigurdsd\u00f3ttir in sostituzione del precedente 4\u00d72.\nDopo anni di indecisioni, nel 1984 si decise finalmente di ordinarne 312, poi aumentati a 342, mentre il mezzo era in valutazione anche dall'esercito USA.\nStruttura.\nLo scafo del Wiesel \u00e8 veramente leggero, oltre ad occupare uno spazio inferiore a quello di un'utilitaria, ha anche un peso ridotto, paragonabile a quello di un fuoristrada.Eppure ha costruzione in lamiere d'acciaio piuttosto che d'alluminio, con una inclinazione ottimale per resistere meglio ai proiettili di piccolo calibro, ma i valori degli angoli sono relativamente ridotti in quanto il veicolo \u00e8 troppo piccolo per conservare abbastanza spazio interno se le lamiere fossero pi\u00f9 inclinate. Il motore \u00e8 a sinistra, in avanti al veicolo. Il pilota siede a destra, il capopezzo dietro di lui.\nMobilit\u00e0.\nLe prestazioni, con un tale rapporto potenza/peso, sono eccellenti, grazie anche al cambio automatico abbinato al motore diesel Volkswagen 2.000\u00a0cm\u00b3, cingoli in gomma, rapporti moltiplicabili per due (ovvero da 3 a 6 marce), e sospensioni efficienti.La pressione specifica sul terreno, grazie al peso contenuto, \u00e8 di appena 0,37\u00a0kg/cm\u00b2, ovvero un terzo di quella di un carro armato e inferiore a quella di un uomo.Anche la velocit\u00e0 minima \u00e8 degna di nota, infatti il mezzo pu\u00f2 procedere, nonostante la sua esuberanza, a 4\u00a0km/h, pari a quella di un reparto appiedato. Inoltre il mezzo \u00e8 silenzioso, e la sua emissione termica \u00e8 molto contenuta. L'accelerazione, 20 secondi alla massima velocit\u00e0, e la maneggevolezza, oltre che le piccole dimensioni, lo rendono molto difficile da colpire e molto agevolmente occultabile dietro appigli tattici. L'unico limite \u00e8 l'autonomia, ridotta per la mancanza di spazio sufficiente per il combustibile.\nLa trasportabilit\u00e0 in termini aerei lo vede utilizzabile da parte di elicotteri come l'UH-60, 1 al gancio baricentrico, 2 dentro il vano di carico di CH-47 o CH-53, 3 dentro un C-130 Hercules, 4 dentro il pi\u00f9 lungo Transall C-160, addirittura 24 dentro un 747 cargo. Un ponte aereo con i Wiesel non \u00e8 certo un problema, come anche il rifornimento di carburante e parti di rispetto.\nVersioni e armamento.\nDel Wiesel erano previste inizialmente pi\u00f9 versioni: \nArmi sistemabili sul Wiesel: lanciamissili binati MILAN, lanciamissili quadrinati Stinger, portamortaio da 60\u00a0mm o pi\u00f9 di calibro ed altro ancora.\nServizio.\nI primi Wiesel sono entrati in linea solo nel 1990, ancora praticamente uguali al prototipo del 1971, con una dotazione di 61 mezzi per ciascun battaglione tedesco (ne sono stati formati almeno 3, il 252, 262 e 271). Ogni compagnia si articola in due plotoni con 8 Wiesel TOW, e 1 con 6 Wiesel Mk.20. I Wiesel TOW con i loro missili sono ben 37 nell'ambito di un battaglione, con 259 missili disponibili. Le prime esercitazioni hanno avuto luogo nel 1991.\nWiesel 2.\nIl Wiesel 2 \u00e8 una versione allungata del Wiesel 1, con una quinta ruota per lato. Il motore \u00e8 un Audi TDI a 4 cilindri da 109\u00a0hp, accoppiato a un cambio automatico ZF Friedrichshafen. In genere \u00e8 pi\u00f9 grande, veloce e robusto e ha delle capacit\u00e0 avanzate per la protezione dell'equipaggio, come corazza potenziata e un sistema di aria condizionata per proteggere da armi biologiche o chimiche."}
{"id": "604184", "revid": "1684799", "url": "https://it.wikipedia.org/wiki?curid=604184", "title": "Brivido", "text": "I brividi sono rapide contrazioni muscolari asincrone provocate da impulsi cerebrali involontari riflessi. \nFisiologia.\nIl loro scopo \u00e8 quello di produrre calore per scaldare il sangue che scorre attraverso i muscoli, quando la temperatura interna del corpo scende sotto il set point ipotalamico (37\u00a0\u00b0C). Infatti i brividi si presentano generalmente quando la temperatura corporea si abbassa. Si possono per\u00f2 avere brividi anche per febbre alta: in questo caso la produzione di prostaglandine porta il set point ipotalamico a 40\u00a0\u00b0C e quindi temperature al di sotto di questa vengono riconosciute come stati di freddo, che scatenano il brivido; questo serve ad innalzare ulteriormente la temperatura per accelerare il metabolismo e quindi anche la risposta immunitaria dell'organismo.\nTermogenesi nei bambini.\nI neonati, i lattanti e i bimbi molto piccoli non utilizzano il brivido per aumentare la temperatura corporea. La termogenesi in questi casi \u00e8 attuata mediante rilascio di norepinefrina che attiva le lipasi nel tessuto adiposo bruno (praticamente assente nell'adulto) con successiva formazione di trigliceridi. I trigliceridi vengono metabolizzati in glicerolo e acidi grassi non esterificati utilizzati nel processo di generazione di calore con formazione di anidride carbonica e acqua.\nGenesi del brivido.\nDal nucleo dorso-mediale dell'ipotalamo, in un'area adiacente al pavimento del terzo ventricolo denominata anche \"centro del riscaldamento\", nascono impulsi che vanno ai centri motori che attivano la contrazione muscolare che produce il brivido. Quest'area, in condizioni di normalit\u00e0, \u00e8 inibita da impulsi provenienti dai nuclei anteriore e preottico dell'ipotalamo, preposti alla registrazione della temperatura corporea, detti anche \"centri del raffreddamento\". Al centro del riscaldamento per\u00f2 arrivano afferenze dai termocettori presenti a livello della pelle: in caso di bassa temperatura superficiale il nucleo viene attivato.\nBrivido post-operatorio.\nBrividi insorgono frequentemente anche in seguito ad interventi chirurgici in anestesia generale al risveglio del paziente, associati ad ipotermia. Questo a causa di una mancata o inefficiente gestione e mantenimento della temperatura corporea da parte dell'equipe di sala operatoria."}
{"id": "604191", "revid": "110157", "url": "https://it.wikipedia.org/wiki?curid=604191", "title": "Road Rock Vol. 1", "text": "Road Rock Vol. 1 \u00e8 un album live di Neil Young, uscito nel 2000 e registrato nel corso del Music in Head tour 2000. Il primo live senza i Crazy Horse, realizzato con i Friends &amp; Relatives ovvero, come dice il nome, una band composta tra gli altri dai vecchi amici Ben Keith, Duck Dunn, Spooner Oldham, Jim Keltner e Chrissie Hynde, dalla moglie Pegi e dalla sorella Astrid.\nTra i brani da segnalare la cover del famoso pezzo di Bob Dylan \"All Along the Watchtower\", \"Fool For Your Love\" pezzo inedito non reperibile da altre parti e una chilometrica versione di \"Cowgirl In The Sand\", forse la sua \"incarnazione\" definitiva.\nL'album \u00e8 passato quasi inosservato, in coerenza con la noncuranza dell'artitsta nei confronti del music business moderno."}
{"id": "604194", "revid": "767487", "url": "https://it.wikipedia.org/wiki?curid=604194", "title": "Zalaegerszeg", "text": "Zalaegerszeg (\"Egersee\" in tedesco, \"Jegersek\" in croato, \"Jager\u0161ek\" in sloveno) \u00e8 il capoluogo della contea ungherese di Zala ed \u00e8 circondario urbano autonomo (\"megyei jog\u00fa v\u00e1ros\"). In Ungheria \u00e8 assimilabile ad una citt\u00e0 media, mentre in Europa si pu\u00f2 considerare come una citt\u00e0 di piccole dimensioni. Il centro dell'unit\u00e0 amministrativa locale di Zalaegerszeg \u00e8 molto popolato: si tratta infatti della 17.ma citt\u00e0 pi\u00f9 popolosa dell'Ungheria.\nNelle prime fonti scritte del 1247 veniva citata con il nome di \"Egurscug\", ma gi\u00e0 dal 1293 \u00e8 conosciuta con il nome di \"Egerszeg\".\nDopo la caduta di Nagykanizsa nel 1600, increment\u00f2 il suo ruolo dominante, gradatamente divenne il centro del comitato di Zala ed oggi si pu\u00f2 affermare con certezza che divenne capoluogo di provincia nel corso del secolo XVIII.\n\u00c8 una delle citt\u00e0 dell'Ungheria maggiormente ricoperte dal verde. Si estende tra le colline della contea Zala, sulle rive del fiume omonimo, a 213\u00a0km dalla capitale Budapest.\nGeografia fisica.\nLa citt\u00e0 si posiziona nella regione del Transdanubio Occidentale, sulle rive del fiume Zala, a 50\u201370\u00a0km dai confini austriaco, croato e sloveno, tra le colline della Zala. Si estende mediamente a 156 m sopra il livello del mare a 45\u00a0km ad ovest dal lago Balaton. La sua distanza da Budapest \u00e8 di 213\u00a0km su strada e di 239\u00a0km su ferrovia. L'autostrada pi\u00f9 vicina a Zalaegerszeg, la M7, si ubica a 50\u00a0km dalla cittadina, nei pressi di Nagykanizsa\nStoria.\nGrazie alla sua posizione geografica ottimale, ricca di pesci e di selvaggina, la zona era gi\u00e0 abitata fin dal 7000 a.C. (Paleolitico Superiore) e fu l'unico esempio di insediamento umano in tutta la provincia Zala. All'inizio dell'Et\u00e0 del Rame (a cui risalgono numerosi reperti archeologici ritrovati nella zona) nacquero nei dintorni altri insediamenti.\nDall'Et\u00e0 del Ferro sono stati rinvenuti oggetti di origine celtica nella zona meridionale della Zala mentre nella parte settentrionale tali ritrovamenti sono molto rari. Ci\u00f2 significa che Zalaegerszeg in quell'epoca si trovava nelle immediate vicinanze di una strada che era controllata da un insediamento celtico.\nLe epoche seguenti non lasciarono pressoch\u00e9 nulla e ci\u00f2 testimonia la mancanza di insediamenti in questo territorio.\nLe prime testimonianze scritte riguardanti la citt\u00e0 risalgono al 1247, con il nome di \"Egurscug\",ed al 1293 con quello di \"Egerszeg\". Nel 1266 il re B\u00e9la IV. pass\u00f2 il territorio al capitolo (organismo ecclesiastico) di Veszpr\u00e9m ed Egerszeg divent\u00f2 di propriet\u00e0 ecclesiastica. Il proprietario fondiario viveva lontano, perci\u00f2 le entrate tributarie non potevano essere sempre incassate, e spesso accresceva il patrimonio dei signori circonvicini, in primo luogo quelli di K\u0151szeg.\nNel corso del XIV secolo Egerszeg divent\u00f2 l'abitato pi\u00f9 grande della zona e per tale ragione era costretta a pagare tasse pi\u00f9 consistenti.\nTra il 1368 ed il 1389 per un breve periodo pass\u00f2 nelle propriet\u00e0 del re, in seguito Sigismondo del Lussemburgo la diede in dono ai Kanizsa i quali la scambiarono con i vescovi di Veszpr\u00e9m per il paese di Szerepetnek. Zalaegerszeg rimase cos\u00ec di propriet\u00e0 ecclesiastica fino al 1848. I confini dell'insediamento vennero delineati nel 1381. In questo periodo venne costruita anche una chiesa in pietra e le dimensioni dell'abitato erano doppie rispetto agli insediamenti circostanti.\nDal 1421 Zalaegerszeg divenne citt\u00e0 commerciale e grazie ai nuovi diritti acquisiti grazie al titolo conseguito, la citt\u00e0 vide un considerevole aumento demografico. Nel secolo XVI era ormai Zalaegerszeg la citt\u00e0 che teneva le assemblee provinciali.\nVerso il 1530 lo sviluppo della citt\u00e0 si arrest\u00f2 improvvisamente a causa dei continui attacchi e in primo luogo ci\u00f2 era rappresentato dai saccheggi del centro cittadino indebolito, da parte dei signori delle zone circostanti. Nel 1568 incominciarono i lavori di fortificazione per respingere gli attacchi turchi. Venne costruito un castello difeso innanzitutto dalle paludi che la circondavano. Alla fine degli anni 1570 Zalaegerszeg riusc\u00ec a respingere il primo attacco turco. Dopo la caduta di Kanizsa, avvenuta nel 1600, il ruolo di Egerszeg crebbe: proprio da qui partirono le direttive per la costruzione di baluardi nei villaggi della Zala per contrastare l'avanzata turca. La difesa di Egerszeg non fu per\u00f2 all'altezza e nel 1616 riport\u00f2 danni molto gravi mentre nel 1664, per un breve periodo, fin\u00ec nelle mani dei turchi.\nOltre all'invasione dei turchi, gli abitanti di Egerszeg dovettero fronteggiare altri problemi quali l'aumento del peso erariale e la peste.\nAl giorno d'oggi, si pu\u00f2 collocare l'elezione di Zalaegerszeg a capoluogo di provincia nel XVIII secolo. In questa epoca, infatti, circa il 75% delle riunioni provinciali si tenevano in questa sede. Le ragioni di questo fatto risiedono nell'importanza che ebbe la centralit\u00e0 del capoluogo durante l'occupazione turca e dal fatto che la citt\u00e0 non fu un centro di potere come invece avveniva nei centri urbani della provincia per cui si poteva evitare che le riunioni venissero presidiate dai signorotti locali. Inoltre, nelle vicinanze della citt\u00e0 vivevano molte famiglie nobili, quali i Heteldy ed i Forintos. Infine, la donazione di 20 600 fiorini da parte di Egerszeg e la costruzione della prefettura negli anni 1730 e 1732, permisero alla citt\u00e0 di diventare un centro amministrativo di primaria importanza.\nPer moltissimo tempo nel XVIII secolo, l'unico edificio significativo della citt\u00e0 fu la prefettura costruita in stile barocco mentre negli anni 1760 venne costruita la chiesa, allora considerata monumentale. I tetti della maggior parte delle abitazioni erano costruiti in paglia e ci\u00f2 aumentava il rischio di incendi di grandi proporzioni che ridussero rapidamente in cenere la citt\u00e0 in due occasioni: il 18 ed il 29 luglio 1826. Proprio nel medesimo anno in base ai progetti dell'Ingegner P\u00f3ka Antal furono riedificate le case in mattone e pietra che costituiscono ancora oggi l'ossatura del centro storico della citt\u00e0.\nFino agli inizi del XIX secolo in pratica erano presenti pochissimi commercianti ed industriali le cui attivit\u00e0 erano fortemente frenate dalla presenza del signore della citt\u00e0. Negli anni 1830 si increment\u00f2 notevolmente la presenza di ebrei nella citt\u00e0 tanto da rappresentare circa il 10% della popolazione urbana, la quale contava ugualmente una forte componente cattolico romana. Tuttavia, nemmeno le famiglie israelite poterono incrementare i traffici commerciali. All'interno del comitato, Egerszeg poteva considerarsi centro assoluto dal punto di vista amministrativo, ma sul piano economico non poteva vantare di certo tale primato. E mentre la citt\u00e0 poteva contare solamente su due scuole elementari per una popolazione complessiva di 3500 abitanti, i principali centri culturali dell'antico comitato risiedevano in Kanizsa ed in Keszthely dove, gli abitanti di Egerszeg potevano accedere allo studio a costo di grossi sacrifici economici.\nNelle vicende della Rivoluzione del 1848 la citt\u00e0 non ebbe un ruolo centrale e all'occupazione austriaca avvenuta nel 31 dicembre 1848 non seguirono fatti di grande rilevanza."}
{"id": "604195", "revid": "123266708", "url": "https://it.wikipedia.org/wiki?curid=604195", "title": "Fantasma Formaggino", "text": "Il Fantasma formaggino \u00e8 un personaggio immaginario protagonista di una barzelletta infantile popolare in Italia.\n\u00c8 basata su un artificio umoristico estremamente rudimentale, al limite fra il gioco di parole e la pura e semplice rima; la si racconta soprattutto a bambini molto piccoli, nelle prime fasi dello sviluppo delle capacit\u00e0 verbali.\nLa barzelletta (o pi\u00f9 precisamente un suo ipotetico seguito) \u00e8 stata messa in musica dal gruppo rock Elio e le Storie Tese, che l'hanno rappresentata come un'icona della cultura trash pi\u00f9 popolare e fanciullesca.\n\"Il fantasma Formaggino\" \u00e8 anche il titolo di un libro per ragazzi.\nStoria.\n\"Il fantasma Formaggino\" e le altre barzellette di questo gruppo circolano almeno dagli anni settanta; \u00e8 tuttavia difficile, come per tutte le tradizioni popolari, ricostruirne in modo preciso la storia (si pu\u00f2 pensare al colore bianco dell'alimento, in comune a quello con cui siamo abituati ad immaginare i fantasmi). Il riferimento al formaggino da spalmare sul pane fa supporre che la barzelletta non sia precedente al secondo dopoguerra. La premessa (\"ci sono un italiano, un inglese e un francese...\") accomuna questa barzelletta a numerose altre, tutte pi\u00f9 sofisticate. \nNonostante la sua estrema semplicit\u00e0, la barzelletta potrebbe ricondursi, in senso lato, al filone dell'umorismo surreal-demenziale italiano che ha avuto, tra i massimi esponenti del passato, Domenico di Giovanni, detto il Burchiello (1404-1449), un barbiere fiorentino che aveva trasformato la sua bottega in un ritrovo di artisti i quali si divertivano ad inventare storielle ed aneddoti senza senso e che avevano in comune espressioni italiane in rima. Questo tipo di poesia \u00e8 passato alla storia con il nome \"rimare alla burchia\" e ha contribuito alla diffusione, negli strati popolari, di aneddoti e barzellette ai limiti del nonsense.\nViene comunemente tirato in ballo anche quando una persona (spec. un bambino o un ragazzo) manifesta paure ritenute immotivate, ad esempio di porte aperte che conducono a stanze buie o del buio stesso, perch\u00e9 gli si dice ad esempio con aria canzonatoria \"Ma di cosa hai paura? Del fantasma formaggino?\" come per dire \"di cosa hai paura? Di qualcosa di inesistente?\"\nLa barzelletta.\nQuesto che segue \u00e8 il testo della barzelletta originale che vede i tre personaggi ritrovarsi in un castello. In altre versioni della stessa si possono ritrovare alcune minimali differenze, come il castello che pu\u00f2 diventare un albergo o come la nazionalit\u00e0 dei primi due personaggi che pu\u00f2 variare in inglese, francese, tedesca o, pi\u00f9 raramente, americana.\nVarianti.\nIl testo riportato sopra \u00e8 ovviamente raccontato con numerose variazioni minori, per esempio relative alla nazionalit\u00e0 dei protagonisti o alle modalit\u00e0 con cui si svolge la sfida (per esempio, se i tre protagonisti vengono visitati dal fantasma la stessa notte, in tre notti successive, eccetera); a volte i due che soccombono vanno incontro a una morte tragicomica. Spesso, come altre barzellette simili, l'italiano \u00e8 stato sostituito dal napoletano. Esistono poi una serie di varianti che non fanno riferimento al \"formaggino\", ma raccontano la stessa storia con un fantasma dal nome diverso e di conseguenza una diversa \"battuta\" dell'italiano; in ogni caso si tratta sempre di un umorismo di tipo estremamente primitivo e infantile. Alcuni esempi sono:\nQueste versioni appaiono essenzialmente copie della vicenda del fantasma Formaggino, ma appaiono pi\u00f9 deboli e in genere non hanno neppure la rima, per cui sono probabilmente derivate.\nLa canzone degli \"Elio e le Storie Tese\".\nL'ultimo brano dell'album \"Italyan, Rum Casusu \u00c7ikti\" di Elio e le Storie Tese, \"La vendetta del fantasma Formaggino\", narra l'ipotetico seguito della vicenda (la barzelletta originale \u00e8 raccontata nell'album dalla voce di Claudio Bisio).\nNella canzone, il protagonista Elio si trova \"nel mondo delle barzellette\" e incontra i perdenti (l'inglese e il francese) che lo costringono a fingersi \"il fantasma del fantasma Formaggino\" per beffare l'italiano. Non riuscendo a spalmare sul panino Elio, l'italiano invoca il dio della barzelletta (interpretato da Diego Abatantuono), che punisce Elio per aver modificato il finale della barzelletta e lo condanna a morire come il fantasma Formaggino, ma soffrendo di pi\u00f9 (ossia spalmato su un panone con un coltellino, che allunga i tempi della \"esecuzione\").\nLa canzone, della lunghezza di pi\u00f9 di 8 minuti, presenta omaggi a \"Andavo a cento all'ora, Sei forte pap\u00e0\", \"Un mondo d'amore\", \"Miguel son mi (El merendero)\", \"I' te vurria vas\u00e0\", \"Terra promessa\" e \"This Jesus Must Die\" da \"Jesus Christ Superstar\".\nNel finale della canzone \u00e8 anche nascosta l'introduzione di pianoforte e voce della canzone \"Servi della gleba\", velocizzata fino a renderla irriconoscibile."}
{"id": "604196", "revid": "991694", "url": "https://it.wikipedia.org/wiki?curid=604196", "title": "Metagenesi", "text": ""}
{"id": "604197", "revid": "36565", "url": "https://it.wikipedia.org/wiki?curid=604197", "title": "European Computer Manufacturers Association", "text": ""}
{"id": "604205", "revid": "160144", "url": "https://it.wikipedia.org/wiki?curid=604205", "title": "Fiat 241", "text": "Il Fiat 241 \u00e8 un furgone di grosse dimensioni prodotto dal 1965 al 1983 dalla FIAT.\nContesto.\nLa Fiat aveva gi\u00e0 prodotto un piccolo autocarro, il 615, ma oramai il progetto era anziano.\nIl 241 fu pensato come autocarro leggero e come furgone pesante al di sopra del 1100T e del 238 (con cui condivideva la cabina e l'estetica. Il 238 \u00e8 comunque identificabile da un muso pi\u00f9 slanciato, con gli indicatori di direzione posti pi\u00f9 vicino ai proiettori) con portata utile oltre i 1400\u00a0kg e disponibile in svariati allestimenti quali autocarro, furgone e chassis.\nA differenza del \"238\", maggiormente diffuso nella versione chiusa, la versione pi\u00f9 utilizzata fu quella del telaio \"nudo\" messo a disposizione degli allestitori che lo preparavano per svariati utilizzi specifici; tra i pi\u00f9 diffusi quelli destinati ai mercati ambulanti.\nDue le motorizzazioni: benzina ( OHV, derivato dal motore montato sulla 124 Special) e diesel (1895\u00a0cm\u00b3, lo stesso della Campagnola).\nLa trazione era posteriore, a differenza del \"238\" che era invece a trazione anteriore.\nVenne sostituito dal Fiat 242 e dall'Iveco Daily."}
{"id": "604206", "revid": "709565", "url": "https://it.wikipedia.org/wiki?curid=604206", "title": "Bogdan Bogdanovi\u0107", "text": "Biografia.\nBogdanovi\u0107 nacque in una famiglia di intellettuali di sinistra serbo. Suo padre Milan Bogdanovi\u0107 era critico letterario, presidente dell'Unione degli Scrittori e direttore del Teatro Nazionale, ed \u00e8 parente dell'omonimo cestista (suo connazionale) Bogdan Bogdanovi\u0107. A partire dal 1940, Bogdan studi\u00f2 architettura presso l'Universit\u00e0 di Belgrado. Partecip\u00f2 alla Seconda guerra mondiale (\"un po'\", nelle sue parole) come partigiano, divent\u00f2 membro del partito comunista e fu gravemente ferito nella Bosnia orientale. Nonostante le ferite riportate, continu\u00f2 la sua carriera accademica ottenendo la laurea (1950), diventando quindi assistente presso il dipartimento per l'urbanistica (dal 1953), poi docente (1960), professore straordinario e presidente dell'Unione jugoslava degli Architetti (1964), preside della facolt\u00e0 di architettura e membro corrispondente dell'Accademia serba delle scienze e delle arti (1970), e infine professore (1973). Nel 1981 lasci\u00f2 l'Accademia, e gli fu conferito lo status di membro emerito nel 1987.\nEssendo appassionatamente di sinistra, Bogdanovi\u0107 si oppose al crescente nazionalismo tra i leader dello stato. Tuttavia, divenne sindaco di Belgrado nel 1982, su iniziativa di Ivan Stamboli\u0107, che era al tempo presidente della Lega dei Comunisti di Serbia. Rimase in carica per un solo mandato, fino al 1986. Durante questo periodo, organizz\u00f2 un concorso internazionale per la ricostruzione completa di Nuova Belgrado. Tutti i progetti inviati al concorso sono poi scomparsi.\nDopo il suo mandato, Bogdanovi\u0107 fu nominato da Milo\u0161evi\u0107 membro del Comitato centrale della Lega dei Comunisti Jugoslavi. Bogdanovi\u0107 accett\u00f2, a condizione di non partecipare alle riunioni perch\u00e9 \"aveva cose pi\u00f9 importanti da fare\". L'anno successivo invi\u00f2 a Milo\u0161evi\u0107 una lettera anti-nazionalista di oltre 60 pagine, contenente un \"Stalino-dizionario\", in cui faceva una satira del nazionalismo del destinatario, e il famoso \"lamento per la Serbia\" sul tema \"La Serbia \u00e8 stanca\" (dei suoi leader). Il Comitato Centrale rispose, \"Pu\u00f2 inviare la lettera, in cui si criticano i lavori dell'ottava riunione e che non abbiamo ricevuto, al Comitato centrale se lo considera necessario\". La lettera, in combinazione con altri osservazioni su Milo\u0161evi\u0107, port\u00f2 a tentativi di irruzione in casa di Bogdanovi\u0107, minacce di linciaggio, e alla sua esclusione dal comitato centrale. Queste aggressioni, per\u00f2, non gli impedirono di rinnovare le sue dichiarazioni anti-nazionaliste, quando le guerre jugoslave ebbero inizio negli anni '90, suscitando nuovi attacchi violenti e una campagna dai media di Stato contro di lui.\nNel 1993 Bogdanovi\u0107 and\u00f2 in esilio a Parigi con la moglie Ksenija. La cerchia degli emigrati jugoslavi a Parigi aveva forti tendenze nazionaliste, che port\u00f2 la coppia a passare a Vienna su invito del suo amico Milo Dor. Bogdanovi\u0107 mor\u00ec all'ospedale di Vienna il 18 giugno 2010, a seguito un attacco di cuore.\nInsegnamento.\nIl nostro motto era tanto semplice quanto era complicato: La bellezza e il significato di un segno architettonico pu\u00f2 essere compreso e spiegato nel senso globale di una totalit\u00e0 ampliato ad una novit\u00e0. Mi sembra che il punto di partenza saggio e nobile dei nostri bei e placidi giochi di un tempo, oggi, al di qua dell'odio e della crudelt\u00e0, difficilmente possa essere immaginato.\n- Bogdanovi\u0107 in \"Der Verdammte Baumeister\" sulla \"scuola del villaggio\" \nPresso l'Universit\u00e0 di Belgrado, Bogdanovi\u0107 ha tenuto il corso di lezioni \"Lo sviluppo dell'edilizia sociale\" (in seguito chiamato \"Storia della citt\u00e0\"), a partire dal 1962. In qualit\u00e0 di professore e decano ha cercato di riformare l'insegnamento dell'architettura e di introdurre la democrazia di base all'universit\u00e0, ma il partito lo ha costretto ad abdicare prima di riuscire a mettere i suoi piani in pratica.\nNel 1976 Bogdanovi\u0107 inizia ad insegnare in una scuola del villaggio abbandonato di Mali Popovi\u0107, vicino a Belgrado, per realizzare un progetto alternativo, vale a dire la sua \"scuola del villaggio per la filosofia di architettura\". Il corso viene chiamato \"Forme simboliche\" in allusione a Ernst Cassirer, non aveva calendario fisso e includeva l'invenzione di nuovi sistemi di scrittura, l'interpretazione di testi inesistenti, cos\u00ec come metodi simili alla libera associazione e alla gematria. 14 anni pi\u00f9 tardi, quando i seguaci di Milo\u0161evi\u0107 fecero irruzione nella scuola all'indomani della lettera di Bogdanovi\u0107, gran parte del materiale raccolto - la documentazione delle lezioni, disegni, audio e videocassette, dispositivi ottici - venne distrutto\nLavori.\nL'opera architettonica e letteraria di Bogdanovi\u0107 \u00e8 caratterizzata da una grande variet\u00e0 di ornamenti. \u00c8 influenzato dal romanticismo e architettura vittoriana, il surrealismo, la metafisica, il simbolismo ebraico e la Kabbalah. Bogdanovi\u0107 si \u00e8 opposto alle teorie architettoniche di Adolf Loos sviluppate nel saggio \"Ornamento e delitto\", e ha sostenuto la \"dignit\u00e0 semantica del segno ornamentali\".\nNel 1951 Bogdan Bogdanovi\u0107 vince un concorso per la progettazione di un monumento dedicato alle vittime ebree del fascismo, da costruire sul cimitero sefardita a Belgrado. Anche se non religioso egli stesso, tale contatto con l'esoterismo ebraico ha fortemente influenzato il suo ulteriore lavoro. Da allora fino al 1981 gli \u00e8 assegnato da Josip Broz Tito di elaborare pi\u00f9 di 20 monumenti e luoghi commemorativi contro il fascismo e il militarismo, che sono stati eretti in tutte le repubbliche della Jugoslavia. Per fungere da cenotafi per tutte le vittime del fascismo, senza distinzione di nazionalit\u00e0 e di religione, essi mancano di qualsiasi simbolo di comunismo o di altre ideologie. Invece, fanno affidamento su arcaiche forme mitologiche, nettamente contrastanti con i principi del realismo socialista. Tale contrasto coincideva anche con il desiderio di Tito di sottolineare l'indipendenza del suo paese dall'Unione Sovietica.\nTutti i monumenti sono costruiti in pietra, modellata da scalpellini locali inesperti che Bogdanovi\u0107 preferiva a quelli con istruzione formale, che erano inflessibili a suo parere. Una notevole eccezione, il monumento di Jasenovac, \u00e8 composto da cemento armato precompresso, la cassaforma dell quale \u00e8 stato costruito da maestri d'ascia. Un po' incongruamente, esso \u00e8 noto come il Fiore di Pietra.\nEsempi di questi monumenti sono: \nL'urbanit\u00e0 \u00e8 una delle pi\u00f9 alte astrazioni dello spirito umano. Per me, essere un uomo urbano significa essere n\u00e9 serbo, n\u00e9 croato, e invece comportarsi come se queste distinzioni non contino pi\u00f9, come se si fossero fermate alle porte della citt\u00e0. - Bogdan Bogdanovi\u0107 \nBogdanovi\u0107 ha rifiutato di partecipare alla progettazione di complessi residenziali socialisti, che considerava \"bare di cemento\" e avevano \"solo due tipi di finestre\" Di conseguenza, egli costru\u00ec un solo insediamento: un complesso residenziale per l'istituto idrotecnica \"Jaroslav Cerni\", ai piedi del monte Avala vicino a Belgrado, terminato nel 1953. Le case sono per lo pi\u00f9 costruite in pietra; e con le loro finestre surreali, con pesanti cornici vecchio stile e camini di grandi dimensioni, si distinguono volutamente dallo stile internazionale che ha dominato la Jugoslavia socialista del dopoguerra.\nAltri insediamenti di Bogdanovi\u0107 sono stati pianificati in modo molto dettagliato, ma mai realmente destinati ad essere costruita. Tra questi vi \u00e8 una citt\u00e0 nel nord del Montenegro, progettato per i clienti locali, e una mitologica \"citt\u00e0 sul fondo del lago (Biograd) che Bogdanovi\u0107 progettato per il proprio piacere.\nAltre opere di architettura di Bogdanovi\u0107 includono la ricostruzione della villa della Regina Natalija (Smederevo, 1961), l'altare ad Adonis (Albona, 1974) e la Tomba di Du\u0161an Petrovi\u0107-Sane (Aran\u0111elovac, 1980).\nRicevette numerose onorificenze nazionali ed internazionali, fra le altre:\nLavor\u00f2 accanto ad Alexey Brki\u0107 per come \"apripista\" dell'architettura moderna serba. Bogdanovi\u0107 come principale ideatore del primo significativo ornamento architettonico del dopoguerra serbo, torn\u00f2 nuovamente ad uno sterile e rigoroso funzionalismo e ha tentato d'ottenere una sintesi fra architettura moderna e classica. I suoi edifici sono inseriti nei rispettivi ambienti fisici e culturali. Bogdanovi\u0107 riprende la tradizione del monumento architettonico di Momir Korunovi\u0107.\nPubblicazioni.\nBogdanovi\u0107 \u00e8 autore di numerose pubblicazioni sull'architettura della citt\u00e0 a sui suoi aspetti simbolici, suoi anche numerosi articoli su svariati giornali europei.\nLibri e saggi in lingua serbocroata includono:\nSei libri di Bogdanovi\u0107 sono stati tradotti e pubblicati in lingua tedesca dagli editori Zsolnay e Wieser:\nDisponibile in lingua inglese \u00e8 il seguente saggio:"}
{"id": "604207", "revid": "767487", "url": "https://it.wikipedia.org/wiki?curid=604207", "title": "Battles", "text": "I Battles sono un gruppo musicale statunitense nato nel 2002 dedito all'esplorazione di molteplici stili ed orizzonti musicali.\nLa band pu\u00f2 a tutti gli effetti essere considerata un supergruppo: tutti i membri dei Battles, infatti, vantano un passato in gruppi rilevanti. A Ian Williams (ex-Don Caballero e Storm &amp; Stress) si affiancarono Tyondai Braxton (polistrumentista figlio del jazzista, compositore e polistrumentista Anthony Braxton), David Konopka (gi\u00e0 con i Lynx) e John Stanier (Tomahawk, ex-Helmet).\nBiografia.\nLa band, dopo aver pubblicato nel 2006 \"EP C/B EP\" tramite l'etichetta Warp Records, una compilation di brani precedentemente editi su EP, pubblica il primo album l'anno successivo. \"Mirrored\", edito sempre da Warp nel 2007, mescola elementi di math rock ed elettronica facendo largo uso di loopstation ed altri effetti a pedale, introducendo per la prima volta delle parti vocali curate da Tyondai Braxton. Il lavoro ottiene consensi da parte della critica specializzata ma anche da parte del pubblico. Segue un lungo tour mondiale che porta la formazione anche in Italia.\nNell'agosto 2010 il cantante Tyondai Braxton lascia la band che nel frattempo aveva gi\u00e0 annunciato l'uscita di un nuovo album, \"Gloss Drop\", uscito il 6 giugno 2011 nel Regno Unito sempre sotto etichetta Warp Records.\nIl terzo album in studio, La Di Da Di, viene pubblicato il 18 Settembre 2015. Si tratta dell'ultimo dei Battles in quanto trio; precede infatti la separazione dal gruppo di Dave Konopka, che lascia la band nel 2018, anche se la notizia viene resa ufficiale solo a Maggio dell'anno successivo. Il primo concerto dei Battles in quanto duo risale al Settembre 2018, al Meteor Festival in Israele.\nL'ultimo album della band, Juice B Crypts, viene pubblicato il 18 Ottobre 2019. In alcuni brani, Williams e Stanier hanno collaborato con diversi artisti, quali Shabazz Palaces, Sal Principato, Xenia Rubinos e Merrill Garbus."}
{"id": "604208", "revid": "28592", "url": "https://it.wikipedia.org/wiki?curid=604208", "title": "Sant'Olav", "text": ""}
{"id": "604210", "revid": "436907", "url": "https://it.wikipedia.org/wiki?curid=604210", "title": "Are You Passionate?", "text": "Are You Passionate? \u00e8 un album del 2002 di Neil Young, il pi\u00f9 insolito dagli anni ottanta per lo stile tendente al soul (ci sono similitudini con \"This Note's for You\"). Per buona parte del disco c'\u00e8 la collaborazione con Booker T. &amp; the M.G.'s.\n\"Let's Roll\" \u00e8 una canzone dedicata alle vittime del volo 93 durante gli attentati dell'11 settembre 2001.\nTracce.\nSul retro del disco \u00e8 riportato anche il brano \"Getaway of Love\" (eseguito spesso nel corso del tour con i Crazy Horse del 2001) ma poi escluso all'ultimo momento. Negli Stati Uniti l'album arriv\u00f2 al #10 della classifica di Billboard.\nFormazione.\nEccetto \"Goin' Home\" (Neil Young &amp; Crazy Horse):"}
{"id": "604215", "revid": "28592", "url": "https://it.wikipedia.org/wiki?curid=604215", "title": "Sant'Olaf", "text": ""}
{"id": "604217", "revid": "287204", "url": "https://it.wikipedia.org/wiki?curid=604217", "title": "Neurotossina", "text": "In chimica, una neurotossina \u00e8 un tipo particolare di tossina che agisce sulle cellule del sistema nervoso, solitamente attraverso un'interazione con le proteine di membrana dei neuroni, quali i canali ionici.\nClassificazione.\nIn base alla loro specifica origine, le neurotossine si distinguono in: \nFunzioni naturali e impieghi umani.\nLe neurotossine agiscono creando delle anomalie nella funzionalit\u00e0 dei diversi tipi di canali ionici, impedendo la propagazione dell'impulso neuronale; questo pu\u00f2 condurre a paralisi motoria e morte dell'organismo.\nI canali-bersaglio possono essere sia quelli del sodio, che quelli del potassio o del calcio.\nLa maggior parte dei veleni e delle tossine usate in natura dagli organismi che si devono difendere dai vertebrati sono neurotossine; diversi organismi (diversi tipi di scorpioni, serpenti, api, ragni, etc.) usano un insieme di diverse neurotossine.\nInoltre, diverse neurotossine vengono impiegate in molti preparati erboristici, tra di esse opportunamente miscelate. I loro effetti dipendono dalla diversa miscela e dalle neurotossine impiegate; esse agiscono sul sistema nervoso centrale, inducendo variegate risposte, dalla sedazione, alle allucinazioni, allo stato euforico.\nOltre che nei preparati erboristici, l'impiego delle neurotossine \u00e8 rivolto anche nel settore degli insetticidi e degli antiparassitari in commercio (ad esempio a base di nicotina o permetrina); a questa categoria appartengono anche gli agenti nervini, sviluppati come armi chimiche a partire dalla Prima guerra mondiale."}
{"id": "604221", "revid": "110851028", "url": "https://it.wikipedia.org/wiki?curid=604221", "title": "Uniform Type Identifier", "text": "Un Uniform Type Identifier (UTI) \u00e8 una stringa univoca che identifica un tipo di file. Aggiunti nel sistema operativo Mac OS X Tiger della Apple Computer, gli UTI sono usati per identificare il tipo di file e cartelle, dati degli Appunti, bundle, symlink e dati in streaming. Gli UTI usano una struttura a dominio inverso, come public.text, o com.societ\u00e0.prodotto.formato. Gli UTI supportano l'ereditariet\u00e0 multipla, che permette ai file multimedia di non essere identificati con un solo tipo (come in MIME), ma come tutti i tipi che effettivamente sono; un identificatore pu\u00f2 ereditare da public.audio, public.video, public.text, public.image, etc.\nIl dominio public \u00e8 modificabile soltanto da Apple e contiene i tipi base, usati da tutti gli altri UTI.\nGli UTI sono usati anche per identificare altri identificatori di file:"}
{"id": "604222", "revid": "287204", "url": "https://it.wikipedia.org/wiki?curid=604222", "title": "Trave di equilibrio", "text": "La trave di equilibrio, o pi\u00f9 comunemente solo trave, \u00e8 un attrezzo olimpico del settore femminile della ginnastica artistica.\nL'attrezzo \u00e8 largo 10\u00a0cm e lungo 5 m, poggia su un tappetone rettangolare 5x10 m ed ha un'altezza regolabile che, secondo il regolamento della FIG (\"F\u00e9d\u00e9ration Internationale De Gymnastique\"), nelle competizioni olimpiche, va posta a 1,25 m. La limitata superficie di appoggio e l'altezza dal suolo richiedono particolari doti di equilibrio nelle atlete. Nelle competizioni internazionali si usa spesso indicare questo attrezzo con l'acronimo BB, dal corrispondente termine inglese \"Balance Beam\" (trave di equilibrio), specie nell'indicazione dei punteggi.\nElementi.\nA seconda della preparazione, sulla trave \u00e8 possibile compiere una variet\u00e0 di movimenti. Per le atlete pi\u00f9 piccole, durante le gare, pu\u00f2 bastare anche solo camminare sulle punte senza, per\u00f2, sbilanciarsi. A livelli dilettantistici, la trave viene posta ad un'altezza pi\u00f9 bassa. Durante una gara, i movimenti devono durare come minimo 3 secondi. Nell'esercizio si pu\u00f2 includere la capovolta avanti o indietro, con le mani o senza, la spaccata, la squadra, il salto del gatto, la sforbiciata e anche la ruota.\nNei livelli agonistici si possono eseguire elementi pi\u00f9 complicati, come capovolte, ruote, ribaltate ecc. senza la posa delle mani o anche flic flac, avvitamenti e non solo. Come uscita dall'attrezzo si possono effettuare salti mortali con avvitamenti e molte altre acrobazie. Sia nelle \"uscite\" elementari, sia in quelle agonistiche l'importante \u00e8 atterrare con tutti e due i piedi contemporaneamente, altrimenti vengono tolti dei punti, perch\u00e9 \u00e8 considerato un errore.\nRegole specifiche dell'attrezzo.\nLa ginnasta pu\u00f2 gareggiare a piedi nudi o indossare apposite scarpette e, per una maggiore stabilit\u00e0, pu\u00f2 applicare della magnesia alle mani e/o ai piedi. Pu\u00f2 inoltre immettere delle piccole marcature sulla trave che fungeranno da punti di riferimento per la propria esecuzione.\nUna volta che l'esercizio \u00e8 iniziato, l'allenatore della ginnasta non pu\u00f2 interferire in nessun modo; potr\u00e0 accompagnare la ginnasta solo in caso di utilizzo di pedana per eseguire l'entrata, poich\u00e9 dovr\u00e0 rimuoverla una volta che non servir\u00e0 pi\u00f9, al fine di evitare una possibile caduta su essa.\nIn caso di caduta dall'attrezzo, la ginnasta perde 1 punto e ha 30 secondi per risalire sulla trave e continuare l'esercizio da dove l'ha interrotto, altrimenti non potr\u00e0 continuare. Se la caduta avviene nel mezzo di una serie di pi\u00f9 elementi, quest'ultima sar\u00e0 considerata come serie spezzata e, di conseguenza non verr\u00e0 riconosciuta (non verr\u00e0 dunque accreditato il punteggio di tale sequenza di elementi).\nL'esercizio potr\u00e0 durare al massimo 1:30 minuti. Un tono di avviso, solitamente il suono di una campanella, avviser\u00e0 la ginnasta quando saranno passati 1:20 minuti. Superato il tempo massimo un altro suono di campanella avvertir\u00e0 l'atleta che inizieranno ad essere sottratti decimi di punteggio.\nGinnaste pi\u00f9 vittoriose.\nNadia Com\u0103neci, con due titoli olimpici, \u00e8 da considerare tra le migliori interpreti di questo attrezzo, mentre la Romania \u00e8 il paese che vanta il maggior numero di campionesse mondiali.\nFin dagli anni '70 infatti, la nazionale romena si \u00e8 contraddistinta per la presenza di ginnaste particolarmente forti alla trave, fra le quali spicca in epoca contemporanea C\u0103t\u0103lina Ponor, che sulla trave ha conseguito la medaglia d'oro alle Olimpiadi di Atene, l'argento ai Mondiali 2003 e 5 medaglie d'oro ai Campionati europei fra il 2004 e il 2017.\nLa Ponor \u00e8 da considerare una delle migliori traviste di sempre non solo per le medaglie conseguite e per la sua longevit\u00e0, ma anche per essere una delle poche ginnaste a non essere mai caduta dalla trave in una finale europea, mondiale o olimpica.\nDa quando esiste il nuovo sistema di punteggio (2005), i migliori risultati sono stati ottenuti, oltre che dalle romene, soprattutto da ginnaste cinesi e americane. Fra queste spiccano: Nastia Liukin, due volte campionessa del mondo (nel 2005 e nel 2007), e vicecampionessa olimpica nel 2008; Shawn Johnson, campionessa olimpica a Pechino 2008, e Simone Biles, tre volte campionessa del mondo su questo attrezzo (pi\u00f9 di qualsiasi altra ginnasta nella storia).\nFra le cinesi spiccano invece Deng Linlin, campionessa dei mondiali del 2009 , e vincitrice della medaglia d'oro alle Olimpiadi del 2012; Sui Lu campionessa mondiale nel 2011 e vicecampionessa olimpica nel 2012; Liu Tingting campionessa mondiale nel 2018 e vicecampionessa mondiale nel 2019.\nUn'eccezione alla regola \u00e8 costituita dall'olandese Sanne Wevers che, oltre ad aver vinto la medaglia d'argento ai mondiali di Glasgow nel 2015 e l'oro ai Campionati europei 2018, si \u00e8 laureata campionessa olimpica alla trave alle Olimpiadi di Rio 2016, diventando la prima ginnasta olandese a vincere una medaglia d'oro alle Olimpiadi."}
{"id": "604229", "revid": "92817", "url": "https://it.wikipedia.org/wiki?curid=604229", "title": "Trave (ginnastica)", "text": ""}
{"id": "604231", "revid": "599013", "url": "https://it.wikipedia.org/wiki?curid=604231", "title": "Uti", "text": ""}
{"id": "604232", "revid": "767487", "url": "https://it.wikipedia.org/wiki?curid=604232", "title": "Focus (gruppo musicale)", "text": "I Focus sono un gruppo olandese fondato nel 1969 dall'organista, flautista e cantante Thijs van Leer con il chitarrista Jan Akkerman. Il loro \"sound\" \u00e8 associato al progressive rock.\nStoria del gruppo.\nGli anni settanta e ottanta.\nNel 1970, quando fu pubblicato il primo album, \"In and out of focus\", la formazione originale comprendeva, oltre ai gi\u00e0 citati Thijs van Leer e Jan Akkerman anche il bassista Martin Dresden e il batterista Hans Cleuver. L'album non riusc\u00ec a sconfinare dall'Olanda ed ebbe un successo commerciale limitato. Jan Akkerman lascia quasi subito il gruppo e si unisce al bassista Cyril Havermans e all'amico batterista Pierre van der Linden, con il quale aveva gi\u00e0 suonato in precedenza.\nQuando, poco dopo, Cleuver e Dresden lasciano il primo nucleo dei \"Focus\", Thijs Van Leer si unisce a Jan Akkerman nella nuova formazione del gruppo, che manterr\u00e0 il nome. Questa formazione l'anno seguente pubblicher\u00e0 uno degli album pi\u00f9 noti della loro carriera,\" Moving waves\", nel quale compaiono gi\u00e0 gli elementi tipici che caratterizzano il gruppo, dai riff di Jan Akkerman uniti allo stesso tempo ad uno stile classicheggiante alle sezioni flautistiche di Van Leer, che usa il flauto in un contesto rock con uno stile che ricorda Ian Anderson dei Jethro Tull, nonch\u00e9 i ricorrenti assolo di batteria; inoltre lo stesso Van Leer fa spesso uso di un cantato insolito, con le tecniche del falsetto, jodeling e testi nonsense.\nL'album contiene uno dei pezzi pi\u00f9 noti del gruppo, l'ironico hard-jodel \"Hocus pocus\".\nNel 1973 Havermans viene sostituito dal bassista Bert Ruiter e viene pubblicato \"Focus 3\", che vanta pezzi altrettanto noti come \"Sylvia\" e \"Answers questions, questions answers!\". Segue un album dal vivo che documenta la storia del gruppo nel loro periodo \"classico\": \"Live at the Rainbow\".\nNel 1974 Van deer Liden viene sostituito da Colin Allen, ex Stone the Crows e il gruppo pubblica \"Hamburger concerto\", un tentativo ben riuscito di connubio tra rock e classica nel quale il gruppo riesce comunque a mantenere le sue caratteristiche che lo hanno sempre distinto. Ha qui inizio il lento declino del gruppo anche a causa del passare delle tendenze progressive: nel 1975 esce l'album in studio \"Mother focus\" con il nuovo batterista David Kemper che dimostra l'avvicinamento ad uno stile jazz-rock. L'anno seguente Jan Akkerman, deluso dalle nuove direzioni del gruppo, abbandona e viene sostituito all'ultimo momento dal chitarrista jazz/fusion Philip Catherine. La Sire records, l'etichetta del gruppo pubblica \"Ship of Memories\", che contiene registrazioni degli anni 1974-'74 scartate dagli album precedenti, dopo di che il gruppo si scioglie. Thijs van Leer avr\u00e0 in seguito delle collaborazioni sporadiche con Jan Akkerman ed entrambi continueranno nella loro attivit\u00e0 solistica.\nNel 1978 il cantante statunitense P. J. Proby con Catherine e i reduci del gruppo, registrano l'album \"Focus con Proby\", per poi sciogliersi subito dopo. Il gruppo nel 1985 si riunisce temporaneamente per registrare un album omonimo da titolo \"Focus\" senza ottenere risultati di rilievo e si scioglie nuovamente. Durante gli anni novanta, grazie una leggera ripresa del progressive classico, il gruppo compare in alcune trasmissioni olandesi come \"Veronika\" e \"Goud van Oud\" ma non registra niente.\nUna nuova pelle per il gruppo: \"Focus 8\" e \"Focus 9/New skin\".\nNel 2002 Thijs Van Leer decide di ricostruire i Focus, dopo molti anni di inattivit\u00e0, al progetto non prende parte Jan Akkerman che continuer\u00e0 la sua attivit\u00e0 da solista. Non fa mancare la sua presenza a nei vari Jazz Festival del Nord Europa, anche se la sua fama rimarr\u00e0 legata principalmente alla terra di origine. Nel 2003 usc\u00ec per la Musea un nuovo album in studio, intitolato \"Focus 8\", registrato con una nuova formazione e della formazione originale rimane Thijs van Leer mentre Jan Akkerman \u00e8 sostituito da Jan Dum\u00e8e. I Focus partono in tourn\u00e9e rivisitando i loro vecchi successi e nello stesso anno esce il DVD \"Live in America\". Nel 2006 il gruppo pubblica \"Focus 9/New skin\", album che incontr\u00f2 il favore del pubblico e della critica ma passa tuttavia inosservato per il mercato di massa. La nuova formazione comprende il batterista originale Pierre van der Linden, il bassista Bobby Jacobs e il chitarrista Niels van der Steenhoven, che si era gi\u00e0 presentato durante i provini per \"Focus 8\". Attualmente i Focus si esibiscono in \"tourn\u00e9e\" prevalentemente nei Paesi Bassi e nel Nord Europa, dal 2007 sono in rete e hanno iniziato una tourn\u00e9e che riprende in mano l'ultimo album e rivista i pezzi storici del gruppo."}
{"id": "604234", "revid": "116525265", "url": "https://it.wikipedia.org/wiki?curid=604234", "title": "Rifugio Guido Corsi", "text": "Il rifugio Guido Corsi \u00e8 un rifugio alpino che si trova in comune di Tarvisio (UD). Sorge in bella posizione su un terrazzo erboso, al centro di un anfiteatro coronato dalle pareti meridionali del J\u00f4f Fuart, Madri dei Camosci, Cima di Riofreddo. Il panorama a meridione \u00e8 invece aperto sul gruppo del Canin.\nStoria.\nEretto nel 1925 sul luogo dove sorgeva la Capanna Findenegg, distrutta durante la prima guerra mondiale (1915). \u00c8 dedicato al capitano degli alpini triestino Guido Corsi, caduto sul Vaderoa Monte Grappa) il 13 dicembre 1917, Medaglia d'oro al valor militare. \u00c8 stato rimodernato e ampliato nel 1969, con ulteriori sistemazioni nel 1995.\nCaratteristiche ed informazioni.\nLa struttura, di propriet\u00e0 della Societ\u00e0 Alpina delle Giulie (CAI di Trieste), \u00e8 realizzata in legno e pietra, con 12 vani complessivi su due piani pi\u00f9 sottotetto."}
{"id": "604236", "revid": "125708876", "url": "https://it.wikipedia.org/wiki?curid=604236", "title": "Maria Salviati", "text": "Biografia.\nEra figlia di Lucrezia de' Medici e Jacopo Salviati (e quindi sorella di Francesca Salviati e dei cardinali Giovanni e Bernardo Salviati), per cui il suo matrimonio (15 novembre 1516) segn\u00f2 il ricongiungersi dei due rami della casata medicea: quello dei \"Popolani\", da cui proveniva suo marito, e quello principale, detto anche \"di Cafaggiolo\", dal quale proveniva sua madre Lucrezia, poich\u00e9 figlia a sua volta di Lorenzo il Magnifico.\nCon l'estinzione del ramo principale, dopo l'assassinio del Duca Alessandro, gi\u00e0 figlio naturale di discendenza incerta, che aveva avuto solo figli nati fuori dal matrimonio e quindi di sangue ancora pi\u00f9 incerto, la guida di Firenze sembr\u00f2 scivolata definitivamente via alla presa dei Medici e gi\u00e0 si parlava di un possibile ritorno alla Repubblica o anche di un'annessione alla Spagna, quando ecco che fu individuato il figlio di Giovanni e Maria, il diciottenne Cosimo, che divenne poi il primo Granduca di Toscana con il nome di Cosimo I de' Medici.\nDi lei esistono almeno due ritratti eseguiti da Jacopo Pontormo, uno dei quali \u00e8 agli Uffizi (ritratta in tarda et\u00e0) e uno a Baltimora, dove \u00e8 ritratta accanto al figlio Cosimo, probabilmente il primo dei ritratti doppi che tanto successo ebbero alla corte medicea (si pensi alle tavole di Agnolo Bronzino con Eleonora di Toledo e i figli). In entrambi \u00e8 vestita di nero vedovile, in quanto suo marito era morto per la gangrena di ferite riportate in battaglia, nel 1526. In particolare il ritratto pi\u00f9 antico, quello con il piccolo Cosimo, fu commissionato da Cosimo stesso nel 1537, quando era gi\u00e0 salito al potere, e rappresenta la sua legittimazione politica: fu scelta come epoca del ritratto il momento della morte del padre (quando lui aveva sette anni) e si fece raffigurare con un raffinato gioco di mani che lo intrecciavano alla madre, sottolineando il legame con lei, poich\u00e9 imparentata con il ramo primario dei Medici. Alcuni per\u00f2, notando i tratti femminili del bambino, ipotizzano che si tratti invece di Giulia de' Medici, sua cugina, adottata di fatto dalla famiglia di Cosimo dopo la morte di suo padre, il Duca Alessandro.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nAttivit\u00e0 nella medicina preventiva.\nAlcuni studi hanno evidenziato che Maria Salviati ha avuto un ruolo attivo nello sviluppo della medicina preventiva."}
{"id": "604237", "revid": "86341", "url": "https://it.wikipedia.org/wiki?curid=604237", "title": "Franco Bragagna", "text": "Biografia.\nNato a Padova, vive a Bolzano sin dall'infanzia. Inizia la sua carriera televisiva a TV Bolzano, per cui conduce trasmissioni come \"Hockey Stars\". Prosegue dal 1986, come giornalista praticante e poi professionista, nella Televisione delle Alpi, emittente privata trentina. Lavora da esterno per Telemontecarlo, dove per sei anni segue da inviato l'hockey su ghiaccio e altre discipline invernali. Comment\u00f2 in telecronaca, per l'emittente monegasca (in lingua italiana), l'hockey ghiaccio ai Giochi invernali di Calgary 1988, affiancato dall'allora azzurro (italo-americano) Dave Tomassoni che poi diverr\u00e0 senatore per lo Stato del Minnesota, negli Stati Uniti, dal 2000 al 2016.\nDa giovanissimo, per Radio Quarta Dimensione, fu per anni uno dei radiocronisti del gruppo di emittenti locali che trasmettevano il campionato italiano e le partite e i tornei internazionali di hockey su ghiaccio. Nel 1990 approda alla Rai, dove diventa telecronista di sport invernali e dell'atletica leggera. Debutta ai Giochi olimpici del 1992, seguendo come inviato e telecronista prima quelli invernali di Albertville (tv) e poi quelli estivi di Barcellona (radio), dove si occup\u00f2 di radiocronache di tiro a segno, tiro a volo e poi atletica. \nPassa alle telecronache olimpiche da Lillehammer 1994 (invernali), due anni dopo sar\u00e0 ad Atlanta (estive). Al servizio dell'emittente di Stato ha seguito quindici Olimpiadi (sette invernali, a partire da Albertville 1992, e otto edizioni estive, a partire da Barcellona 1992), dodici campionati mondiali di atletica leggera a partire da Stoccarda 1993 (ad esclusione di Daegu 2011) e tredici Campionati mondiali di sci nordico (il primo a Falun 1993). \nHa commentato a partire da Nagano 1998 a Vancouver 2010 e da Rio 2016 a Tokyo 2020 le cerimonie di apertura e chiusura delle edizioni estive e invernali dei Giochi Olimpici, affiancato nella telecronaca di quelle estive di Sydney 2000, Atene 2004 e Pechino 2008 (e di quelle invernali di Torino 2006) da Claudio Icardi. Resta fuori in occasione dell'edizione del 2012, sostituito all'ultimo dal corrispondente Rai a Londra Antonio Caprarica, mentre quelle del 2014 di So\u010di sono andate in onda solo su Sky. In quelle del 2022 \u00e8 sostituito da Luca Di Bella.\nNelle telecronache delle cerimonie olimpiche \u00e8 stato affiancato anche da Vittorio Zucconi (Sydney 2000, apertura e chiusura), Stefano Bizzotto e Gerardo Greco (Salt Lake City 2002, apertura e chiusura), Beppe Severgnini (Atene 2004, apertura e chiusura), Paolo Garimberti (Torino 2006 e So\u010di 2014, solo apertura), Paolo Longo (Pechino 2008, apertura e chiusura), Gianni Decleva (Vancouver 2010, apertura e chiusura), Eugenio De Paoli (Rio de Janeiro 2016, apertura e chiusura), Paolo Mieli (PyeongChang 2018, solo apertura), Julio Velasco (Tokyo 2020, apertura e chiusura).\nNelle sue telecronache di atletica un tempo era presente Attilio Monetti, a Londra \u00e8 stato affiancato dall'ex ostacolista Paolo Bellino. Nel 2016 \u00e8 stato affiancato da Stefano Tilli; cinque anni dopo, per Tokyo 2020 dove ha raccontato i cinque ori azzurri dell'atletica, ancora da Tilli e da Guido Alessandrini. Alle Olimpiadi 2000, 2004, 2008, 2012, 2016, 2020, ha anche commentato - nelle prime tre alternandosi con Federico Calcagno - le competizioni di canoa-slalom, tra cui la gara di K1 vinta da Daniele Molmenti a Londra 2012. \nAi Giochi del 1996, 2000, 2004 e 2008 ha anche commentato baseball e softball, quest'ultimo anche nel 2020. Nel 2004, 2008 e 2012 anche il badminton. \nAlle Olimpiadi invernali del 1992 e 1994 ha seguito anche slittino, bob, salto con gli sci, combinata nordica, short-track (nel '94 le medaglie azzurre, l'oro della staffetta e l'argento sui cinquecento metri, primi podii della FISG ai Giochi), pattinaggio velocit\u00e0 e hockey ghiaccio. \nDal 1998 lo sci di fondo fino a Pechino 2022. Memorabili le telecronache degli ori olimpici azzurri: Stefania Belmondo (prima gara di tale edizione) e Gabriella Paruzzi a Soldier Hollow per Salt Lake City 2002, la staffetta italiana della 4x10 e Giorgio Di Centa nella cinquanta chilometri conclusiva dei Giochi a Pragelato per Torino 2006. \nNel 1998, 2002, 2006, 2010 anche il biathlon. Nel 2002, 2006, 2010 il pattinaggio velocit\u00e0, anche qui memorabili le trasmissioni dall'Ovale del Lingotto di Torino per le tre medaglie azzurre, due ori e un bronzo di Enrico Fabris, da solo l'oro sui 1.500 metri (ed il bronzo sui cinquemila, prima medaglia azzurra a Torino, nella prima giornata di gare) e con la squadra per l'inseguimento. \nBragagna ha commentato lo short-track anche nel 1998, 2002, 2006, 2010. A Salt Lake fu testimone della rocambolesca vittoria sui mille metri dell'australiano Steven Bradbury, commentata con l'azzurro Diego Cattani, mentre a Torino ha raccontato la 100\u00b0 medaglia invernale dell'Italia.\nIl racconto dell'inusuale gara del 2002 sarebbe diventato \"virale\" sul web anche grazie alle trasmissioni della Gialappa's Band. Nel 1998 a Nagano comment\u00f2 dalla zona-arrivo (Lorenzo Lucianer dalla postazione) e cur\u00f2 le interviste nelle ultime due discese del bob a due, quando l'equipaggio italiano G\u00fcnther Huber - Antonio Tartaglia vinse l'oro a pari merito con Canada 1. \nBragagna ha commentato la combinata nordica ancora nel 2010 (con il bronzo di Alessandro Pittin). Ai Giochi '92 e '94 e a quelli del '98 e 2002, a tratti, anche l'hockey ghiaccio. \nNel 1988, Giochi di Calgary (Canada), ha commentato anche le semifinali e le finali di hockey ghiaccio per TeleMonteCarlo. Sempre per la versione in lingua italiana dell'emittente monegasca aveva commentato anche i mondiali gruppo B e gruppo A di hockey ghiaccio negli anni '85, '86 e '87. \nNel 1984 Bragagna fu tra i concorrenti del quiz \"Un milione al secondo\", condotto da Pippo Baudo: vinse la parte sport di una puntata. Sempre nel 1984 vinse la prima puntata del secondo anno del quiz \"Super Record\" condotto da Giacomo Crosa e Rino Tommasi, Paola Perego come valletta, era al debutto; In precedenza il primo anno la trasmissione era condotta da Cesare Cadeo ed Alba Parietti.\nVincitore di alcuni premi giornalistici; fra questi \"Giornalista dell'anno\" nel 1994 per la Federazione italiana canottaggio (Fic), consegnato all'Idroscalo di Milano durante i campionati italiani assoluti; \"Premio Beppe Viola\" nel 2006, consegnato ad Arco (Trento) nel corso di una cerimonia a margine dell'omonimo torneo internazionale giovanile di calcio; \"Premio Coni-Ussi\" nel 2008, consegnato nel Salone d'onore del Coni a Roma dal presidente Gianni Petrucci e dal segretario generale Raffaele Pagnozzi.\nDal 2019 \u00e8 cittadino onorario di Castelbuono (Palermo), cittadinanza onoraria conferita dal Comune e consegnatagli l'anno successivo dal sindaco Mario Cicero.\nStile.\nBragagna \u00e8 noto per arricchire le sue telecronache con frequenti riferimenti culturali e geopolitici sulle nazioni per le quali gareggiano gli atleti, e per l'uso di toponimi a volte desueti nella lingua italiana, come ad esempio \"Gotemburgo\"."}
{"id": "604241", "revid": "3831", "url": "https://it.wikipedia.org/wiki?curid=604241", "title": "Duca Alessandro", "text": ""}
{"id": "604243", "revid": "10929", "url": "https://it.wikipedia.org/wiki?curid=604243", "title": "Col de Tende", "text": ""}
{"id": "604245", "revid": "123716878", "url": "https://it.wikipedia.org/wiki?curid=604245", "title": "Soulwax", "text": "Soulwax \u00e8 un gruppo musicale fondato a Gand, in Belgio nel 1995.\nStoria.\nIl gruppo \u00e8 stato fondato dai fratelli David e Stephen Dewaele a Gand, in Belgio. Dall'album d'esordio \"Leave the Story Untold\" (1996), passando per \"Much Against Everyone's Advice\" (1999) ed \"Any Minute Now\" (2004), il gruppo ha virato lentamente dal rock verso suoni dance e prossimi alla musica elettronica da \"dancefloor\". Prova evidente di ci\u00f2 \u00e8 \"Nite Versions\", in cui i brani di \"Any Minute Now\" vengono rivisitati in chiave dance, ma soprattutto il lungo cammino dei 2 Many DJs, ovvero proprio i due fratelli Dewaele che si cimentano ai piatti mixando brani di qualsiasi genere, da Madonna ai Nirvana, da Iggy Pop alle Salt-n-Pepa, da Beyonc\u00e9 agli LCD Soundsystem.\nNel 2004 il cantautore italiano Mango ha eseguito una cover del loro brano \"Saturday\", inserendola nell'album \"Ti porto in Africa\".\nCon il nome 2 Many DJs hanno realizzato numerosi dj set e remix dal vivo, poi trasmessi anche in programmi radiofonici come BBC Radio 1. Solo \"As Heard on Radio Soulwax Pt. 2\" \u00e8 stato pubblicato come album, in totale sono 11 parti. Hanno realizzato 24 remix della durata di 1 ora ciascuno con relativi video pubblicati su Vimeo e sulla loro app per smartphone."}
{"id": "604247", "revid": "1980365", "url": "https://it.wikipedia.org/wiki?curid=604247", "title": "Gilbert du Motier de La Fayette", "text": "Nato a Chavaniac, nella provincia di Alvernia nel centro-sud della Francia, La Fayette proveniva da una ricca famiglia di proprietari terrieri. Convintosi che la causa dell'indipendenza americana nella guerra rivoluzionaria fosse nobile, viaggi\u00f2 verso il Nuovo Mondo in cerca di gloria e divenne un importante \"Major general\" dell'Esercito Continentale al comando di George Washington. La Fayette, vinta la guerra, ritorn\u00f2 in Francia e fu eletto, come rappresentante della nobilt\u00e0, agli Stati Generali del 1789; contribu\u00ec a scrivere la Dichiarazione dei diritti dell'uomo e del cittadino con l'aiuto dell'amico Thomas Jefferson e, dopo la presa della Bastiglia, fu nominato comandante in capo della Guardia Nazionale. La Fayette cerc\u00f2 di seguire una sorta di terza via durante la Rivoluzione francese, favorendo la nascita di una nuova monarchia costituzionale. Alcuni mesi dopo la strage di Campo di Marte del 17 luglio 1791, La Fayette si conged\u00f2 dal comando della Guardia nazionale e, nell'agosto 1792, le fazioni radicali giacobine ordinarono il suo arresto. In fuga attraverso i Paesi Bassi austriaci, il generale fu catturato dalle truppe austriache e trascorse pi\u00f9 di cinque anni in carcere.\nLa Fayette ritorn\u00f2 in Francia dopo che Napoleone Bonaparte aveva assicurato il suo rilascio nel 1797, anche se rifiut\u00f2 di entrare a far parte del suo governo. Dopo la Restaurazione del 1814 divenne un membro liberale della Camera dei deputati, posizione che mantenne per la maggior parte del resto della sua vita. Nel corso della Rivoluzione di luglio del 1830, La Fayette rifiut\u00f2 l'offerta di diventare dittatore francese e sostenne, invece, Luigi Filippo come re, ma gli si rivolt\u00f2 contro quando il monarca divenne autocratico. La Fayette mor\u00ec il 20 maggio 1834 e fu sepolto nel cimitero di Picpus di Parigi. Per le sue vittorie militari al servizio della Francia e degli Stati Uniti, \u00e8 noto anche come il primo \u00aberoe dei due mondi\u00bb (\"Hero of the two worlds\").\nBiografia.\nInfanzia.\nLa Fayette nacque il 6 settembre 1757 da Michel Louis Christophe Roch Gilbert Paulette du Motier, marchese di La Fayette, colonnello dei granatieri, e da Marie Louise Jolie de La Rivi\u00e8re, al castello di Chavaniac, presso Chavaniac-Lafayette nell'antica regione dell'Alvernia (ora Alta Loira).\nIl lignaggio nobile di La Fayette era probabilmente uno dei pi\u00f9 antichi e illustri d'Alvernia e, forse, di tutta la Francia. I maschi della famiglia La Fayette godevano di un'alta reputazione per il loro coraggio e la loro cavalleria ed erano spesso ricordati per lo sprezzo verso il pericolo. Uno dei primi antenati di La Fayette, Gilbert III de La Fayette, maresciallo di Francia, era stato compagno d'arme dell'esercito di Giovanna d'Arco durante l'assedio di Orl\u00e9ans nel 1429. Secondo una leggenda, un altro suo antenato aveva trovato la corona di spine di Ges\u00f9 durante la sesta crociata. Anche i suoi antenati che non appartenevano alla famiglia La Fayette erano notevoli: il suo bisnonno (nonno materno della madre) era il Conte di La Rivi\u00e8re che, fino alla sua morte nel 1770, era stato comandante dei \"Mousquetaires du roi\", o moschettieri neri, e fu cavaliere della guardia personale del re Luigi XV di Francia. Lo zio paterno di La Fayette, Jacques-Roch, mor\u00ec invece il 18 gennaio 1734, mentre combatteva gli austriaci a Milano nel corso della guerra di successione polacca; alla sua morte, il titolo di marchese pass\u00f2 al fratello Michel, padre di Gilbert.\nIl padre di La Fayette, allo stesso modo, era morto sul campo di battaglia: il 1\u00ba agosto 1759 Michel de La Fayette fu infatti colpito da una palla di cannone mentre combatteva le truppe britanniche nella battaglia di Minden. La Fayette divenne cos\u00ec marchese e signore di Chavaniac, ma la propriet\u00e0 rest\u00f2 alla madre; quest'ultima, forse devastata dalla perdita del marito, and\u00f2 a vivere a Parigi con il padre e il nonno, lasciando che La Fayette venisse allevato a Chavaniac-Lafayette dalla nonna paterna, Madame de Chavaniac, che aveva portato il castello della famiglia come dote.\nAl Coll\u00e8ge du Plessis e ingresso tra i moschettieri.\nNel 1768, quando La Fayette era undicenne, fu convocato a Parigi per vivere con la madre e il bisnonno presso i loro appartamenti al Palazzo del Lussemburgo. Fu deciso che il giovane avrebbe dovuto portare avanti la tradizione militare e marziale di famiglia, decisione che il ragazzo condivise pienamente. Il giovane La Fayette fu intanto mandato al Coll\u00e8ge du Plessis, che faceva parte della Sorbona: la scuola era esclusiva per i giovani nobili e le facolt\u00e0 della vicina Sorbona supervisionavano l'insegnamento nel Coll\u00e8ge, dove per quattro anni La Fayette studi\u00f2 matematica, storia, geografia, letteratura francese, teologia, legge e retorica, e lesse i lavori degli ultimi poeti e filosofi della Repubblica Romana (inclusi Cicerone, Seneca e Plutarco) e i \"Commentarii\" di Giulio Cesare, tutti nell'originale lingua latina. I suoi studi al Coll\u00e8ge includevano i racconti dell'eroica difesa di Vercingetorige della regione dell'Alvernia, che era la patria di La Fayette, contro i Romani nel I secolo a.C., il che cement\u00f2 l'apprezzamento del ragazzo per le imprese militari dell'eroe della sua regione natale. La Fayette disse successivamente di \u00abaver avuto un occhio di riguardo maggiore per Vercingetorige nel difendere le nostre montagne che per Clodoveo [il quale per primo un\u00ec la Francia] e i suoi successori\u00bb. Egli aggiunse inoltre che \u00absarebbe stato molto meglio essere Vercingetorige nel difendere le montagne d'Alvernia\u00bb.\nLa Fayette, dei suoi anni al Coll\u00e8ge, ricordava con orgoglio di aver vinto il premio d'istituto per la retorica latina ma che era rimasto deluso di non aver trionfato nella fase a livello universitario della competizione. Questo fu, per La Fayette, un fallimento della giustizia, in quanto lamenta nelle sue memorie che anche i ragazzi che avevano ripetuto la stessa classe di latino pi\u00f9 volte avevano il permesso di competere nel concorso, mentre lui aveva completato il corso solo una volta. La Fayette credeva che avrebbe vinto il cimento, nonostante lo svantaggio, se solo fosse stato un copista migliore, in quanto il suo scritto era stato valutato con severit\u00e0 da un giudice che gli tolse un punto per ogni parola mancante di una frase che lui aveva involontariamente omesso.\nAnche se lo studio del latino non diede subito gli allori che La Fayette desiderava, potrebbe essere stata la pi\u00f9 importante impresa dei suoi primi anni. Il latino diede al ragazzo eccitabile un potente mezzo per mettere a fuoco i suoi giovanili entusiasmi attraverso la lingua, la storia e la filosofia dell'antica Repubblica Romana e del mondo classico. Attraverso il suo corso di studi, assorb\u00ec i principi morali ed etici tramandati in testi come il \"De officiis\" di Cicerone, le \"Georgiche\" e le poesie pastorali di Virgilio, e le odi e le satire di Orazio: tutto nel programma standard nei collegi di Parigi. La storia, rappresentata nel curriculum da parte del capostipite greco della disciplina, Erodoto, e i racconti biografici, dove incombeva la figura del grande Plutarco, divennero entrambi passioni di La Fayette per tutta la sua vita. I libri di questi autori e dei loro contemporanei, oltre che dei loro seguaci, erano allineati sugli scaffali delle sue librerie e le lezioni che avevano insegnato formarono i contorni della sua vita. La Fayette, infatti, rimase completamente affascinato della Roma repubblicana, i cui cittadini evitavano il dispotismo regolandosi secondo principi della virt\u00f9 e dell'onore.\nIn qualit\u00e0 di membro della nobilt\u00e0 di spada, La Fayette era un membro insolito del corpo studentesco della scuola. La maggior parte dei suoi compagni di classe apparteneva alla meno prestigiosa nobilt\u00e0 di toga, le cui famiglie dovevano il loro rango soprattutto al servizio giudiziario o amministrativo; vi era anche una manciata di studenti con borse di studio eccellenti provenienti da ambienti borghesi, come Antoine-Joseph Gorsas, figlio di un calzolaio di Limoges. Avendo vissuto quasi in isolamento fino a quel momento, La Fayette scopr\u00ec che gli piaceva il cameratismo e il rispetto che trovava tra i suoi compagni di scuola. Anche a loro lui piaceva, e La Fayette si sentiva come un astro nascente tra amici devoti che in questo modo gli diedero il suo primo assaggio di leadership. Anche se si trovava in un cerchio di ragazzi pi\u00f9 grandi, nelle memorie ricordava che gli altri studenti agivano come \u00abdiscepoli\u00bb che lo \u00abavrebbero difeso fieramente se ci fosse mai stato bisogno\u00bb. La dedizione dei ragazzi non si estese, per\u00f2, necessariamente alle cause che La Fayette sosteneva, come lui stesso impar\u00f2 il giorno in cui, come ricorda, aveva voluto \u00abmontare su una protesta per evitare la punizione ingiusta\u00bb di uno dei suoi compagni: con sorpresa di La Fayette, scopr\u00ec che non era poi cos\u00ec ben supportato come poteva sperare. Questo sarebbe diventato un tema costante per tutta la sua vita, perch\u00e9 lo zelo senza limiti di La Fayette spesso generava ammirazione e altrettante volte sconcerto.\nLa Fayette era comunque deciso a intraprendere la carriera militare, e il suo sogno rimaneva avere una distinzione in questo ambito. Come egli stesso ricordava, visse i suoi anni di giovent\u00f9 \u00abbruciando dal desiderio di avere una divisa\u00bb. Il conte de La Rivi\u00e8re, bisnonno del ragazzo, iscrisse il giovane La Fayette a un programma di formazione per futuri moschettieri. La madre e il bisnonno di La Fayette morirono, con suo grande dispiacere, rispettivamente il 3 e il 24 aprile 1770, lasciando a La Fayette un reddito di 25 000\u00a0livres. Alla morte di uno zio, il dodicenne La Fayette eredit\u00f2 un ulteriore reddito annuo di 120 000\u00a0livres.\nNel mese di maggio 1771, ancora tredicenne, La Fayette divenne ufficiale dei Moschettieri Neri, ovvero le guardie del re, con la posizione di \"sous-lieutenant\". I suoi compiti, che includevano la marcia nelle parate militari e presentare s\u00e9 stesso al re Luigi, erano per lo pi\u00f9 funzioni cerimoniali, che quindi non gli impedirono di continuare gli studi al Coll\u00e8ge come al solito.\nMatrimonio.\nIn quel momento, Jean-Paul-Fran\u00e7ois de Noailles, duca d'Ayen, stava cercando di far sposare alcune delle sue cinque figlie. Il giovane La Fayette, che aveva quattordici anni, sembrava un buon partito per sua figlia dodicenne, Marie Adrienne Fran\u00e7oise, e il duca parl\u00f2 al tutore del ragazzo (lo zio di La Fayette, il nuovo conte) per negoziare un accordo. Tuttavia, al matrimonio combinato si oppose la moglie del duca, che percepiva la coppia, e soprattutto la figlia, come troppo giovane per sposarsi. La questione fu risolta accettando di non parlare di progetti matrimoniali per due anni, durante i quali i due futuri coniugi si sarebbero incontrati di volta in volta in contesti informali per arrivare a conoscersi meglio. Lo schema funzion\u00f2: i due si innamorarono e rimasero felicemente insieme dal momento del loro matrimonio, nel 1774, fino alla morte di lei nel 1807.\nPartenza dalla Francia.\nTrovare una causa.\nDopo il contratto di matrimonio firmato nel 1773, La Fayette inizi\u00f2 a vivere con la giovane moglie nella casa del suocero a Versailles, ma continu\u00f2 la sua formazione, sia al centro ippico di Versailles sia presso la prestigiosa Acad\u00e9mie de Versailles. La transizione fu rocciosa: abbandon\u00f2 il Coll\u00e8ge du Plessis e il suo curriculum classico per l'Acad\u00e9mie de Versailles, che offriva l'istruzione nei punti pi\u00f9 fini del comportamento dei giovani della nobilt\u00e0 di corte. L\u00ec, La Fayette avrebbe dovuto imparare a cavalcare come un ufficiale gentiluomo, a ballare con grazia e a usare la spada con aplomb, abilit\u00e0 che potevano creare o distruggere un uomo a corte, dove erano richiesti continuamente modi impeccabili e un singolo errore poteva segnare un uomo per tutta la vita. L'Acad\u00e9mie insegn\u00f2 a La Fayette anche delle nuove e dure lezioni sul rango sociale: per la prima volta nella sua vita, egli si trov\u00f2 a contatto di un gruppo di giovani uomini le cui linee nobiliari superavano la sua a tutti gli effetti; le loro famiglie erano pi\u00f9 antiche, pi\u00f9 istruite, e pi\u00f9 di successo in tutti i modi che qualsiasi La Fayette avesse mai conosciuto, esercitavano un potere enorme, godevano di stime incontrastate e possedevano ampie ricchezze. Il suo compagno di classe pi\u00f9 notevole era il conte d'Artois (poi re Carlo X di Francia), fratello del futuro re Luigi XVI. La Fayette era stato trasportato nel pi\u00f9 elevato di tutti i possibili ambiti sociali, quello in cui i suoi progenitori morti sul campo di battaglia, la fama provinciale di sua nonna e la sua nomina nei Moschettieri Neri contavano molto meno di quanto credesse.\nLa Fayette fu nominato tenente dei dragoni del reggimento comandato dal suocero Noailles nell'aprile 1773; il trasferimento dal reggimento reale era stato fatto su richiesta dello stesso suocero di La Fayette.\nNel 1775 La Fayette partecip\u00f2 alle esercitazioni annuali della sua unit\u00e0 a Metz, dove incontr\u00f2 Charles-Fran\u00e7ois de Broglie, marchese di Ruffec, comandante dell'Esercito dell'Est. A cena, entrambi gli uomini discussero della recente rivolta contro il dominio britannico attuata dalle Tredici colonie nordamericane. Alcune ricostruzioni storiografiche suggeriscono che il marchese La Fayette odiasse gli inglesi per avergli ucciso il padre, e sentiva che una sconfitta inglese in Nord America avrebbe diminuito la statura internazionale della loro nazione. Uno storico nota invece che il marchese era da poco diventato un membro della massoneria; la ribellione perci\u00f2 \u00abinfiamm\u00f2 la sua immaginazione cavalleresca - e ora anche massonica - con le descrizioni degli americani come \"persone che lottano per la libert\u00e0\"\u00bb.\nNel settembre 1775, quando La Fayette comp\u00ec 18 anni, torn\u00f2 a Parigi, dove ricevette la fascia di capitano dei Dragoni, che gli era stata promessa come regalo di nozze. Nel mese di dicembre nacque la sua prima figlia, Henriette. Durante questi mesi La Fayette si convinse che la rivoluzione americana rifletteva le proprie convinzioni, affermando: \u00abIl mio cuore le \u00e8 stato dedicato\u00bb.\nL'anno 1776 vide delle delicate trattative tra gli agenti americani (tra cui Silas Deane), Luigi XVI e il suo ministro degli esteri, il conte Charles Gravier. Il re e il suo ministro speravano che, fornendo agli americani armi e ufficiali, questi avrebbero potuto sconfiggere i britannici e ripristinare cos\u00ec l'influenza francese in Nord America, vendicando la sconfitta della Francia nella Guerra dei sette anni. Quando La Fayette apprese che degli ufficiali francesi stavano per essere inviati in America, chiese di poter essere incluso tra di essi; incontr\u00f2 cos\u00ec Deane e guadagn\u00f2 l'incarico nonostante la giovane et\u00e0. Il 7 dicembre 1776 Deane arruol\u00f2 formalmente La Fayette come Major general dell'Esercito Continentale.\nIl piano di inviare ufficiali francesi (cos\u00ec come altri aiuti) nelle colonie americane fu tuttavia scoperto e i britannici minacciarono di muovere guerra alla Francia. Il suocero di La Fayette, Jean de Noailles, rimprover\u00f2 il giovane e gli ordin\u00f2, per farsi perdonare, di recarsi a Londra nel febbraio 1777 in visita a Emmanuel-Marie-Louis, marchese de Noailles, ambasciatore francese in Gran Bretagna e zio acquisito di La Fayette in virt\u00f9 del matrimonio. Arrivato in citt\u00e0, La Fayette vi trascorse tre settimane, durante le quali fu presentato al re Giorgio III. Nel frattempo, comunque, non abbandon\u00f2 i suoi piani per andare in America: al suo ritorno in Francia voleva infatti nascondersi dal suocero (e ufficiale superiore), e gli scrisse che stava progettando di andare in America. De Noailles, furioso, convinse Luigi XVI a emettere un decreto che proibiva agli ufficiali francesi di servire in America, nominando specificatamente La Fayette. Il ministro Charles Gravier potrebbe aver poi persuaso il re a ordinare l'arresto di La Fayette, anche se questa notizia \u00e8 incerta.\nViaggio in America.\nLa Fayette apprese che il Congresso Continentale non aveva i soldi per pagargli il viaggio; di conseguenza, acquis\u00ec di tasca propria la nave a vela \"Victoire\" per 112.000 sterline. La Fayette soggiorn\u00f2 a Bordeaux, dove si stava preparando la \"Victoire\" per il viaggio, e mand\u00f2 a chiedere informazioni sulla reazione della sua famiglia. Le risposte, tra cui le lettere di sua moglie e di altri parenti, gettarono La Fayette in un tumulto emotivo: poco dopo la partenza, ordin\u00f2 che la nave ritornasse indietro a Bordeaux a causa della frustrazione degli ufficiali del reggimento del suocero che viaggiavano con lui. Il comandante dell'esercito allora ordin\u00f2 a La Fayette di riportare il reggimento del suocero a Marsiglia. De Broglie, che sperava di diventare un leader militare e politico in America, si incontr\u00f2 per\u00f2 con La Fayette a Bordeaux e lo convinse che il governo francese in realt\u00e0 voleva davvero mandarli in America; ci\u00f2, in realt\u00e0, non era vero, anche se vi era un notevole sostegno pubblico per La Fayette a Parigi, dove la causa americana era popolare. La Fayette volle comunque crederci, e finse di rispettare l'ordine di riportare il reggimento a Marsiglia, arrivando a poche miglia ad est della citt\u00e0 prima di tornare alla sua nave. La \"Victoire\" salp\u00f2 definitivamente per gli Stati Uniti il 20 aprile 1777.\nIl viaggio di due mesi verso il Nuovo Mondo fu caratterizzato dal mal di mare e dalla noia. Il capitano della nave, Lebourcier, intendeva fermarsi nelle Indie occidentali per vendere merci, ma La Fayette, temendo l'arresto, acquist\u00f2 lui stesso il carico per evitare l'attracco alle isole. La nave attracc\u00f2 infine nei pressi di Georgetown il 13 giugno 1777.\nRivoluzione americana.\nAl suo arrivo La Fayette incontr\u00f2 il maggiore Benjamin Huger, un ricco proprietario terriero, con il quale rimase per due settimane prima di recarsi a Filadelfia. Il Congresso Continentale era stato sommerso dagli ufficiali francesi reclutati da Deane, molti dei quali non parlavano inglese o mancavano di esperienza militare. La Fayette aveva imparato un po' di inglese in viaggio (arrivando a parlarlo fluentemente entro un anno dal suo arrivo), e la sua appartenenza massonica gli apr\u00ec molte porte a Filadelfia. Dopo che La Fayette s\u00ec offr\u00ec di servire senza paga, il Congresso lo nomin\u00f2 ufficialmente \"Major general\" il 31 luglio 1777. Tra i sostenitori di La Fayette vi fu l'insigne scienziato Benjamin Franklin, divenuto intanto ambasciatore degli Stati Uniti in Francia, che per corrispondenza aveva esortato il Congresso ad accogliere il giovane militare francese.\nIl generale George Washington, comandante in capo dell'Esercito Continentale, arriv\u00f2 a Filadelfia per informare il Congresso sulle questioni militari. La Fayette lo incontr\u00f2, per la prima volta, ad una cena il 5 agosto 1777; secondo Leepson \u00abi due uomini legarono quasi immediatamente\u00bb. Washington fu subito colpito dall'entusiasmo del giovane ed era incline a pensare bene di un compagno massone come lui; La Fayette, invece, era semplicemente in soggezione per la presenza del comandante generale. Washington prese il giovane generale francese con s\u00e9 per fargli vedere il suo campo militare, e quando espresse il proprio imbarazzo per il suo stato e quello in cui versavano le sue truppe, La Fayette rispose: \u00abSono qui per imparare, non per insegnare\u00bb. La Fayette divenne ben presto un membro dello staff di Washington, anche se esisteva ancora confusione per quanto riguardava il suo status: il Congresso considerava infatti il suo un incarico pi\u00f9 che altro onorario, mentre lui si considerava un comandante a tutti gli effetti, che avrebbe avuto il controllo di una divisione quando Washington lo avrebbe ritenuto preparato. Washington in realt\u00e0 disse a La Fayette che non sarebbe stato possibile per lui comandare una divisione, in quanto era straniero, ma sarebbe stato comunque felice di tenerlo in confidenza come \u00abamico e padre\u00bb.\nBrandywine, Valley Forge e Albany.\nLa prima battaglia di La Fayette fu quella di Brandywine l'11 settembre 1777. Il comandante in capo delle forze britanniche, il generale William Howe, aveva pianificato l'occupazione di Filadelfia spostando le truppe a sud per nave verso Chesapeake Bay (e non Delaware Bay, che invece era pesantemente difesa dagli americani) e portandole via terra verso l'allora capitale dei ribelli. Dopo che i britannici avevano aggirato gli americani, Washington mand\u00f2 La Fayette a unirsi al generale John Sullivan. Al suo arrivo, La Fayette si un\u00ec alla Terza Brigata della Pennsylvania, sotto il brigadiere Thomas Conway, e tent\u00f2 di radunare il gruppo per affrontare l'attacco. Le forze assiane e britanniche continuarono ad avanzare grazie alla loro superiorit\u00e0 numerica e bellica, e La Fayette fu colpito alla gamba. Durante la successiva ritirata degli americani, La Fayette radun\u00f2 le truppe, permettendo un ripiegamento pi\u00f9 ordinato, prima di farsi medicare per la ferita riportata. Dopo la battaglia, Washington lo elogi\u00f2 per il \u00abcoraggio e l'ardore militare\u00bb e lo consigli\u00f2, inaspettatamente, per il comando di una divisione in una lettera al Congresso, che intanto era stato frettolosamente evacuato da Filadelfia, che fu presa dai britannici nello stesso mese.\nLa Fayette torn\u00f2 in campo a novembre, dopo due mesi di recupero presso l'insediamento moraviano di Bethlehem, e ricevette il comando della divisione in precedenza guidata dal \"Major general\" Adam Stephen. Assistette inoltre il \"Major general\" Nathanael Greene nella ricognizione delle posizioni dei britannici in New Jersey; qui, con 300 soldati, sconfisse una forza numericamente superiore di assiani nella battaglia di Gloucester il 24 novembre 1777.\nLa Fayette soggiorn\u00f2 presso l'accampamento di Washington a Valley Forge nell'inverno del 1777-1778 e condivise i disagi delle sue truppe. L\u00ec, il Consiglio di guerra guidato da Horatio Gates chiese a La Fayette di preparare un'invasione della provincia del Quebec muovendo da Albany. Quando La Fayette arriv\u00f2 ad Albany trov\u00f2 per\u00f2 troppi pochi uomini per organizzare un'invasione; scrisse quindi a Washington della situazione ed elabor\u00f2 un piano per tornare a Valley Forge. Prima di partire reclut\u00f2 alla causa degli americani la trib\u00f9 indiana Oneida, che faceva riferimento a La Fayette come \"Kayewla\" (\"cavaliere temibile\"). A Valley Forge, La Fayette critic\u00f2 la decisione del consiglio di guerra di tentare un'invasione del Quebec durante l'inverno; il Congresso Continentale condivise questa posizione, e Gates lasci\u00f2 il consiglio di guerra. Nel frattempo, i trattati firmati dall'America e dalla Francia furono resi pubblici nel marzo 1778, e la Francia riconobbe formalmente l'indipendenza americana.\nBarren Hill, Monmouth e Rhode Island.\nDi fronte alla prospettiva di un intervento francese, i britannici cercarono di concentrare le loro truppe di terra e le forze navali in un unico luogo, New York, evacuando Filadelfia nel maggio 1778. Il 18 maggio Washington invi\u00f2 La Fayette in ricognizione con un contingente di 2.200 uomini nei pressi di Barren Hill, in Pennsylvania. Il giorno dopo i britannici appresero che La Fayette si era accampato l\u00ec vicino e inviarono 5.000 uomini per tentare di intrappolarlo e catturarlo. Il 20 maggio, il generale Howe port\u00f2 con s\u00e9 altri 6000 soldati e ordin\u00f2 un attacco al fianco sinistro delle truppe di La Fayette: le unit\u00e0 americane si sparpagliarono e La Fayette organizz\u00f2 una ritirata, mentre i britannici rimanevano indecisi sul da farsi. Per fingere una superiorit\u00e0 numerica, La Fayette ordin\u00f2 ai suoi uomini di comparire dal bosco l\u00ec vicino su uno sperone (ora chiamato Lafayette Hill) e di far fuoco costantemente sul nemico, mentre il resto dell'armata contemporaneamente fuggiva attraverso una strada incassata. La Fayette fu dunque in grado di attraversare Matson's Ford con il resto delle sue truppe.\nIncapaci di intrappolare La Fayette, i britannici marciarono da Filadelfia verso New York; l'esercito continentale, tra cui lo stesso La Fayette, li segu\u00ec e, infine, li attacc\u00f2 a Monmouth Courthouse, nel centro del New Jersey. Washington diede incarico al generale Charles Lee di guidare le truppe d'attacco, e il 28 giugno Lee si mosse contro il fianco britannico; tuttavia, subito dopo l'inizio dello scontro, diede degli ordini contrastanti, provocando il caos nei ranghi americani. La Fayette invi\u00f2 un messaggio a Washington per esortarlo a giungere al fronte; al suo arrivo egli trov\u00f2 gli uomini di Lee in ritirata. Washington sollev\u00f2 Lee dal suo incarico, prese il comando e radun\u00f2 gli americani. Dopo aver subito perdite significative a Monmouth, i britannici si ritirarono nel corso della notte e raggiunsero New York con successo.\nLa flotta francese arriv\u00f2 a Delaware Bay l'8 luglio 1778, sotto il comando dell'ammiraglio Charles Henri d'Estaing, con il quale il generale Washington organizz\u00f2 l'attacco a Newport a Rhode Island, l'altra grande base britannica nel nord. La Fayette e il generale Greene furono inviati con un contingente di 3.000 uomini per partecipare all'attacco; La Fayette voleva assumere il comando di un contingente congiunto franco-americano, ma l'idea fu respinta dall'ammiraglio. Il 9 agosto le forze di terra americane attaccarono gli inglesi senza la consulenza di d'Estaing; per ripicca, quando gli americani chiesero all'ammiraglio di portare le sue navi a Narragansett Bay, d'Estaing si rifiut\u00f2 e cerc\u00f2, in mare, di sconfiggere la flotta britannica. Il combattimento fu inconcludente, in quanto una tempesta sparse e danneggi\u00f2 entrambe le flotte.\nD'Estaing spost\u00f2 le sue navi per le riparazioni a Boston, dove dovette affrontare una dimostrazione di rabbia dei bostoniani, che consideravano la partenza dei francesi da Newport una diserzione. John Hancock e La Fayette furono spediti in citt\u00e0 per calmare la situazione. La Fayette in seguito torn\u00f2 a Rhode Island per preparare la ritirata resasi necessaria dalla partenza di d'Estaing. Per queste azioni, La Fayette fu citato ed elogiato dal Congresso continentale per \u00abgalanteria, abilit\u00e0 e prudenza\u00bb. La Fayette voleva estendere la guerra contro i britannici in tutto il Nord America e anche, sotto la bandiera francese, in Europa, ma le sue proposte trovarono poco interesse. Nell'ottobre 1778 chiese il permesso a Washington e al Congresso di tornare a casa in licenza: gli fu concesso, e il Congresso vot\u00f2 per donare a La Fayette una spada cerimoniale, tempestata d'oro, che sarebbe stata presentata in Francia da lui. La sua partenza fu ritardata per una malattia, e salp\u00f2 per la Francia solo nel gennaio 1779.\nRitorno in Francia.\nNel febbraio del 1779 La Fayette raggiunse Parigi. Per aver disobbedito al re ed essere andato in America fu posto agli arresti domiciliari per otto giorni, un atto solo formale compiuto semplicemente per salvare la faccia di Luigi XVI; a La Fayette in realt\u00e0 fu dato un benvenuto da eroe e fu presto invitato dal re a cacciare con lui. Poich\u00e9 l'ambasciatore americano in Francia Benjamin Franklin era malato, fu suo nipote William Temple Franklin a presentare La Fayette con la spada cerimoniale inviata dal Congresso continentale.\nLa Fayette spinse per un'invasione della Gran Bretagna, in cui egli stesso avrebbe preso il comando delle forze francesi. La Spagna intanto si era appena alleata con la Francia contro la Gran Bretagna, inviando alcune navi nella Manica a loro sostegno. Le navi spagnole non arrivarono fino all'agosto del 1779, e furono accolte da uno squadrone di navi britanniche ben pi\u00f9 veloci, che nemmeno una flotta congiunta francese e spagnola avrebbero potuto bloccare. In settembre l'idea di un'invasione fu infine abbandonata, e La Fayette rivolse le sue speranze a un ritorno in America.\nNel dicembre 1779 la moglie Adrienne diede alla luce un figlio, che fu chiamato Georges Washington, in onore del generale Washington. Lavorando con Benjamin Franklin, intanto, La Fayette s\u00ec assicur\u00f2 dal re la promessa di inviare in America 6000 soldati francesi comandati dal generale Jean-Baptiste de Rochambeau. La Fayette avrebbe ripreso la sua posizione di \"Major general\" delle truppe americane, fungendo da collegamento tra Rochambeau e Washington, che sarebbe stato al comando delle forze di entrambe le nazioni. Nel marzo 1780 La Fayette ripart\u00ec per l'America a bordo della fregata \"Hermione\", salpata da Rochefort. Arriv\u00f2 a Boston il 27 aprile 1780.\nSecondo viaggio in America.\nAl suo ritorno, La Fayette trov\u00f2 la causa americana a livelli molto bassi, scossa da diverse sconfitte militari soprattutto nel sud. La Fayette fu comunque accolto a Boston con entusiasmo, visto come \u00abun cavaliere in un'armatura lucente dal passato cavalleresco, giunto per salvare la nazione\u00bb. Egli viaggi\u00f2 verso sud-ovest e il 10 maggio 1780 incontr\u00f2 calorosamente Washington a Morristown; il generale e i suoi ufficiali erano felici di sentire che un grande contingente francese, promesso da La Fayette, sarebbe venuto in loro aiuto. Washington, consapevole della popolarit\u00e0 di La Fayette, gli fece scrivere (assieme ad Alexander Hamilton per correggere la sua ortografia) una lettera ai funzionari statali per esortarli a fornire pi\u00f9 truppe e forniture per l'Esercito Continentale; questo diede i suoi frutti nei mesi successivi, mentre La Fayette attendeva l'arrivo della flotta francese. Tuttavia, quando la flotta arriv\u00f2, furono sbarcati meno uomini e forniture del previsto, e Rochambeau decise di attendere dei rinforzi prima di cercare la battaglia contro i britannici. Ci\u00f2 era insoddisfacente per La Fayette, che propose dei progetti grandiosi per la presa di New York e di altre aree, e Rochambeau, irritato, rifiut\u00f2 per un po' di tempo di ricevere La Fayette, almeno fino a quando questi non si scus\u00f2. Washington consigli\u00f2 al marchese di essere paziente.\nQuella stessa estate Washington mise La Fayette a capo di una divisione. Il marchese spese generosamente il suo comando, con cui poteva pattugliare il nord del New Jersey e l'adiacente stato di New York. La Fayette non not\u00f2 alcuna azione significativa dei britannici, e in novembre Washington sciolse la divisione, mandando i soldati ai loro reggimenti statali. La guerra continu\u00f2 negativamente per gli americani, poich\u00e9 la maggior parte delle battaglie nel sud si risolse con una loro sconfitta; addirittura il generale americano Benedict Arnold disert\u00f2 per unirsi alle forze britanniche.\nLa Fayette trascorse la prima parte dell'inverno del 1780-1781 a Filadelfia, dove l'American Philosophical Society lo elesse come primo membro straniero della sua storia. Il Congresso gli chiese di tornare in Francia per fare pressioni e per avere pi\u00f9 uomini e rifornimenti, ma La Fayette rifiut\u00f2, preferendo invece spedire solo delle lettere.\nDopo la vittoria dell'Esercito Continentale nella battaglia di Cowpens in Carolina del Sud nel gennaio 1781, Washington ordin\u00f2 a La Fayette di formare nuovamente il suo contingente a Filadelfia e di andare a sud, in Virginia, per collegarsi alle truppe comandate dal barone Friedrich Wilhelm von Steuben. La combinazione delle truppe avrebbe dovuto, nei piani, intrappolare le forze britanniche comandate da Benedict Arnold, prevenendo poi la sua fuga per mare con le navi francesi; se La Fayette avesse avuto successo, Arnold sarebbe stato sommariamente impiccato. Il controllo britannico dei mari imped\u00ec il piano, anche se La Fayette e una piccola parte del suo contingente (il resto fu lasciato ad Annapolis) fu in grado di raggiungere von Steuben a Yorktown. Von Steuben invi\u00f2 un piano a Washington, proponendo di utilizzare le forze di terra e le navi francesi per intrappolare la principale forza britannica, guidata da Lord Cornwallis. Non ricevendo nuovi ordini da Washington, La Fayette inizi\u00f2 a muovere le sue truppe a nord verso Filadelfia, solo per poi ricevere l'ordine di tornare in Virginia per assumere l\u00ec il comando militare. Un indignato La Fayette pens\u00f2 di essere stato abbandonato a ristagnare in un incarico secondario mentre le battaglie decisive stavano avendo luogo altrove, e invano si oppose agli ordini ricevuti; invi\u00f2 anche delle lettere al Cavaliere de la Luzerne, ambasciatore francese a Filadelfia, in cui descrisse quanto mal rifornite fossero le sue truppe. Come sperava La Fayette, de la Luzerne invi\u00f2 la sua lettera in Francia con la raccomandazione di portare massicci aiuti francesi, che avrebbero giocato un ruolo cruciale nelle successive battaglie.\nWashington intanto, temendo che una qualunque lettera sarebbe potuta essere catturata dagli inglesi, non pot\u00e9 riferire a La Fayette il piano che contemporaneamente aveva elaborato per intrappolare Cornwallis in una campagna decisiva.\nVittoria finale: Virginia e Yorktown.\nLa Fayette eluse i tentativi fatti da Cornwallis di catturarlo a Richmond. Nel giugno 1781 Cornwallis aveva ricevuto ordini da Londra per procedere fino alla baia di Chesapeake e supervisionare la costruzione di un porto, in preparazione di un attacco via terra contro Filadelfia. Mentre la colonna di soldati britannici viaggiava, La Fayette invi\u00f2 piccole squadre che apparivano inaspettatamente, attaccando la retroguardia inglese o i distaccamenti inviati a foraggiare, dando l'impressione che le forze da lui guidate fossero pi\u00f9 grandi di quanto non lo fossero realmente.\nIl 4 luglio i britannici lasciarono Williamsburg e si prepararono ad attraversare il fiume James. Cornwallis invi\u00f2 solo un'avanguardia al lato sud del fiume, nascondendo molte altre delle sue truppe nella foresta sul lato nord, nella speranza di tendere un'imboscata a La Fayette. Il 6 luglio, La Fayette ordin\u00f2 al generale Anthony Wayne, detto \"il pazzo\", di colpire le truppe britanniche sul lato nord con circa 800 soldati. Wayne si trovava notevolmente in inferiorit\u00e0 numerica ma, invece di ritirarsi, condusse una carica alla baionetta. La carica diede del tempo prezioso agli americani, mentre i britannici rimanevano bloccati. La battaglia di Green Spring fu una vittoria per Cornwallis, ma il morale americano fu rinfrancato dalla dimostrazione di coraggio mostrata dai propri uomini.\nAd agosto Cornwallis aveva stabilito le sue forze a Yorktown; La Fayette prese posizione sul Malvern Hill, da dove la sua artiglieria poteva tenere sotto tiro il nemico nei pressi dello York River, dove i britannici avevano l'ordine di costruire delle fortificazioni per proteggere le navi ancorate nel Hampton Roads. Il contenimento di La Fayette intrappol\u00f2 i britannici quando la flotta francese arriv\u00f2 e vinse la battaglia di Chesapeake, privando Cornwallis della protezione navale. Il 14 settembre 1781 le truppe di Washington si unirono a quelle di La Fayette e il 28 settembre, con la flotta francese che bloccava i britannici, i contingenti combinati si disposero per la battaglia di Yorktown. Il 14 ottobre, i 400 soldati di La Fayette sulla destra americana presero la ridotta 9 dopo che le forze di Alexander Hamilton avevano preso la ridotta 10 in un combattimento corpo a corpo. Queste due erano le ridotte chiave per rompere le difese britanniche. Dopo un contrattacco britannico fallito, Cornwallis si arrese definitivamente il 19 ottobre 1781; gli americani avevano di fatto vinto la guerra.\nEroe dei due mondi.\nAnche se Yorktown sarebbe stata l'ultima grande battaglia terrestre della Rivoluzione americana, i britannici detenevano ancora il controllo di diverse grandi citt\u00e0 portuali. La Fayette voleva condurre delle spedizioni per liberarle, ma Washington sentiva che il generale francese sarebbe stato pi\u00f9 utile nella ricerca di un ulteriore supporto navale dalla Francia. A Filadelfia, il Congresso lo nomin\u00f2 consulente dei tre inviati americani all'estero - Benjamin Franklin a Parigi, John Jay a Madrid e John Adams a L'Aia - \u00abper comunicare e accordarsi su tutto con lui\u00bb. I deputati decisero di inviare a Luigi XVI una lettera ufficiale di encomio per il marchese.\nLa Fayette lasci\u00f2 Boston per tornare in Francia il 18 dicembre 1781. Al suo arrivo fu accolto come un eroe e il 22 gennaio 1782 fu ricevuto a Versailles. Pot\u00e9 assistere alla nascita di sua figlia, che chiam\u00f2 Marie-Antoinette Virginie seguendo la raccomandazione di Thomas Jefferson. Fu promosso \"Mar\u00e9chal de camp\", saltando numerosi ranghi, e fu anche nominato Cavaliere dell'Ordine di San Luigi. Nel 1782 La Fayette contribu\u00ec a preparare una spedizione combinata francese e spagnola contro le Indie occidentali britanniche, ma il Trattato di Parigi, firmato tra la Gran Bretagna e gli Stati Uniti nel 1783, rese inutile l'operazione; lo stesso La Fayette prese parte ai negoziati per la stipula del trattato.\nLa Fayette lavor\u00f2 con Thomas Jefferson per stabilire degli accordi commerciali tra gli Stati Uniti e la Francia; questi negoziati erano volti, soprattutto, a ridurre il debito degli Stati Uniti nei confronti della Francia. Inoltre si un\u00ec ad un gruppo abolizionista francese, la Societ\u00e0 degli amici dei Neri, che auspicava la fine della tratta degli schiavi e la parit\u00e0 di diritti per i neri liberi. Nel 1783, in una corrispondenza con Washington, che era proprietario di alcuni schiavi, lo esort\u00f2 all'emancipazione degli schiavi e al loro insediamento nei territori come liberi mezzadri; anche se Washington rifiut\u00f2 di liberare i suoi schiavi (pur esprimendo interesse per le idee del giovane), La Fayette acquist\u00f2 un terreno nella Guyana francese per ospitare una piantagione in modo da portare avanti il suo progetto.\nNel 1784 La Fayette visit\u00f2 l'America, dove godette di un benvenuto entusiastico; visit\u00f2 tutti gli stati tranne la Georgia. Il viaggio comprese una visita alla fattoria di Washington a Mount Vernon il 17 agosto. La Fayette tenne un discorso all'Assemblea dei Delegati della Virginia, dove chiese \u00abla libert\u00e0 di tutta l'umanit\u00e0\u00bb ed esort\u00f2 all'emancipazione degli schiavi. La Fayette esort\u00f2 anche l'organismo legislatore della Pennsylvania a contribuire a formare un'unione federale (gli stati furono poi vincolati dagli Articoli della Confederazione). Visit\u00f2 successivamente la Mohawk Valley nello Stato di New York per partecipare ai negoziati di pace con i capi degli Irochesi, alcuni dei quali aveva gi\u00e0 conosciuto nel 1778. La Fayette ricevette una laurea \"ad honorem\" a Harvard, un ritratto di Washington come dono della citt\u00e0 di Boston e un busto da parte dello Stato della Virginia. L'assemblea legislativa del Maryland lo onor\u00f2, facendo sia di lui che dei suoi eredi maschi \u00abdei cittadini naturalizzati\u00bb dello stato, il che lo avrebbe reso un cittadino naturalizzato degli Stati Uniti dopo la ratifica, nel 1789, della nuova Costituzione nazionale. La Fayette, pi\u00f9 tardi, si vant\u00f2 di essere diventato cittadino americano ben prima che il concetto di cittadinanza francese fosse stato anche solo pensato. Connecticut, Massachusetts e Virginia anch'essi concessero la loro cittadinanza a La Fayette.\nNel corso degli anni successivi, La Fayette rese la sua abitazione, l\"H\u00f4tel de La Fayette\" a Parigi presso \"rue de Bourbon\", il quartier generale degli americani che si trovavano l\u00ec. Benjamin Franklin, John e Sarah Jay e John e Abigail Adams vi si incontravano ogni luned\u00ec, cenando in compagnia della famiglia di La Fayette e della nobilt\u00e0 liberale, tra cui il conte di Clermont-Tonnerre e Madame de Sta\u00ebl. La Fayette continu\u00f2 a lavorare sulla riduzione delle barriere commerciali in Francia per i beni americani e sull'assistenza a Franklin e al suo successore come ambasciatore, Thomas Jefferson, nel tentativo di generare dei trattati di amicizia e commercio con le nazioni europee. Cerc\u00f2 anche di eliminare le ingiustizie che i protestanti in Francia avevano sopportato a causa della revoca dell'editto di Nantes un secolo prima.\nRivoluzione francese.\nAssemblea dei Notabili e Stati generali.\nIl 29 dicembre 1786 il re Luigi XVI convoc\u00f2 un\"Assembl\u00e9e des notables\", in risposta alla crisi fiscale della Francia; il re ne nomin\u00f2 membro anche La Fayette, che raggiunse l'assemblea il 22 febbraio 1787. Nei suoi discorsi, La Fayette denigr\u00f2 coloro che, in virt\u00f9 delle connessioni con la corte, avevano approfittato della conoscenza anticipata dell'acquisto da parte del governo dei terreni, e sostenne perci\u00f2 una riforma del sistema fiscale. La Fayette inoltre invoc\u00f2 la convocazione di un'\u00abassemblea veramente nazionale\u00bb, che doveva rappresentare tutta la Francia. Il re, in effetti, visto il rischio di bancarotta, scelse di avvalersi della convocazione degli Stati generali nel 1789. La Fayette ne fu eletto come rappresentante della nobilt\u00e0 per la citt\u00e0 di Riom.\nGli Stati generali furono convocati il 5 maggio 1789 e il dibattito ebbe subito inizio sulle modalit\u00e0 di voto: come membro della \"Societ\u00e0 dei Trenta\", un gruppo di nobili liberali, La Fayette si espose a favore del voto \"per testa\" (ovvero un voto per delegato), sistema prediletto dal numeroso gruppo dei delegati del Terzo stato in luogo del sistema di voto \"per ordine\" (un voto ad ognuno dei tre stati rappresentati), tradizionalmente adottato e che favoriva l'alleanza di nobilt\u00e0 e clero nel mantenimento dei propri privilegi. Con l'appoggio di parte del clero, il 17 giugno il Terzo stato stesso si autoproclam\u00f2 Assemblea nazionale, con l'astronomo Jean Sylvain Bailly che ne divenne il primo presidente.\nLa risposta lealista fu quella di bloccare il gruppo, tra cui lo stesso La Fayette; questa azione port\u00f2 al Giuramento della Pallacorda, dove i membri esclusi, guidati da Bailly, giurarono di non separarsi fino a quando non sarebbe stata proclamata una costituzione. Il re, messo alle strette, fu costretto a riconoscere l'Assemblea, che pertanto continu\u00f2 a riunirsi, stavolta ufficialmente; l'11 luglio 1789 La Fayette present\u00f2 per l'Assemblea il progetto della Dichiarazione dei Diritti dell'Uomo e del Cittadino, scritta da lui stesso in consultazione con Jefferson. Il giorno successivo, il 12 luglio, dopo il licenziamento del ministro delle Finanze Jacques Necker (che era visto come un riformatore), l'avvocato Camille Desmoulins port\u00f2 una folla armata a manifestare a Parigi, mossa che spinse il re a mobilitare l'esercito reale che circondava la citt\u00e0, guidato dal duca de Broglie. In una situazione cos\u00ec tesa, l'assemblea convoc\u00f2 una seduta straordinaria permanente e La Fayette ne divenne momentaneamente vicepresidente. Il 13 luglio, a seguito del fermento popolare, a Parigi si costitu\u00ec l'Assemblea generale degli elettori e, insieme con la municipalit\u00e0, si form\u00f2 un comitato permanente. Il 14 luglio la folla parigina prese d'assalto la Bastiglia, che era una sorta di fortezza declassata a prigione di minima sicurezza (i detenuti potevano, volendo, farsi servire i pasti dai ristoranti dei dintormi), il che fece s\u00ec che fosse velocemente espugnata e successivamente demolita pietra su pietra.\nBailly e La Fayette: i leader della Rivoluzione.\nGli avvenimenti del 14 luglio segnarono la fine della vecchia municipalit\u00e0 parigina. L'indomani, il 15 luglio, la situazione si tranquillizz\u00f2: l'ex-presidente dell'Assemblea Nazionale Bailly fu eletto per acclamazione primo sindaco di Parigi, mentre La Fayette fu acclamato come comandante in capo della neonata Guardia Nazionale, una forza armata costituitasi per mantenere l'ordine e che agiva sotto il controllo dell'Assemblea.\nFu La Fayette in realt\u00e0 a proporre il nome e il simbolo del gruppo, la coccarda tricolore, blu, bianca e rossa: al blu e al rosso, i colori della citt\u00e0 di Parigi, La Fayette stesso fece aggiungere il bianco, colore della monarchia borbonica; dalla coccarda si origin\u00f2, in seguito, la bandiera francese. La Fayette si trov\u00f2 di fronte a un compito difficile come capo della Guardia Nazionale: il re e molti lealisti lo consideravano troppo filo-rivoluzionario, mentre alcuni cittadini comuni iniziarono a pensare che stesse aiutando il re a mantenere il potere. Nonostante ci\u00f2, nei primi anni della Rivoluzione sia lui che Bailly godettero di un fortissimo appoggio popolare. La Fayette e Bailly, infatti, assieme al conte di Mirabeau e all'abate Siey\u00e8s formarono un vero e proprio quadrumvirato che govern\u00f2 la rivoluzione nei suoi primi tre anni, con l'obiettivo moderato di traghettare la Francia a una pi\u00f9 moderna monarchia costituzionale (sancita dalla Costituzione del 1791) e attuare una rivoluzione limitata, cercando di impedire le derive eccessivamente democratiche proposte dai rivoluzionari pi\u00f9 radicali. La Fayette soprattutto, grazie all'alone eroico che lo circondava e alle sue imprese in America, fu - almeno in un primo momento - molto amato dal popolo, che lo vedeva come il difensore della libert\u00e0 e dell'ordine. Allo stesso modo Bailly che, grazie alla moderazione e all'intelligenza con cui aveva guidato l'Assemblea nazionale nei suoi primi giorni di vita e grazie alla sua fama di intellettuale e uomo di scienza, sembrava essere l'uomo migliore per governare e tranquillizzare la turbolenta citt\u00e0 di Parigi.\nLa Fayette a capo della Guardia Nazionale.\nIl 17 luglio Luigi XVI si rec\u00f2 all'H\u00f4tel de Ville, dove aveva sede la neoformatasi Comune di Parigi, e fu ricevuto da Bailly e La Fayette: il primo diede al re le chiavi della citt\u00e0, mentre La Fayette gli appose sul cappello la coccarda tricolore. Il re, tentando una pacificazione, accett\u00f2 entrambe le nomine, ritir\u00f2 le truppe dalla citt\u00e0 e decise di richiamare Necker al governo.\nIl giorno successivo, a precisa richiesta di La Fayette e Bailly di ratificare ufficialmente la loro nomina, l'Assemblea elettorale ordin\u00f2 ai sessanta distretti cittadini, che si erano appena formati, di radunarsi e di deliberare sulla nomina dei due nuovi leader, che furono, ovviamente, confermati.\nLa Fayette ricorda con commozione quei momenti nelle sue memorie (scritte in terza persona):\nPer facilitare l'organizzazione della Guardia Nazionale fu costituito un comitato militare, composto da un delegato per ogni distretto. A questo comitato, anche se nominalmente soggetto all'Assemblea elettorale, fu data un'ampia autorit\u00e0 nell'organizzazione della Guardia Nazionale. Il governo cittadino, nella persona del sindaco Bailly, interessato in quel momento soprattutto ai problemi di approvvigionamento alimentare e all'organizzazione comunale, pur collaborando alacremente con La Fayette, non ebbe quasi nessun contatto con il comitato militare ed ebbe ben poca influenza nell'organizzazione e nel funzionamento della Guardia Nazionale.\nUn corpo provvisorio di regolamenti per la Guardia fu elaborato dal Comitato militare e ratificato dai distretti nel mese di agosto. Formatasi in molta fretta, infatti, la Guardia era estremamente disorganizzata: le retate non autorizzate erano altrettanto bilanciate dalle numerose diserzioni. Quando le truppe, non pagate, iniziarono a crescere in numero e a diventare sempre pi\u00f9 inquiete, La Fayette convinse l'Assemblea comunale ad autorizzare un salario giornaliero di venti soldi alle guardie. Il problema di come organizzare la Guardia Nazionale in un momento in cui la citt\u00e0 poteva a malapena nutrirsi era estremamente difficile; Bailly e La Fayette furono determinanti nel garantire una certa dose di ordine, assolutamente necessario per le truppe, nell'autunno del 1789. Essi vedevano la necessit\u00e0 imperativa di disporre di una guardia meglio attrezzata molto pi\u00f9 della lenta e ottusa Assemblea comunale.\nUno degli uffici esecutivi del governo provvisorio cittadino istituito nell'ottobre 1789 era il dipartimento di polizia cittadino, che aveva il compito principale di fornire la milizia in caso di necessit\u00e0. Il Comitato militare era ancora al lavoro per supervisionare l'organizzazione e l'amministrazione della Guardia, che rimaneva sotto il comando supremo di La Fayette. Dopo l'istituzione di un'organizzazione permanente per la Guardia Nazionale da parte dell'Assemblea Nazionale, il comitato militare si sciolse nell'ottobre 1790. In novembre, invece, fu decretato un regolamento permanente per il dipartimento di polizia, cui fu data la responsabilit\u00e0 di mantenere la legge e l'ordine. La Guardia Nazionale era il braccio esecutivo del dipartimento di polizia, e Bailly mantenne uno stretto contatto con La Fayette, inoltrando a lui gli ordini della polizia e i decreti. L'attivit\u00e0 della polizia locale era di competenza dei commissari di polizia, che erano scelti dalle sezioni distrettuali.\nNel luglio 1789 La Fayette annunci\u00f2 le sue dimissioni dal ruolo di comandante, affermando pubblicamente che ci\u00f2 era dovuto ai continui disordini, che implicavano - a suo giudizio - il fatto che le persone non riponessero fiducia in lui. Quando il sindaco Bailly protest\u00f2 con lui, il generale in segreto lo inform\u00f2 che le sue dimissioni erano solo un finto calcolo fatto per ricordare alle persone il loro dovere e che si aspettava pienamente che fossero respinte. Lo stratagemma ebbe successo, anche se in verit\u00e0 l'effetto delle sue \"dimissioni\" nel calmare i disordini fu lieve. La manovra fu ripetuta tra l'altro nel mese di aprile 1791, quando i membri della Guardia Nazionale disobbedirono agli ordini del generale e si unirono a una manifestazione davanti al Palazzo delle Tuileries. La stessa Guardia Nazionale, pentita, anche in quella occasione preg\u00f2 il suo leader di riprendere il comando, con Bailly a guidare questo coro di insistenze, e La Fayette ancora una volta riassunse la guida della milizia cittadina.\nIl 26 agosto 1789 l'Assemblea Nazionale approv\u00f2 definitivamente la Dichiarazione dei diritti dell'uomo e del cittadino proposta da La Fayette, ma il 2 ottobre il re la rigett\u00f2. Tre giorni dopo una folla di parigini, guidata soprattutto da donne pescivendole, marci\u00f2 su Versailles in risposta alla scarsit\u00e0 del pane; i membri della Guardia Nazionale, con La Fayette a guidarli, seguivano la marcia, sebbene con riluttanza, per evitare che ci fossero spargimenti di sangue. A Versailles il re, convinto da La Fayette, accett\u00f2 il voto dell'Assemblea sulla Dichiarazione, ma rifiut\u00f2 la richiesta di andare a Parigi. All'alba, la folla irruppe nel palazzo; La Fayette port\u00f2 la famiglia reale sul balcone del palazzo e tent\u00f2 di ristabilire l'ordine, ma la folla insistette che il re e la sua famiglia si spostassero a Parigi, al Palazzo delle Tuileries, e cos\u00ec il re cedette. Il re fu bene accolto quando si affacci\u00f2 al balcone, ma l'impopolare regina Maria Antonietta fu accolta da minacce di morte; La Fayette le baci\u00f2 quindi la mano, il che port\u00f2 la folla ad applaudire.\nA Parigi la situazione comunque non miglior\u00f2 un granch\u00e9. Un grosso problema era, ad esempio, il profluvio di giornali e manifesti che tappezzavano l'intera citt\u00e0, diffondendo spesso false informazioni e creando disordini. L'amministrazione comunale, nel dicembre 1789, ordin\u00f2 che i banditori che annunciavano i decreti ufficiali dovessero ottenere un'autorizzazione comunale, ed era inoltre necessario che tutti i manifesti pubblici fossero autorizzati dal dipartimento di polizia. Questi tentativi di regolamentare la diffusione delle informazioni furono in gran parte inefficaci e il sindaco Bailly fu costretto a scrivere a La Fayette, un mese pi\u00f9 tardi, per chiedere l'arresto dei banditori illegali che creavano problemi. Il giornale \"R\u00e9volutions de Paris\" protest\u00f2 vigorosamente contro i decreti che limitavano la libert\u00e0 di espressione e parl\u00f2 di una cospirazione contro la stampa.\nDurante l'inverno del 1789 e la primavera del 1790, Parigi fu relativamente calma; l'approvvigionamento di cibo era sufficiente, anche se non abbondante, e non si ripet\u00e9 il periodo amaro dell'inverno precedente. Bailly, attento a controllare le attivit\u00e0 di polizia in citt\u00e0, scriveva regolarmente a La Fayette, chiedendogli di aumentare il numero di pattuglie notturne, di installare una polizia stradale, di mantenere la citt\u00e0 ben illuminata e di premunirsi contro i furti. Un'ondata minore di disordini spazz\u00f2 la citt\u00e0 nel gennaio 1790; La Fayette l'attribu\u00ec a degli agitatori e agli opuscoli pi\u00f9 rivoluzionari.\nLa situazione era migliorata a sufficienza entro il giugno 1790, in modo che fu abolito il prezzo massimo per il pane, precedentemente stabilito, e fu costruito un libero mercato del grano. L'agitazione popolare per abbassare il prezzo del pane, tuttavia, continu\u00f2 e nell'agosto 1790 si diffuse sufficientemente da obbligare Bailly ad avvertire La Fayette di gestire i focolai di disordine.\nRapporto tra Bailly e La Fayette.\nIl pi\u00f9 delle relazioni tra il sindaco Bailly e La Fayette era legato alla richiesta di truppe per mantenere l'ordine. Il sindaco infatti necessitava spesso delle truppe della Guardia Nazionale per custodire le prigioni, per disperdere la folla di mendicanti, per assicurare la raccolta dei \"droits d'entr\u00e9e\" alle barriere, per preservare l'ordine quando le case di lavoro venivano soppresse. I due statisti, in effetti, collaboravano quasi quotidianamente al mantenimento dell'ordine cittadino: anche se Bailly scrisse una volta a La Fayette un elogio alla sua Guardia Nazionale, non esit\u00f2 a rimproverare il generale in diverse occasioni per il comportamento scorretto delle sue truppe. In un'altra lettera a La Fayette, Bailly scrisse di aver avuto \u00abpi\u00f9 volte occasione di lamentarsi del modo in cui la Guardia Nazionale conduce s\u00e9 stessa presso la residenza del sindaco\u00bb.\nAnche se Bailly osservava con invidia la popolarit\u00e0 del generale in confronto alla propria, pur molto alta agli inizi della Rivoluzione, insistette con sincerit\u00e0 sul fatto che non esistesse alcuna gelosia fra di loro e che anzi La Fayette non aveva mai dimenticato come il potere militare dovesse essere subordinato a quello civile. Il rapporto fra i due uomini era molto cordiale, come illustra la seguente lettera scritta da Bailly nel settembre 1790:\nAnche La Fayette era molto amichevole nei confronti di Bailly, come dimostrano le sue memorie, in cui lo definisce un \u00absindaco eccellente\u00bb, e in cui racconta positivamente del loro rapporto (in terza persona):\nVi era, secondo La Fayette, \u00abun certo grado di suscettibilit\u00e0\u00bb in Bailly, che i suoi nemici politici rappresentavano erroneamente come orgoglio, ma che sorgeva soprattutto dal suo desiderio di non essere arrendevole, non tanto per s\u00e9 stesso quanto per rispetto verso il suo ruolo di sindaco. Nei tre anni in cui lavorarono insieme, secondo La Fayette \u00abnon pass\u00f2 un singolo momento in cui la deferenza e il rispetto del comandante in capo non eccedesse addirittura al di l\u00e0 di quanto ci si aspettasse da lui\u00bb, e questo era dovuto sia al forte desiderio di La Fayette di dimostrare il suo affetto per Bailly, sia per la volont\u00e0 - di entrambi - di introdurre in Francia il concetto di \u00absubordinazione delle forze armate all'autorit\u00e0 civile\u00bb.\nL'unico argomento sul quale Bailly non condivideva l'opinione di La Fayette, secondo quest'ultimo, era relativamente \u00abal partito che da allora \u00e8 stato nominato girondino\u00bb. La Fayette, infatti, era amico anche del marchese Nicolas de Condorcet, matematico girondino che, per motivi soprattutto accademici, detestava da molto tempo Bailly; lo stesso Condorcet, per invidia, spesso aveva messo in guardia La Fayette sul \u00abpessimo umore\u00bb di Bailly, \u00abche prima o poi egli avrebbe dovuto scoprire\u00bb. Anche il leader girondino Jacques Pierre Brissot, sebbene parlasse favorevolmente di La Fayette, attacc\u00f2 Bailly con violenza \u00abfin dai primi mesi del suo mandato\u00bb. Questi attacchi incomprensibili di Brissot nei confronti di Bailly fecero irritare notevolmente La Fayette, il quale racconta, nelle sue memorie, i \u00abrimproveri che questi [ovverosia Brissot] pi\u00f9 volte ricevette dallo stesso La Fayette, riguardo alle sue denunce, senza prove, fatte contro uomini della massima integrit\u00e0, e soprattutto contro Bailly\u00bb.\nFondazione della Societ\u00e0 del 1789 e Festa della Federazione.\nCome leader della Guardia Nazionale, La Fayette tent\u00f2 di mantenere l'ordine e guidare la rivoluzione verso una via moderata; nonostante ci\u00f2 i gruppi pi\u00f9 radicali iniziarono a guadagnare un'influenza sempre maggiore a livello politico.\nIl 12 maggio 1790 La Fayette, assieme al sindaco Bailly, fond\u00f2 un club politico, la \"Soci\u00e9t\u00e9 patriotique de 1789\" (anche noto come \"Club de 1789\"), il quale includeva anche altri importanti uomini politici come il conte di Mirabeau e l'abate Siey\u00e8s. Il club, politicamente moderato, aveva l'obiettivo di favorire la nascita di una monarchia costituzionale e di impedire quella deriva, eccessivamente democratica, tanto desiderata dagli elementi pi\u00f9 radicali dei Giacobini.\nIl club dei Giacobini era un altro grande gruppo, ben organizzato, costituito da moderati e radicali, che comprendeva uomini con tanti punti di vista diversi, come lo stesso La Fayette, Bailly (che vi entr\u00f2, pur senza mai partecipare attivamente, nel 1790) o l'avvocato Maximilien de Robespierre. Tra gli altri club politici importanti vi erano quelli pi\u00f9 marcatamente monarchici e realisti, come il \"Club de Valois\", il \"Club des impartisans\", il \"Salon fran\u00e7aise\", e gli \"Amis de la constitution monarchique\". Vi erano inoltre le societ\u00e0 di sinistra che, sistematicamente, si opponevano al governo municipale di Bailly e La Fayette e che includevano l'influente Club dei Cordiglieri e una serie di piccoli club locali, spesso affiliati con le organizzazioni di quartiere.\nIntanto iniziava a farsi largo a Parigi l'idea di organizzare una festa nazionale, di convocare una federazione di delegati politici e della Guardia Nazionale da tutta la nazione. La Comune di Parigi adott\u00f2 questo progetto: si nomin\u00f2 una delegazione, guidata da Bailly, per presentare il progetto all'Assemblea nazionale costituente, che l'approv\u00f2 il 5 giugno 1790.\nUn'enorme quantit\u00e0 di lavoro fu svolta dai funzionari e dai cittadini di Parigi per preparare la celebrazione che si sarebbe tenuta al Campo di Marte e che sarebbe stata ricordata come \"F\u00eate de la F\u00e9d\u00e9ration\". Charon, capo del comitato dei delegati distrettuali per la festa, ne fu anche capo organizzatore e agente pubblicitario, ma anche Bailly e La Fayette vi dedicarono molto tempo e si sforzarono di assicurare il successo della manifestazione. L'Assemblea nazionale decise che il sindaco doveva presiedere il comitato che organizzava l'evento, soprattutto per assicurare il mantenimento dell'ordine e della tranquillit\u00e0 durante la manifestazione. Per il lavoro manuale furono arruolati uomini dalle case di lavoro, ma quando il lavoro ritardava, centinaia o migliaia di parigini si diedero da fare per preparare l'evento. Bailly comunic\u00f2 con i quartieri, chiedendo loro di preparare alloggi sufficienti per i delegati provenienti dalle altre citt\u00e0. I mendicanti furono solo temporaneamente presi in custodia e furono prese altre misure per dare a Parigi una faccia pulita, almeno per la durata della celebrazione. Il Consiglio Comunale autorizz\u00f2 Bailly a chiedere all'Assemblea nazionale costituente di sovvenzionare la festa, e Bailly scrisse al ministro Jacques Necker per richiedere che il denaro pubblico venisse messo a disposizione alla municipalit\u00e0.\nLa Fayette e il sindaco avevano supervisionato attentamente l'applicazione delle misure di sicurezza e non si verificarono gravi disordini. Lo spirito democratico che la f\u00eate gener\u00f2 fu esemplificato da un ordine, firmato da Bailly, che vietava l'utilizzo di posti riservati sul Campo di Marte: infatti, fatta eccezione per la sezione riservata ai funzionari, tutte le zone del campo erano libere per chiunque. L'impennata selvaggia di entusiasmo patriottico che catalizz\u00f2 la citt\u00e0 suscit\u00f2 nella popolazione un sentimento di affetto per i suoi \u00abdue eroi della Rivoluzione\u00bb (\u00ab\"deux h\u00e9ros de la R\u00e9volution\"\u00bb). Nel corso di una performance della \"Com\u00e9die fran\u00e7aise\" pochi giorni prima della festa, una poesia, che elogiava il sindaco e il generale, fu applaudita fragorosamente:\nLa \"F\u00eate de la F\u00e9d\u00e9ration\" si tenne il 14 luglio 1790, ad un anno esatto dalla Presa della Bastiglia, e fu un enorme successo, nonostante le condizioni di cattivo tempo. La cerimonia si svolse al Campo di Marte, dove per l'occasione fu costruito un grande anfiteatro in grado di ospitare 400.000 persone. Vi parteciparono i rappresentanti di tutte le province della Francia, che assistettero al solenne giuramento di fedelt\u00e0 pronunciato dal generale La Fayette, da Luigi XVI e da Talleyrand, vescovo di Autun, che celebr\u00f2 una messa sull\"Altar de la Patrie\". La Fayette, nel pronunciare il suo giuramento, promise \u00abdi essere sempre fedele alla nazione, alla legge, e al re; di sostenere al massimo la costituzione decretata dall'Assemblea nazionale e accettata dal re\u00bb.\nQuesto momento fu certamente l'apice della popolarit\u00e0 di La Fayette, che adesso pi\u00f9 che mai sembrava essere l'eroe della Rivoluzione, il demolitore dell\"ancien r\u00e9gime\" e il fautore di una nuova era di libert\u00e0. L'entusiasmo patriottico che stimol\u00f2 Parigi durante la celebrazione della \"F\u00eate de la F\u00e9d\u00e9ration\" fu per\u00f2 una manifestazione fuorviante di unit\u00e0 e solidit\u00e0: la lotta politica continuava, attraverso le rivalit\u00e0 politiche dei club esistenti, sotto la facciata di una nazione e di una citt\u00e0 solo formalmente unite dietro al re e dietro la futura costituzione.\nRielezione di Bailly: scricchiolii rivoluzionari.\nIl sindaco Bailly e il suo braccio destro La Fayette furono oggetto di numerose discussioni sui giornali nei giorni antecedenti alle nuove elezioni municipali, che si sarebbero svolte nell'agosto del 1790 e alle quali Bailly si era candidato. Prima delle elezioni l'avvocato Camille Desmoulins, che apparteneva al Club dei Cordiglieri, scrisse: \u00abSfortunato Bailly, la maggioranza dei distretti \u00e8 contro di te; tu sarai sollevato dalla tua cintura comunale. Dovrai lasciare il palazzo e la livrea... e l'ostentazione da satrapo\u00bb. Il fiero Desmoulins accus\u00f2 il sindaco anche di inganno politico, quando diede ai parigini solo tre giorni di tempo per verificare il loro titolo di cittadini attivi. Il giornale di Brissot, \"Patriote fran\u00e7aise\", che rappresentava il punto di vista dell'assemblea comunale che era intanto impegnata in una cupa lotta con il sindaco, si oppose alla rielezione di Bailly, sostenendo che questi non sapeva nulla n\u00e9 di diritto amministrativo n\u00e9 della legge, che era incline ad una vita lussuosa e che era un prodotto dell\"ancien r\u00e9gime\".\nLa Fayette, al contrario, tenne un discorso in cui avvert\u00ec dei disordini e del pericolo degli intrighi che servivano a suscitare la popolazione. Il suo discorso fu definito, dal giornale \"R\u00e9volutions de Paris\", una trovata acrobatica per spaventare gli elettori e quindi convincerli a votare per Bailly. Lo stesso giornale, tuttavia, sostenne che il contributo di Bailly nel governo provvisorio non poteva essere giudicato a causa dell'instabilit\u00e0 e della vaghezza delle autorit\u00e0, ma che sotto un governo permanente si sarebbe potuto determinare bene se avrebbe meritato credito o no.\nBailly riusc\u00ec comunque a essere rieletto, e con un margine enorme di voti. L'impetuoso Desmoulins non fu contento quando i risultati furono annunciati: \u00ab\u00c8 inevitabile che Parigi diventi oggi ancora pi\u00f9 aristocratica, dal momento che dei 14.000 voti, ben 12.000 sono stati gettati per M. Bailly, molto pi\u00f9 attrezzato per una sedia accademica che per quella da magistrato\u00bb. Nemmeno i vignettisti persero l'occasione della rielezione di Bailly. La notte delle elezioni apparve una caricatura di Bailly con la legenda:\nNon ci furono disordini diffusi durante i restanti mesi del 1790. Alcuni affioramenti di violenza per\u00f2 obbligarono il governo municipale a prendere provvedimenti e portarono La Fayette a non diminuire gli sforzi per mantenere l'ordine. Avvisaglie di disordini subito dopo la Festa della Federazione spinsero lui e Bailly a sollecitare delle misure contro gli \"incendiari\" e a fare in modo che le guardie nazionali non in servizio attivo cominciassero a reindossare le loro uniformi.\nL'influente giornale \"R\u00e9volutions de Paris\", che attraverso la penna di Camille Desmoulins aveva gi\u00e0 precedentemente riservato la sua critica a Bailly, lanci\u00f2 un attacco frontale contro di lui e La Fayette. Il giornale era particolarmente critico sulla presunta sottomissione di Bailly e La Fayette ai ministeri del governo regio: \u00ab\u00c8 una questione di ministri, idoli sempre cari o formidabili per M. Bailly e La Fayette. Rifiutando una volta, due volte di agire contro questi parassiti pubblici, essi li assicurano del vantaggio di non dispiacergli\u00bb. La popolarit\u00e0 di Bailly tra le sezioni scese nel novembre 1790, quando rifiut\u00f2 di dirigere una delegazione per l'Assemblea nazionale e chiedendo un richiamo formale da parte del ministero. La \"R\u00e9volutions de Paris\" comment\u00f2: \u00abM. Bailly dovrebbe sapere che lui \u00e8 al suo posto solo come agente responsabile della \"Comune\", sempre sottomesso alla sua volont\u00e0 legale e riconosciuta\u00bb. Anche lo stretto rapporto che esisteva tra Bailly e La Fayette fu preso in giro dalla pesante caricatura di un disegnatore, che abbozz\u00f2 una figura mostruosa dalla testa bifronte, quella di Bailly e quella di La Fayette, con la dicitura: \u00abL'uomo a due facce\u00bb (\u00ab\"L'Homme a deux faces\"\u00bb).\nCospirazione e malcontenti contro La Fayette e Bailly.\nBailly e La Fayette, leader importanti dei moderati, iniziarono a essere presi sempre pi\u00f9 di mira sia dalle forze radicali sia da quelle reazionarie, che sfidavano la teoria politica di rivoluzione limitata e del monopolio politico della classe media voluta dai moderati.\nNel dicembre 1789 infatti fu scoperta una trama monarchica, i cui dettagli includevano la formazione di un esercito realista, l'invasione di Parigi e l'assassinio di Bailly, Necker e La Fayette. Il leader del complotto era il giovane Marchese de Favras, e si diffuse la voce che anche il fratello del re, il conte di Provenza, ne fosse implicato. Parigi era in subbuglio, e diversi distretti e una citt\u00e0 vicina si prepararono a riunire guardie del corpo \u00abpronte a sacrificare la loro vita per la salvaguardia di uomini cos\u00ec essenziali per il corso della libert\u00e0\u00bb. I \"comit\u00e9 des recherches\" e i tribunali indagarono le ramificazioni della trama, e Favras fu giustiziato nel mese di febbraio 1790. Il conte di Provenza comparve davanti all'Assemblea comunale per manifestare la sua innocenza e fu accolto con acclamazione dai deputati. Bailly, in un discorso, lod\u00f2 il lavoro del fratello del re nei confronti del Terzo Stato all'Assemblea dei notabili definendolo \u00abil primo autore della libert\u00e0 civile\u00bb.\nIntanto, gli attacchi contro Bailly e La Fayette sulla stampa erano meno violenti ma senza dubbio assai pi\u00f9 efficaci rispetto alle trame cospirative. Il \"Journal des \u00c9tats g\u00e9n\u00e9raux\" giudic\u00f2 con amaro sarcasmo il sindaco, il suo braccio destro La Fayette e gli altri soci nel governo municipale: \u00abIl marchese de la Fayette si presenta come un eroe, M. Bailly promette di essere un saggio, l'abate Si\u00e9y\u00e8s sostiene invece di essere un Licurgo o un Platone...\u00bb.\nNel marzo 1790 era apparso un trattato dai toni molto bruschi contro Bailly e La Fayette, definiti briganti e rapitori del re. Bailly e La Fayette ovviamente furono presi in giro anche dai vignettisti satirici e dagli scrittori di epigrammi, che utilizzarono alcune delle forme di espressione preferite nella capitale come caricatura di La Fayette e del sindaco. Una vignetta satirica raffigurava Bailly e La Fayette come dei galli in lotta per la moglie del sindaco, con la didascalia sottostante: \u00abIl vecchio gallo (Bailly) difende la sua gallina contro le insidie di un giovane gallo (La Fayette)\u00bb.\nL'aura di popolarit\u00e0, che aveva prima reso Bailly e La Fayette immuni alle critiche da parte del popolo parigino e dei sostenitori della rivoluzione, incominci\u00f2 a diminuire ben presto. Gran parte della loro perdita di popolarit\u00e0 poteva essere accreditata alla posizione di Bailly come capo del comune e alla posizione di La Fayette come custode e tutore dell'ordine: da eroi della Rivoluzione, determinanti nel rovesciare l'odiato \"r\u00e9gime\", erano diventati loro stessi il simbolo dell'autorit\u00e0 dispotica a Parigi, e per questo motivo l'opposizione e l'antipatia verso di loro crebbe tra gli elementi scontenti della popolazione cittadina. Inoltre, Bailly era stato al centro del malcontento causato dalla carenza di grano durante la lunga estate. Lo stato d'animo esasperato di una larga parte della popolazione della citt\u00e0 si pales\u00f2 quando una folla invase l'H\u00f4tel de Ville durante le giornate di ottobre, bruciando le carte del governo municipale perch\u00e9 \u00abi funzionari comunali sono stati malvagi, soprattutto Bailly e La Fayette, e meritavano di essere impiccati\u00bb.\nLa Fayette continu\u00f2 a lavorare per mantenere l'ordine nei mesi successivi. Il 28 febbraio 1791 La Fayette e parte della Guardia Nazionale lasciarono le Tuileries, dove la famiglia reale alloggiava, per gestire un conflitto a Vincennes. Mentre erano via, centinaia di nobili armati arrivarono alle Tuileries per difendere il re; tuttavia, si sparsero delle voci secondo cui questi nobili erano giunti l\u00ec per portare via il re e metterlo a capo di una contro-rivoluzione. La Fayette ritorn\u00f2 rapidamente alle Tuileries e disarm\u00f2 i nobili dopo una breve situazione di stallo. L'evento accrebbe, almeno momentaneamente, la popolarit\u00e0 di La Fayette per le sue azioni rapide e per aver dato protezione al re.\nI membri della famiglia reale si sentivano per\u00f2 sempre pi\u00f9 prigionieri nel loro palazzo. Il 18 aprile la Guardia Nazionale disobbed\u00ec a La Fayette e ferm\u00f2 il re dalla partenza per Saint-Cloud, dove aveva in mente di partecipare alla messa.\nDeclino: fuga a Varennes e massacro del Campo di Marte.\nNella notte del 20 giugno 1791 si attu\u00f2 una trama, soprannominata fuga a Varennes, che per poco non permise al re di fuggire dalla Francia. Quando il sindaco Bailly venne a sapere della fuga, la mattina del 21, inform\u00f2 immediatamente La Fayette e i due decisero di inviare dei corrieri per riprendere la famiglia reale e farla tornare a Parigi. L'Assemblea nazionale, il dipartimento di Parigi e il Consiglio generale furono anch'essi subito informati della fuga. Bailly, La Fayette e i loro soci alla \"Comune\" affrontarono la crisi con notevole freddezza; c'erano poche recriminazioni e pochi segni di panico tra i funzionari. Il Consiglio Generale approv\u00f2 una serie di misure di emergenza tra cui un proclama per chiedere il mantenimento dell'ordine. La Guardia Nazionale e le sezioni furono allertate e fu stabilita un'ispezione per controllare chi entrasse e uscisse da Parigi. Inizialmente ci furono, tutto sommato, pochi disordini in citt\u00e0, ma il popolo parigino era comunque teso e attendeva maggiori informazioni riguardanti il destino del sovrano in fuga. La notizia dell'arresto del re a Varennes raggiunse Parigi solo durante la sera del 22 giugno; Bailly e La Fayette iniziarono subito i preparativi per riaccogliere la famiglia reale in citt\u00e0, il cui ritorno era previsto per il 24 giugno. L'amministrazione comunale, desiderosa di prevenire i disordini, abrog\u00f2 in fretta lo stato d'emergenza, e le assemblee furono attente a non fare menzione della fuga reale nei loro \"proc\u00e8s-verbal\".\nParigi era per\u00f2 diventata impaziente nei confronti del re: subito dopo il suo ritorno, numerosi oratori iniziarono a criticarlo, furono organizzati incontri e furono fatte circolare varie petizioni contro di lui. Le societ\u00e0 popolari fecero gli straordinari, e i giornali della sinistra iniziarono presto ad attaccare e denunciare freneticamente la famiglia reale e i monarchici. Il 21 giugno il Club dei Cordiglieri pubblic\u00f2 un documento a favore della deposizione del re e della fine della monarchia, e la societ\u00e0 rimosse la promessa di fedelt\u00e0 a Luigi XVI dal suo giuramento programmatico. Vari busti del monarca furono distrutti in alcune delle piazze della citt\u00e0, e il \"Palais Royale\" fu rinominato \"Palais d'Orl\u00e9ans\". I membri delle societ\u00e0 pi\u00f9 popolari fecero il giro della citt\u00e0, cancellando il nome del re dalle proclamazioni pubbliche. I giornali radicali erano pieni di accuse e di condanne sugli abusi dei monarchici:\nCome leader della guardia nazionale, La Fayette era considerato responsabile della custodia della famiglia reale, e perci\u00f2 fu attaccato per la scarsa vigilanza. Allo stesso modo il sindaco di Parigi Bailly fu criticato, soprattutto in virt\u00f9 della sua collaborazione con La Fayette. La Fayette fu addirittura accusato, dagli estremisti come Georges Danton, di aver favorito la fuga e fu definito un \u00abtraditore del popolo\u00bb da Robespierre. Queste accuse fecero s\u00ec che La Fayette apparisse un monarchico, un realista, danneggiando irrimediabilmente la sua reputazione agli occhi del popolo e rafforzando l'influenza dei Giacobini pi\u00f9 estremisti e degli altri radicali. Jean-Paul Marat chiese con ardore l'esecuzione di Bailly, di La Fayette e di tutti i ministri, proponendo la necessit\u00e0 di un dittatore supremo. La \"R\u00e9volutions de Paris\" accus\u00f2 il re di tradimento e condann\u00f2 Bailly e La Fayette per non aver ascoltato gli avvertimenti dei patrioti contro i controrivoluzionari monarchici e realisti. Anche Jacques-Ren\u00e9 H\u00e9bert riemp\u00ec le colonne del suo giornale, il \"P\u00e8re Duchesne\", con una condanna contro quello considerato \u00abre, almeno per ora\u00bb.\nLa sinistra si divise in base agli obiettivi. La grande maggioranza, compresa la maggior parte dei giacobini e i loro capi, come Robespierre e Danton, desideravano la deposizione del re, ma preferivano ancora il mantenimento della monarchia. All'estrema sinistra, invece, vi era una fazione intrisa di sentimenti soprattutto repubblicani, un gruppo che esisteva a malapena da sei mesi, ma che aveva ricevuto un forte impulso dalla tentata fuga reale. Tra i leader repubblicani vi erano uomini come Robert, Condorcet, Desmoulins e Brissot. Tra i giornali radicali, la \"R\u00e9volutions de Paris\", la \"Bouche de Fer\" di Fr\u00e9ron, il \"Patriote fran\u00e7aise\" di Brissot, e il giornale personale di Desmoulins sostenevano apertamente la repubblica. Anche il Club dei Cordiglieri era fondamentalmente repubblicano nei sentimenti, e allo stesso modo numerose societ\u00e0 popolari. Tuttavia, dopo la prima ondata di attivit\u00e0 e di propaganda, i repubblicani furono costretti a ritirarsi a causa della mancanza di sostegno popolare. Abbandonando le loro pretese repubblicane, si accontentarono di sostenere il programma della maggioranza democratica, chiedendo comunque la deposizione di Luigi XVI. Tutte le fazioni della sinistra aumentarono le loro richieste di un suffragio pi\u00f9 ampio, e vi era anche un forte elemento a favore della creazione di un sistema di referendum popolare, per consentire all'elettorato di concorrere alle leggi approvate dall'Assemblea Nazionale.\nAll'interno di un labirinto di macchinazioni, trame, complotti, contro-complotti e intrighi che avvolgevano la politica comunale parigina nel periodo cruciale dopo la fuga reale, vi era la figura solitaria del sindaco. Comprendendo solo imperfettamente le forze che si contendevano il potere, Bailly era praticamente in disparte dagli intrighi della sinistra, da quelle dei moderati come lo stesso La Fayette che pianificava di fermare i radicali, e dalle trame dei realisti che erano al lavoro per riguadagnare il terreno perso quando il re era stato arrestato a Varennes. Gli intrighi di palazzo di La Fayette e Mirabeau non coinvolgevano il sindaco, che fu associato con la corte, nella mente popolare, solo a causa della sua stretta collaborazione con il generale. Nella seconda met\u00e0 del 1791, la popolarit\u00e0 di La Fayette e di Bailly infatti continu\u00f2 a diminuire.\nLa scena era comunque pronta per l'affaire del Campo di Marte, un evento che segn\u00f2 il primo scontro fisico tra i moderati e la sinistra e che concluse definitivamente ogni speranza di una pacifica risoluzione interna delle divergenze politiche rivoluzionarie esistenti.\nIl massacro del Campo di Marte infatti fu un evento di portata nazionale, un risultato diretto del tentativo, da parte delle forze moderate che tenevano ancora le redini del potere, di schiacciare l'opposizione della sinistra, che si era concentrata a Parigi. L'obiettivo dei moderati dell'Assemblea nazionale, di La Fayette, di Bailly e dei dirigenti comunali di Parigi era la soppressione dei radicali, che, dal momento della fuga reale stavano iniziando a sostenere sempre di pi\u00f9 l'impianto repubblicano, o almeno un referendum popolare per decidere sul destino del re. I moderati erano infatti convinti che la loro continuazione al potere sarebbe dipesa dal mantenimento, o meno, di Luigi XVI sul trono. Una concessione alla volont\u00e0 popolare sotto forma di un referendum sarebbe stata una resa a favore di un principio democratico di governo e una negazione di tutta la teoria della supremazia politica della classe media. Anche la semplice deposizione del re avrebbe sollevato un problema di selezione di infinita difficolt\u00e0: la scelta di un reggente adeguato durante la minore et\u00e0 del delfino.\nGli eventi mossero rapidamente verso una crisi nelle prime settimane di luglio. Preoccupato per la sicurezza della famiglia reale, Bailly autorizz\u00f2 La Fayette ad usare la forza per respingere eventuali attacchi alle Tuileries.\nL'Assemblea nazionale era intanto determinata a forzare l'accettazione del decreto che dichiarava la figura del re inviolabile, e lo proclamava innocente del tentativo di fuga. Essi volevano utilizzare il governo municipale di Parigi come strumento per la soppressione dell'opposizione. Fingendosi sorpresa che il proprio decreto d'esonero del re avrebbe potuto causare disordini, l'Assemblea con toni gravi ordin\u00f2 al comune di Parigi di sopprimere ogni disordine e di fermare i \u00abtrasgressori e i disturbatori della quiete pubblica\u00bb. Spinto a un'azione dalle esigenze dell'Assemblea nazionale, Bailly si prepar\u00f2 a mobilitare le forze del governo municipale per porre fine al disordine. Il 16 luglio il sindaco dipinse un quadro cupo al Consiglio Comunale sulle agitazioni, le sedizioni, e l'attivit\u00e0 sovversiva, e dichiar\u00f2 che \u00abi faziosi sono determinati a rinnovare e anche ad intensificare l'attivit\u00e0 criminale che si \u00e8 manifestata per diversi giorni\u00bb. Al Consiglio generale egli lesse gli ordini che l'Assemblea nazionale aveva dato al governo municipale, ovvero di: \u00abimpiegare tutti i mezzi che la costituzione aveva dato loro per sopprimere i movimenti, per arrestare e punire gli autori e per la protezione della tranquillit\u00e0 dei cittadini\u00bb.\nIl 16 luglio un gruppo di radicali del Club dei Cordiglieri redasse una petizione da presentare all'Assemblea nazionale annunciando che si sarebbero rifiutati di riconoscere Luigi XVI come re fino a quando la questione non sarebbe stata presentata alla nazione come referendum popolare. Elaborarono un piano per fare in modo che la petizione venisse firmata dai cittadini che ne erano d'accordo il giorno successivo al Campo di Marte. Il Club dei Giacobini non sanzion\u00f2 ufficialmente questa petizione; anzi, molti dei principali giacobini, percependo la crisi in atto, lasciarono la citt\u00e0 la sera del 16 luglio. Verso mezzogiorno del 17 luglio la folla cominci\u00f2 ad arrivare al Campo di Marte; quando si seppe che l'Assemblea nazionale si era definitivamente pronunciata sul destino del re, proclamandolo inviolabile e innocente del tentativo di fuga, si decise di redigere un'altra petizione. Questa nuova istruzione chiese all'Assemblea Nazionale di:\nGli eventi precipitarono quando la folla scopr\u00ec che sotto le tavole del palco dove si firmava, che era lo stesso altare su cui La Fayette aveva giurato nel giorno della \"F\u00eate de la F\u00e9deration\", si erano nascosti due uomini, in realt\u00e0 intenti a sbirciare sotto le vesti delle donne che sarebbero salite sul palco; i parigini li scoprirono e, sospettando che fossero delle spie, li decapitarono entrambi.\nSeguendo l'ordine dell'Assemblea Nazionale, La Fayette, con un reparto della Guardia Nazionale, e Bailly, alla testa di un corpo municipale, si diressero al Campo di Marte per disperdere la folla ed evitare, cos\u00ec, che quella sottoscrizione potesse provocare una \"crisi istituzionale\". Bailly e La Fayette fecero issare la bandiera rossa, che serviva per proclamare la legge marziale; la folla presente mostr\u00f2 la propria ostilit\u00e0 nei confronti dei soldati e della bandiera. Alcuni manifestanti iniziarono a lanciare delle pietre e dalla loro parte part\u00ec anche qualche colpo di pistola. Quando un soldato fu colpito, le guardie nazionali di La Fayette spararono sulla folla (non si sa se dietro un ordine o no), ferendo o uccidendo decine di persone (la fonte principale afferma che ci furono circa una cinquantina di vittime). I capi della manifestazione, tra cui Danton e Marat, fuggirono o andarono a nascondersi.\nSubito dopo la strage, una folla di rivoltosi attacc\u00f2 la casa di La Fayette nel tentativo di danneggiarla e di linciare la moglie. La sua reputazione tra la gente comune, come quella di Bailly, soffr\u00ec drammaticamente dopo il massacro in quanto ormai sembrava pi\u00f9 che certo che simpatizzasse con gli interessi reali. Il crollo di popolarit\u00e0 era ormai irreversibile.\nIl giorno seguente Bailly firm\u00f2 un proprio rapporto completo sulla vicenda all'Assemblea nazionale e lui e La Fayette furono elogiati per la loro azione risoluta. Ma questo fu l'inizio della fine: i loro nemici al di fuori dell'Assemblea incominciarono a suggerire che lui e La Fayette si fossero macchiati di gravissime colpe per gli eventi di quel giorno.\nDimissioni di La Fayette e Bailly.\nLe critiche sempre pi\u00f9 forti da parte delle forze pi\u00f9 radicali verso i moderati La Fayette, Bailly e verso l'Assemblea Nazionale portarono a una scissione definitiva nel Club dei Giacobini. Come conseguenza della scissione avvenuta tra i sostenitori e gli avversari di Luigi XVI, alcuni dei loro elementi pi\u00f9 moderati, tra cui Bailly e La Fayette, e i monarchici dell'Assemblea Nazionale vi uscirono definitivamente per formare il 18 luglio 1791, subito dopo il massacro a Campo di Marte, un nuovo partito: il pi\u00f9 conservatore Club dei Foglianti.\nNel mese di settembre, l'Assemblea nazionale perfezion\u00f2 la costituzione, nota poi come Costituzione del 1791, e ai primi di ottobre, con una parvenza di legge costituzionale restaurata, La Fayette decise di dimettersi definitivamente dalla Guardia Nazionale. L'Assemblea, terminato il suo compito, si sciolse e si votarono i rappresentanti della nuova Assemblea Legislativa; tale assemblea era formata da uomini nuovi, a causa di un decreto - voluto da Robespierre - secondo cui nessuno dei membri dell'Assemblea Nazionale potesse essere eleggibile nella nuova assise. Quest'ultima, in base alla legge elettorale approvata, di stampo censitario, rappresentava per lo pi\u00f9 la borghesia media, perci\u00f2 i Foglianti di La Fayette, Antoine Barnave e Bailly risultarono comunque i pi\u00f9 votati, ottenendo circa 260 seggi. Nonostante ci\u00f2 il gruppo elettorale pi\u00f9 ampio era quello della \"Palude\", una serie di deputati indipendenti di vario stampo (in totale 345 deputati), che finivano spesso per favorire pi\u00f9 le politiche dei neo-formatisi Girondini di Brissot oltre che della sinistra Giacobina e Cordigliera, che contavano in totale 136 deputati, piuttosto che le idee moderate e monarchiche dei Foglianti.\nDopo gli eventi avvenuti al Campo di Marte comunque, il sindaco Bailly \u2013 da mesi sotto il mirino di critiche feroci \u2013 si rese conto che le ultime vestigia della sua popolarit\u00e0 erano scomparse e che non era pi\u00f9 una voce efficace per la rivoluzione. Il 19 ottobre present\u00f2 le sue dimissioni dal ruolo di sindaco alla \"Comune\" in una lettera dal tono singolarmente scoraggiato e significativa per la sua mancanza di eloquenza rivoluzionaria:\nA Bailly fu chiesto di posporre la sua resignazione almeno fino a che non si fossero potute organizzare nuove elezioni, ma nessuno in realt\u00e0 protest\u00f2 per le sue dimissioni. Cos\u00ec le nuove elezioni si tennero il mese successivo, il 14 novembre 1791. Ad esse si candidarono La Fayette e il giacobino J\u00e9r\u00f4me P\u00e9tion de Villeneuve, il quale venne eletto sindaco di Parigi battendo La Fayette con il 60% circa dei consensi (6708 voti su 10632 votanti) nonostante avesse votato solo il 10% degli aventi diritto. Fondamentale per P\u00e9tion fu il fatto che la corte non appoggi\u00f2 La Fayette, privato cos\u00ec dei voti per vincere.\nAnche l'influenza di La Fayette, inviso sia alla sinistra - che aveva ormai catalizzato la rivoluzione - sia alla corte e alla famiglia reale, era ormai scesa ai minimi termini.\nFine: conflitto e esilio.\nLa Fayette torn\u00f2 nella natia Alvernia nell'ottobre 1791. La Francia dichiar\u00f2 guerra all'Austria il 20 aprile 1792, perci\u00f2 iniziarono i preparativi per invadere i Paesi Bassi austriaci (l'odierno Belgio). La Fayette, che era stato promosso a tenente generale il 30 giugno 1791, ricevette il 14 dicembre seguente il comando di uno dei tre eserciti, l'Arm\u00e9e du Centre, con sede a Metz. La Fayette fece del suo meglio per modellare le reclute e gli uomini della Guardia Nazionale in una vera e propria forza di combattimento coesa, ma scopr\u00ec presto che la maggior parte delle sue truppe erano simpatizzanti giacobini e odiavano i loro superiori; questo sentimento era comune nell'esercito, come fu dimostrato dopo la battaglia di Marquain quando le truppe francesi sconfitte trascinarono il loro comandante, Th\u00e9obald Dillon, a Lilla dove fu fatto a pezzi dalla folla. Uno dei comandanti dell'esercito, Rochambeau, si dimise; La Fayette, insieme al terzo comandante, Nicolas Luckner, chiese all'Assemblea di avviare i colloqui di pace, interessato soprattutto a ci\u00f2 che sarebbe potuto accadere se le truppe avessero dovuto combattere un'altra battaglia.\nNel giugno del 1792 La Fayette critic\u00f2 la crescente influenza dei radicali attraverso una lettera all'Assemblea legislativa, e concluse la missiva chiedendo che questi partiti venissero \u00abchiusi con la forza\u00bb. La Fayette sbagli\u00f2 completamente il tempismo, perch\u00e9 i radicali erano ormai in pieno controllo di Parigi: il generale torn\u00f2 in citt\u00e0 e il 28 giugno tenne un discorso di fuoco davanti all'Assemblea denunciando i giacobini e gli altri gruppi radicali; per tutta risposta fu accusato di aver abbandonato le sue truppe. La Fayette chiam\u00f2 dei volontari per contrastare i Giacobini, ma quando vide solo poche persone presenti, cap\u00ec davvero l'umore del popolo e frettolosamente lasci\u00f2 Parigi. Robespierre lo defin\u00ec \u00abun traditore\u00bb e la folla bruci\u00f2 le sue effigi. Il generale fu trasferito al comando dell'Arm\u00e9e du Nord il 12 luglio 1792.\nIl 25 luglio il Manifesto di Brunswick, che avvertiva che Parigi sarebbe stata distrutta dagli austriaci e dai prussiani se il re fosse stato anche solo toccato, port\u00f2 alla definitiva caduta di La Fayette e della famiglia reale. Una folla attacc\u00f2 le Tuileries il 10 agosto, il re e la regina furono imprigionati e poi portati al Tempio di Parigi. L'Assemblea ben presto abol\u00ec la monarchia e il re e la regina sarebbero stati decapitati nei mesi successivi. La stessa sorte sarebbe toccata all'ex-sindaco Bailly che, arrestato a Melun mentre dimorava dall'amico Pierre-Simon Laplace, fu processato e condannato per gli atti nefasti avvenuti nel Campo di Marte e per la collaborazione con La Fayette, e fu infine ghigliottinato nel novembre del 1793. La Fayette volle ricordare cos\u00ec la statura morale e l'ingiustizia subita da Bailly, suo principale alleato politico durante gli ultimi anni:\nIl 14 agosto 1792, intanto, il nuovo ministro della giustizia, Danton, aveva gi\u00e0 emesso un mandato d'arresto nei confronti di La Fayette. Questi, sperando di potersi recare negli Stati Uniti, si auto-esili\u00f2 ed entr\u00f2 nei Paesi Bassi austriaci.\nPrigionia.\nLa Fayette fu fatto prigioniero dagli austriaci nei pressi di Rochefort quando un altro ex ufficiale francese, Jean-Xavier Bureau de Pusy, chiese il diritto di transito attraverso il territorio austriaco per conto di un gruppo di ufficiali francesi; questo diritto fu inizialmente concesso, come lo era stato per molti altri in fuga dalla Francia, ma fu revocato quando il famoso La Fayette fu riconosciuto. Federico Guglielmo II di Prussia, alleato dell'Austria contro la Francia, una volta aveva ricevuto La Fayette, ma adesso lo vedeva come un fomentatore pericoloso di ribellioni, che doveva essere imprigionato in modo da impedirgli di rovesciare altre monarchie.\nLa Fayette fu tenuto prigioniero presso Nivelles, e poi trasferito in Lussemburgo dove un tribunale militare della coalizione antifrancese dichiar\u00f2 lui, de Pusy e altri due ufficiali prigionieri di Stato per il loro ruolo nella Rivoluzione. Il tribunale ordin\u00f2 che fossero tenuti prigionieri fino a quando non fosse stato restaurato un re francese che avrebbe dato un giudizio definitivo su di loro. Il 12 settembre 1792, ai sensi dell'ordine del tribunale, i prigionieri furono trasferiti in custodia alla Prussia; il gruppo fu condotto nella citt\u00e0-fortezza prussiana di Wesel, in cui i francesi rimasero in celle singole, brulicanti di parassiti, all'interno della cittadella centrale dal 19 settembre al 22 dicembre 1792. Quando le vittoriose truppe rivoluzionarie francesi iniziarono a minacciare la Renania, il re Federico Guglielmo II ordin\u00f2 di trasferire i prigionieri a est, presso la cittadella di Magdeburgo, dove rimasero un intero anno dal 4 gennaio 1793 al 4 gennaio 1794.\nFederico Guglielmo cap\u00ec per\u00f2 che avrebbe potuto guadagnare poco continuando a combattere le forze francesi inaspettatamente vincenti, e che ci sarebbero stati dei guadagni pi\u00f9 facili per il suo esercito nel Regno di Polonia; di conseguenza le ostilit\u00e0 con la Repubblica francese vennero fermate, ma i prigionieri di Stato furono consegnati al loro ex-partner della coalizione, il monarca austriaco Francesco II d'Asburgo-Lorena. La Fayette e i suoi compagni furono inizialmente inviati a Neisse (oggi Nysa) in Slesia. Il 17 maggio 1794 furono portati lungo il confine austriaco, dove un'unit\u00e0 militare era in attesa di riceverli. Il giorno dopo, gli austriaci mandarono i loro prigionieri in una caserma-prigione, un ex collegio dei Gesuiti, nella citt\u00e0-fortezza di Olm\u00fctz, in Moravia (oggi Olomouc nella Repubblica Ceca).\nLa Fayette, quando fu catturato, aveva cercato di utilizzare la cittadinanza americana che gli era stata concessa per ottenere il suo rilascio, e contatt\u00f2 l'ambasciatore americano a L'Aia William Short. Anche se Short e altri inviati degli Stati Uniti desideravano molto soccorrere La Fayette per i servizi che questi aveva reso al loro paese, si sapeva che il suo status di ufficiale francese aveva la precedenza su qualsiasi pretesa di cittadinanza americana. L'allora presidente George Washington aveva ordinato agli inviati di evitare azioni che impigliassero il loro paese negli affari europei, e gli Stati Uniti non avevano rapporti diplomatici n\u00e9 con la Prussia n\u00e9 con l'Austria. Mandarono comunque del denaro a La Fayette, e a sua moglie, che i francesi intanto avevano imprigionato: il Segretario di Stato Thomas Jefferson aveva trovato infatti una scappatoia secondo cui La Fayette doveva essere pagato, con gli interessi, per i suoi servizi come Major general dal 1777 al 1783, e un atto in tal senso fu velocemente approvato dal Congresso degli Stati Uniti e firmato dal presidente Washington. Questi fondi permisero ad entrambi i La Fayette dei privilegi altrimenti impossibili durante la loro prigionia.\nUn pi\u00f9 diretto sforzo per aiutare l'ex-generale fu il tentativo di fuga patrocinato da Angelica Schuyler Church, cognata di Alexander Hamilton, e suo marito John Barker Church, membro del Parlamento britannico che aveva servito l'Esercito continentale. Essi assunsero come agente un giovane fisico di Hanover, Justus Erich Bollmann, che aveva acquisito un assistente, uno studente di medicina della Carolina del Sud, Francis Kinloch Huger. Questi era il figlio di Benjamin Huger, con cui La Fayette era rimasto per un po' di tempo al suo primo arrivo in America. Con il loro aiuto, La Fayette riusc\u00ec a fuggire da una carrozza scortata nella campagna poco fuori Olm\u00fctz, ma perse la strada e fu quasi subito ricatturato. Bollman e Huger furono arrestati ma ricevettero una condanna di breve durata, dopo la quale furono rilasciati diventando delle celebrit\u00e0 internazionali per il loro tentativo di liberare La Fayette. I due si recarono poi in America dove si incontrarono con Washington e lo informarono sulle condizioni a Olm\u00fctz.\nIl 22 giugno 1794 intanto la madre, la sorella e la nonna della moglie di La Fayette, Adrienne, vennero ghigliottinate. Sua moglie invece, fortunosamente, fu rilasciata dal carcere e, con l'aiuto dell'allora ambasciatore degli Stati Uniti in Francia, il futuro presidente James Monroe, ottenne dei passaporti per s\u00e9 stessa e per le sue figlie dal Connecticut, che aveva concesso la cittadinanza all'intera famiglia La Fayette. Suo figlio Georges Washington era invece da tempo riuscito a uscire clandestinamente dalla Francia e si era rifugiato negli Stati Uniti. Adrienne e le sue due figlie partirono per Vienna per un incontro con l'imperatore Francesco, che concesse il permesso alle tre donne di vivere con La Fayette in prigione. La Fayette, che aveva sopportato un durissimo isolamento inflittogli per il suo tentativo di fuga di un anno prima, pot\u00e9 riabbracciare la moglie e le figlie il 15 ottobre 1795. La famiglia trascorse unita i successivi due anni in cella.\nLiberazione e rientro in Francia.\nAttraverso la diplomazia, la stampa e gli appelli personali, i simpatizzanti di La Fayette su entrambi i lati dell'Atlantico fecero sentire la loro influenza, soprattutto dopo la fine del Regime del Terrore di Robespierre. Un giovane generale vittorioso, Napoleone Bonaparte, negozi\u00f2 il rilascio dei prigionieri di Stato a Olm\u00fctz in conseguenza della stipula del Trattato di Campoformio; dopo oltre cinque anni si concluse in tal modo la prigionia di La Fayette. La famiglia La Fayette e i loro compagni di prigionia lasciarono Olm\u00fctz sotto scorta austriaca la mattina del 19 settembre 1797, attraversarono il confine nord di Praga e furono ufficialmente consegnati al console americano ad Amburgo il 4 ottobre.\nDa Amburgo, La Fayette invi\u00f2 una nota di ringraziamento al generale Bonaparte. Il governo francese, ovvero il Direttorio, non era disposto per\u00f2 ad accettare il ritorno di La Fayette a meno che questi non gli giurasse fedelt\u00e0. La Fayette non era disposto a farlo, perch\u00e9 credeva che fosse giunto al potere con mezzi incostituzionali. Per vendetta, il Direttorio vendette le rimanenti propriet\u00e0 di La Fayette, lasciandolo in miseria. La famiglia, a cui presto si affianc\u00f2 il figlio Georges Washington, che era intanto tornato dall'America, recuper\u00f2 una propriet\u00e0 vicina ad Amburgo appartenente alla zia di Adrienne. A causa del conflitto tra gli Stati Uniti e la Francia in atto, per\u00f2, La Fayette non poteva recarsi in America come sperava, il che lo rendeva praticamente un apolide.\nAdrienne riusc\u00ec comunque ad andare a Parigi, e tent\u00f2 di garantire il rimpatrio del marito lusingando Bonaparte, che intanto era tornato in Francia dopo le numerose vittorie. Dopo il Colpo di Stato del 18 brumaio (9 novembre 1799) attuato da Bonaparte, La Fayette utilizz\u00f2 la confusione causata dal cambiamento di regime per scivolare in Francia con un passaporto a nome di \"Motier\". Bonaparte espresse rabbia, ma Adrienne riusc\u00ec a trovare un compromesso, e gli propose non solo che La Fayette gli avrebbe dato il suo sostegno, ma che poi questi si sarebbe ritirato definitivamente dalla vita pubblica e che sarebbe andato a vivere in una propriet\u00e0 che aveva intanto recuperato, lo Ch\u00e2teau de la Grange-Bl\u00e9neau. Napoleone, come Primo Console (e, \"de facto\", capo di stato) di Francia permise a La Fayette di rimanere, anche se originariamente senza cittadinanza e soggetto a un eventuale arresto sommario se si fosse impegnato in politica, con la promessa per\u00f2 di un eventuale ripristino dei suoi diritti civili. La Fayette rimase tranquillamente nello Ch\u00e2teau, e quando Bonaparte tenne una cerimonia commemorativa a Parigi per George Washington, che intanto era morto nel dicembre del 1799, La Fayette non venne invitato e il suo nome non fu menzionato.\nRitiro dalla politica.\nNapoleone Bonaparte ripristin\u00f2 la cittadinanza di La Fayette il 1\u00ba marzo 1800, e questi fu in grado di recuperare alcune delle sue propriet\u00e0. Il Primo Console offr\u00ec all'ex-generale di diventare ambasciatore negli Stati Uniti, ma questi rispose con un netto rifiuto perch\u00e9 non voleva avere nulla a che fare con il governo di Napoleone. Nel 1802, La Fayette fece parte della piccola minoranza che vot\u00f2 no al referendum che rese Bonaparte console a vita. Bonaparte si offr\u00ec di nominare La Fayette al Senato e di conferirgli la Legion d'Onore, ma La Fayette declin\u00f2 l'offerta, anche se dichiar\u00f2 che avrebbe volentieri accettato tali onori da un governo democratico.\nNel 1804 Bonaparte fu incoronato Imperatore dei francesi dopo un plebiscito al quale La Fayette non partecip\u00f2. Il generale, ormai in pensione, rimase relativamente tranquillo, anche se tenne dei discorsi durante le commemorazioni del 14 luglio. Dopo l'acquisto della Louisiana, Thomas Jefferson, allora presidente degli Stati Uniti, chiese a La Fayette se sarebbe stato interessato a governarla; La Fayette rifiut\u00f2, citando dei problemi personali e il suo desiderio di lavorare per la libert\u00e0 in Francia. Nel corso di un viaggio in Alvernia nel 1807, Adrienne si ammal\u00f2, soffrendo delle complicazioni derivanti dal suo tempo passato in prigione. La malattia si trasform\u00f2 in delirio, ma la donna recuper\u00f2 abbastanza bene alla vigilia di Natale per riunire la famiglia attorno al suo letto di morte e dire a La Fayette: \u00abSono tutta tua\u00bb (\u00ab\"Je suis toute \u00e0 vous\"\u00bb). Adrienne mor\u00ec il giorno dopo.\nNegli anni successivi alla morte di Adrienne, La Fayette in gran parte rimase tranquillamente a vivere nel suo Ch\u00e2teau (aveva creato a Rosay-en Brie \"Les amis de l'humanit\u00e9\", una loggia massonica d'opposizione della quale era il Maestro venerabile), essendo ospite di Destutt de Tracy quando soggiornava a Parigi, mentre il potere di Napoleone cresceva in tutta Europa per poi svanire. Molte persone influenti lo visitarono, soprattutto americani. Scrisse anche molte lettere, in particolare a Jefferson, e scambi\u00f2 dei doni con lui, come il francese aveva fatto una volta con Washington.\nRestaurazione Borbonica.\nNel 1814, la Sesta coalizione che si oppose a Napoleone invase la Francia e restaur\u00f2 la monarchia; il conte di Provenza (fratello minore del re giustiziato Luigi XVI) sal\u00ec al trono come Luigi XVIII di Francia. La Fayette fu ricevuto dal nuovo re ma si oppose alla nuova, molto restrittiva franchigia elettorale per la \"Chambre des d\u00e9put\u00e9s\", in quanto il voto fu concesso a solo 90.000 uomini in una nazione di 25 milioni. La Fayette non si candid\u00f2 alle elezioni del 1814, rimanendo nel suo Ch\u00e2teau.\nVi era per\u00f2 del malcontento in Francia tra i soldati smobilitati e altri. Napoleone, intanto esiliato all'Elba, vide un'opportunit\u00e0 e sbarc\u00f2 a Cannes il 1\u00ba marzo 1815 con poche centinaia di seguaci. Molti francesi accorsero alla sua bandiera, e Napoleone prese Parigi nello stesso mese, obbligando Luigi XVIII a fuggire a Gand. La Fayette rifiut\u00f2 l'invito di Napoleone a servire nel nuovo governo, ma accett\u00f2 l'elezione alla nuova \"Chambre des representants\" sotto la Carta del 1815, divenendone il 4 giugno vicepresidente. L\u00ec, dopo la sconfitta di Napoleone nella battaglia di Waterloo, La Fayette chiese la sua abdicazione. Rispondendo al fratello dell'imperatore, Luciano Bonaparte, La Fayette accus\u00f2:\nIl 22 giugno 1815, quattro giorni dopo Waterloo, Napoleone abdic\u00f2. La Fayette si adoper\u00f2 per organizzare un esilio dell'ex imperatore in America, ma gli inglesi lo impedirono e Napoleone fin\u00ec i suoi giorni sull'isola di Sant'Elena. La \"Chambre des representants\", prima di sciogliersi, nomin\u00f2 La Fayette in una commissione di pace che fu per\u00f2 ignorata dagli alleati vittoriosi che occuparono gran parte della Francia, mentre gli stessi prussiani presero in consegna lo Ch\u00e2teau di La Fayette come quartier generale. Una volta che i prussiani abbandonarono la Francia alla fine del 1815, La Fayette pot\u00e9 tornare a casa sua, nuovamente come privato cittadino.\nLe case di La Fayette, sia a Parigi che lo Ch\u00e2teau, erano aperte a tutti gli americani che volevano incontrare l'eroe della loro rivoluzione, e anche per molte altre persone. Tra coloro con cui la romanziera irlandese Lady Sidney Morgan si riun\u00ec a tavola durante il suo soggiorno di un mese nello Ch\u00e2teau durante il 1818 vi furono il pittore olandese Ary Scheffer e lo storico Augustin Thierry, che sedeva al fianco dei vari turisti americani. Tra gli altri che lo visitarono sono inclusi il filosofo Jeremy Bentham, lo studioso americano George Ticknor e la scrittrice Frances Wright.\nNel corso del primo decennio della Restaurazione, La Fayette prest\u00f2 il suo sostegno a una serie di cospirazioni in Francia e in altri paesi europei, ognuna delle quali non arriv\u00f2 a nulla. Fu coinvolto, ad esempio, in varie trame della carboneria, e decise di andare a Belfort, dove aveva sede una guarnigione di truppe francesi, e di assumere un ruolo di primo piano nel governo rivoluzionario. Fu avvertito per\u00f2 che il governo reale aveva scoperto la congiura, perci\u00f2 ritorn\u00f2 di nuovo sulla strada per Belfort, evitando un coinvolgimento palese. Con maggior successo, sostenne la rivoluzione greca a partire dal 1821, e con varie lettere tent\u00f2 di convincere i funzionari americani ad allearsi con i greci. Il governo di Luigi XVIII consider\u00f2 di arrestare sia La Fayette che il figlio Georges Washington, anch'egli coinvolto negli sforzi per aiutare i greci, ma era diffidenti nei confronti delle conseguenze politiche se lo avessero fatto. La Fayette rimase comunque un membro della \"Chambre des d\u00e9put\u00e9s\" restaurata fino al 1823, quando le nuove regole sul voto plurale permisero di impedire che potesse offrirsi per la rielezione.\nGrand Tour degli Stati Uniti.\nIl presidente James Monroe e il Congresso invitarono La Fayette a visitare gli Stati Uniti nel 1824, in parte anche per celebrare l'imminente 50\u00ba anniversario della nazione. Monroe intendeva far viaggiare La Fayette su una nave da guerra americana, ma il generale pensava che ci\u00f2 fosse antidemocratico e prenot\u00f2 il passaggio su un mercantile. Luigi XVIII non approv\u00f2 il viaggio, e furono mandate delle truppe a disperdere la folla che si era riunita presso Le Havre per assistere alla partenza di La Fayette.\nLa Fayette arriv\u00f2 a New York il 15 agosto 1824, accompagnato dal figlio Georges Washington e dal suo segretario Auguste Levasseur. Al suo arrivo, La Fayette fu accolto da un gruppo di veterani della guerra rivoluzionaria che avevano combattuto con lui molti anni prima; New York per quattro giorni e quattro notti consecutive esplose in festa. Quando La Fayette part\u00ec per quello che pensava sarebbe stato un viaggio rilassante verso Boston, trov\u00f2 invece la strada fiancheggiata dai cittadini che lo acclamavano, con dei benvenuti organizzati in ogni citt\u00e0 incontrata lungo il cammino. Secondo Unger \u00ab\u00c8 stata un'esperienza mistica che avrebbero raccontato ai loro eredi attraverso le generazioni a venire. La Fayette si era materializzato da un'et\u00e0 lontana, l'ultimo leader ed eroe al momento decisivo della nazione. Sapevano che loro e il mondo non avrebbero mai visto la sua figura di nuovo\u00bb.\nNew York, Boston e Filadelfia fecero del loro meglio per superarsi a vicenda nelle celebrazioni in onore di La Fayette. Avendo bisogno di un posto per tenere un ricevimento per lui, Filadelfia rinnov\u00f2 l'Old State House (oggi Independence Hall), che altrimenti sarebbe stato abbattuto. Fino a quel momento, non era solito negli Stati Uniti costruire dei monumenti, ma la visita di La Fayette innesc\u00f2 un'onda di costruzioni ai quali di solito lo stesso La Fayette, in qualit\u00e0 di massone, poneva la prima pietra. Le arti beneficiarono dalle sue visite, poich\u00e9 molte citt\u00e0 commissionarono dei suoi ritratti per i loro edifici civili e innumerevoli souvenir. La Fayette, all'inizio, aveva intenzione di visitare solo i tredici stati originari nel corso di una visita di quattro mesi; il soggiorno si allung\u00f2 per\u00f2 a sedici mesi, e alla fine visit\u00f2 tutti gli allora ventiquattro stati.\nI paesi e le citt\u00e0 che visit\u00f2 - tra cui Fayetteville in Carolina del Nord, la prima citt\u00e0 chiamata in suo onore - gli diedero delle accoglienza entusiastiche. Visit\u00f2 inoltre Washington City, la capitale, e fu sorpreso dalla semplicit\u00e0 degli indumenti indossati dal presidente Monroe, e della mancanza di protezioni in tutta la Casa bianca. In Virginia and\u00f2 a Mount Vernon, la vecchia residenza di George Washington, come aveva fatto quarant'anni prima, questa volta per visitare la tomba del presidente. Il 19 ottobre 1824 and\u00f2 a Yorktown per l'anniversario della resa di Cornwallis, poi si rec\u00f2 a Monticello per incontrarsi con il suo vecchio amico Thomas Jefferson e con il successore di Jefferson alla presidenza, l'ex-presidente James Madison, che arriv\u00f2 in modo imprevisto. La Fayette aveva cenato inoltre anche con l'altro ex-presidente ancora in vita, l'ottantanovenne John Adams, nella sua casa vicino a Boston.\nCon le strade che diventavano impraticabili, La Fayette soggiorn\u00f2 a Washington durante l'inverno del 1824-1825, e quindi fu l\u00ec per il culmine della contestatissima elezione presidenziale del 1824, in cui nessun candidato presidenziale era stato in grado di garantirsi una maggioranza del Collegio elettorale consegnando la decisione alla Camera dei rappresentanti. Il 9 febbraio 1825 venne quindi selezionato il Segretario di Stato uscente John Quincy Adams come presidente; quella sera, il secondo classificato, il generale Andrew Jackson, strinse la mano di Adams alla Casa Bianca alla presenza di La Fayette.\nNel marzo 1825, La Fayette inizi\u00f2 a visitare gli stati meridionali e occidentali; lo schema generale del viaggio prevedeva che sarebbe stato scortato tra le citt\u00e0 dalle milizie statali, e che sarebbe entrato in ogni citt\u00e0 attraverso degli archi appositamente costruiti per essere accolto dai politici o dalle personalit\u00e0 locali, tutti ansiosi di essere visti con La Fayette. Ci sarebbero stati degli eventi speciali, visite ai campi di battaglia e siti storici, cene celebrative, e del tempo messo da parte per il pubblico in modo da poter incontrare il leggendario eroe della Rivoluzione.\nLa Fayette visit\u00f2 il generale Jackson nella sua tenuta, \"The Hermitage\", nei pressi di Nashville in Tennessee. Mentre era in viaggio lungo il fiume Ohio in un battello a vapore, il vascello di La Fayette inizi\u00f2 ad affondare: il generale francese fu messo in una scialuppa di salvataggio dal figlio e dal segretario, condotto poi sulla riva del Kentucky e salvato da un altro battello a vapore. Anche se stava andando nella direzione opposta, il suo capitano insistette per girare intorno e portare La Fayette a Louisville. Da l\u00ec, La Fayette si mosse verso nord-est, facendo visita alle Cascate del Niagara, e prendendo il Canale Erie - considerato una meraviglia moderna - per Albany. Ancora una volta torn\u00f2 in Massachusetts, nel giugno 1825, e l\u00ec pose la prima pietra del Bunker Hill Monument dopo aver ascoltato un discorso di Daniel Webster. Da Bunker Hill La Fayette port\u00f2 a casa il suolo che, alla sua morte, sarebbe stato disposto sopra la sua tomba.\nDopo Bunker Hill, La Fayette and\u00f2 nel Maine e nel Vermont, visitando cos\u00ec tutti gli stati. Incontr\u00f2 di nuovo John Adams, poi torn\u00f2 a New York e quindi nella sua citt\u00e0 rivale, Brooklyn, dove pos\u00f2 la prima pietra per la locale biblioteca pubblica. La Fayette festeggi\u00f2 il suo sessantottesimo compleanno il 6 settembre in un ricevimento con il presidente John Quincy Adams alla Casa Bianca, e part\u00ec il giorno dopo. Port\u00f2 con s\u00e9, oltre al terreno da porre sulla sua tomba, anche altri doni: il Congresso, su richiesta di Monroe, gli aveva donato 200.000 $ in segno di gratitudine per i suoi servizi resi al paese, e un largo tratto di terre pubbliche in Florida. Il viaggio di ritorno verso la Francia avvenne a bordo di una nave che era originariamente chiamata \"Susquehanna\", ma fu rinominata USS \"Brandywine\" in onore della omonima battaglia dove La Fayette aveva versato il suo sangue per gli Stati Uniti.\nRivoluzione del 1830.\nMentre La Fayette stava tornando in Francia, Luigi XVIII mor\u00ec e Carlo X sal\u00ec sul trono. Come re, Carlo intendeva ripristinare il dominio assoluto del monarca, e i suoi decreti avevano gi\u00e0 provocato delle proteste quando in La Fayette arriv\u00f2. La Fayette fu il pi\u00f9 importante tra coloro che si opposero al re e, nelle elezioni del 1827, fu nuovamente eletto alla Camera dei Deputati. Infelice del risultato, Carlo X sciolse la Camera e ordin\u00f2 una nuova elezione: La Fayette vinse nuovamente riottenendo il suo posto.\nLa Fayette si oppose fermamente alle restrizioni che Carlo X impose alle libert\u00e0 civili e all'introduzione della censura della stampa. Pronunci\u00f2 dei discorsi infuocati alla Camera, denunciando i nuovi decreti e sostenendo un governo rappresentativo in stile americano. Ospit\u00f2 delle cene nel suo Ch\u00e2teau, per americani, francesi, e altri; tutti giungevano per ascoltare i suoi discorsi sulla politica, i diritti e la libert\u00e0. Era cos\u00ec popolare che Carlo sapeva che non avrebbe potuto arrestarlo come se niente fosse, ma le spie del re erano minuziose: un agente del governo not\u00f2 \u00abi sediziosi brindisi [di La Fayette] [...] in onore della libert\u00e0 americana\u00bb.\nIl 25 luglio 1830 il re firm\u00f2 le Ordinanze di Saint-Cloud, privando del diritto di voto la classe media e sciogliendo la Camera dei Deputati. I decreti furono pubblicati il giorno seguente, e il 27 luglio i parigini eressero delle barricate in tutta la citt\u00e0 facendo scoppiare la rivolta. Provocatoriamente, la Camera continu\u00f2 a riunirsi. Quando La Fayette, che era nel suo Ch\u00e2teau, fu informato di quello che stava accadendo, corse in citt\u00e0 e fu acclamato come uno dei leader della rivoluzione. Mentre i suoi colleghi deputati erano indecisi, La Fayette si present\u00f2 alle barricate e ben presto le truppe realiste furono sconfitte. Temendo che gli eccessi della rivoluzione del 1789 si stessero per ripetere, i deputati resero La Fayette nuovamente comandante in capo di una restaurata Guardia Nazionale con il compito di mantenere l'ordine. La Camera era disposta addirittura a proclamare la Repubblica e a nominarne La Fayette presidente, ma questi rifiut\u00f2 questa concessione di potere che riteneva incostituzionale. Rifiut\u00f2 anche di trattare con Carlo, che infine abdic\u00f2 il 2 agosto. Molti giovani rivoluzionari chiedevano una repubblica, ma La Fayette pensava che ci\u00f2 avrebbe portato a una guerra civile e scelse di offrire il trono al duca d'Orl\u00e9ans, Luigi Filippo, che aveva vissuto in America e che avrebbe di sicuro avuto, nella sua visione, molto pi\u00f9 tatto del predecessore. La Fayette si assicur\u00f2 un accordo con Luigi Filippo, che accett\u00f2 il trono in cambio della concessione di varie riforme. Il generale inoltre rimase comandante della Guardia Nazionale. La breve concordia tra La Fayette e il re tuttavia sbiad\u00ec presto, e la maggioranza conservatrice alla Camera vot\u00f2 per abolire la Guardia Nazionale il 24 dicembre 1830. La Fayette torn\u00f2 in pensione.\nUltimi anni e morte.\nLa Fayette divenne sempre pi\u00f9 disilluso sul conto di Luigi Filippo, che fece marcia indietro sulle riforme e neg\u00f2 le promesse che aveva fatto in merito; la rottura si ampli\u00f2 quando il governo adoper\u00f2 la forza per reprimere uno sciopero a Lione. La Fayette us\u00f2 il suo seggio alla Camera per promuovere proposte liberali, e nel 1831 i suoi vicini lo elessero sindaco del villaggio di La Grange, dove si trovava il suo Ch\u00e2teau, e rappresentante al consiglio del \"d\u00e9partement\" della Senna e Marna. L'anno successivo, La Fayette port\u00f2 la bara e parl\u00f2 al funerale del generale Jean Maximilien Lamarque, un altro avversario di Luigi Filippo. Nonostante gli appelli di La Fayette alla calma, a giugno si verificarono comunque dei disordini nelle strade di Parigi e fu eretta una barricata a Place de la Bastille. Il re schiacci\u00f2 con la forza questa ribellione, causando la reazione indignata di La Fayette che torn\u00f2 a La Grange, rientrando a Parigi solo quando i deputati della Camera si riunirono nel novembre 1832. Egli condann\u00f2 Luigi Filippo anche per l'introduzione della censura, come aveva fatto con Carlo X.\nLa Fayette parl\u00f2 pubblicamente per l'ultima volta alla Camera dei Deputati il 3 gennaio 1834. Il mese successivo collass\u00f2 per la polmonite durante un funerale. Anche se si riprese, il maggio successivo fu piovoso e, dopo essere stato sorpreso da un temporale, fu costretto a rimanere a letto.\nIl 20 maggio 1834 La Fayette mor\u00ec presso \"6 rue d'Anjou-Saint-Honor\u00e9\" a Parigi (ora 8 \"rue d'Anjou\" nel VIII \"arrondissement\" di Parigi), all'et\u00e0 di 76 anni. Fu sepolto accanto a sua moglie al cimitero di Picpus sotto il cumulo di terra americana portata in Francia da Bunker Hill, che il figlio Georges Washington cosparse sopra la sua tomba. Il suo rivale, il re Luigi Filippo, ordin\u00f2 un funerale militare al fine di impedire al pubblico di partecipare; si formarono delle folle per protestare contro la loro esclusione.\nNegli Stati Uniti, il presidente Andrew Jackson ordin\u00f2 che La Fayette ricevesse gli stessi onori commemorativi che erano stati conferiti a Washington dopo la sua morte nel dicembre 1799: entrambe le camere del Congresso furono drappeggiate da festoni neri per trenta giorni, e i membri indossarono dei distintivi particolari in segno di lutto. Il Congresso esort\u00f2 gli americani a seguire simili pratiche di lutto. Pi\u00f9 tardi, nel 1834, l'ex-presidente John Quincy Adams pronunci\u00f2 un elogio a La Fayette che dur\u00f2 tre ore, in cui lo pose: \u00abin cima alla lista dei puri e disinteressati benefattori del genere umano\u00bb.\nPosizioni politiche.\nLa Fayette, gi\u00e0 prima della rivoluzione francese era membro di vari circoli tra cui la Societ\u00e0 dei Trenta, un'associazione che raccoglieva alcuni tra gli elementi pi\u00f9 liberali della nobilt\u00e0 e del clero e che includeva uomini come Destutt de Tracy, Condorcet, Talleyrand e l'abate Siey\u00e8s; con i loro \"cahiers\", nella primavera del 1789, diedero ispirazione ai \"cahiers de dol\u00e9ances\".\nUn'altra societ\u00e0 di cui era membro era la Societ\u00e0 degli amici dei Neri, che si batteva per l'abolizione della schiavit\u00f9 e della tratta degli schiavi; autore della Dichiarazione dei diritti dell'uomo e del cittadino, scritta nel 1789, La Fayette era un fermo oppositore del concetto di schiavit\u00f9: il suo scritto fu adottato nella Costituzione del 1791 e comprendeva idee rivoluzionarie come la libert\u00e0 e l'uguaglianza di tutti gli uomini. La sua opera, in realt\u00e0, non menzionava mai specificatamente la schiavit\u00f9, ma La Fayette chiar\u00ec la sua posizione su questo tema controverso attraverso le numerose lettere indirizzate agli amici e ai colleghi, come ad esempio a George Washington e Thomas Jefferson. La Fayette credeva che gli schiavi non dovessero essere di propriet\u00e0 di nessuno, ma piuttosto che dovessero lavorare come liberi inquilini, o mezzadri, sulla terra dei proprietari delle piantagioni. Nel 1785, La Fayette acquist\u00f2 una piantagione nella colonia della Guyana francese, a Caienna, per iniziare a mettere in pratica le sue idee sperimentali: ordin\u00f2 infatti che nessuno dei suoi schiavi venisse comprato o venduto e li fece vivere in condizioni di libert\u00e0. Trascorse tutta la sua vita come abolizionista, proponendo la lenta emancipazione degli schiavi, anche se riconosceva comunque il ruolo chiave svolto dall'esistenza della schiavit\u00f9 in molte economie. Sperava per\u00f2 che le sue idee venissero abbracciate almeno dall'amico George Washington, proprietario peraltro di numerosi schiavi, in modo tale che si potesse arrivare a liberare gli schiavi negli Stati Uniti e che da l\u00ec questa emancipazione si potesse diffondere in tutto il mondo. I suoi sforzi in verit\u00e0 non furono del tutto vani, anche perch\u00e9 George Washington alla fine inizi\u00f2 ad attuare le pratiche emancipatorie di La Fayette almeno nella sua piantagione a Mount Vernon. Dopo la morte di La Fayette nel 1834, suo nipote Gustave de Beaumont pubblic\u00f2 un romanzo discutendo le questioni del razzismo.\nIl ruolo di La Fayette nell'eventuale abolizione della schiavit\u00f9 nel 1794 fu monumentale, quando le rivolte a Santo Domingo sfociarono in scontri a causa della circolazione della sua Dichiarazione dei diritti dell'uomo.\nLa Fayette, inoltre, credeva fermamente nella realizzazione, in Francia, di una monarchia costituzionale: da moderato qual era, come il suo collega rivoluzionario Bailly, reputava che gli ideali tradizionali e quelli rivoluzionari potessero essere fusi insieme in modo intelligente, facendo coesistere la figura del monarca con quella di un'Assemblea parlamentare democraticamente eletta. I suoi stretti rapporti con gli americani, come Washington e Jefferson, entrambi padri fondatori degli Stati Uniti, diedero a La Fayette la capacit\u00e0 di testimoniare l'attuazione di un sistema democratico in un paese. Le sue opinioni sulle strutture di governo potenziali per la Francia furono direttamente influenzate dalla forma di governo americana, che era a sua volta influenzata dalla forma di governo inglese: ad esempio, La Fayette credeva nel principio di una legislatura bicamerale, come quella degli Stati Uniti, anche se non riusc\u00ec a farla attuare.\nLa Francia, in qualche modo, secondo La Fayette doveva seguire l'esempio degli Stati Uniti. \u00abPer quanto mi riguarda \u2013 scrisse una volta La Fayette della sua patria \u2013 desidero vivamente una costituzione e una carta dei diritti, e vorrei che possano essere attuate con la massima tranquillit\u00e0 e la reciproca soddisfazione, per quanto \u00e8 possibile\u00bb. Come Washington sapeva benissimo, per\u00f2, la costituzione che il suo amico La Fayette prevedeva per la Francia aveva scarsa somiglianza al documento che si stava ratificando in ogni stato dell'unione americana. La Fayette e suoi amici, come Bailly, pensavano infatti a una carta costituzionale che avrebbe re-immaginato la monarchia francese sulla base del sistema inglese, e anche Jefferson suggeriva di prendere ispirazione dall'Inghilterra. Poco dopo che l'Assembl\u00e9e des notables fu convocata, Jefferson invi\u00f2 suoi migliori auguri a La Fayette, insieme al consiglio secondo cui: \u00abmantenendo il buon modello del paese che si trova davanti ai vostri occhi [l'Inghilterra], si pu\u00f2 arrivare, passo dopo passo, verso una buona costituzione\u00bb. Jefferson stesso, come La Fayette, riconosceva che un governo basato sul modello inglese poteva \u00abanche non essere perfetto\u00bb, ma credeva comunque che \u00abavrebbe unito pi\u00f9 suffragi rispetto a qualsiasi nuovo modello che avrebbe potuto essere proposto\u00bb. Potrebbe sembrare incomprensibile che uno dei padri fondatori degli Stati Uniti come Jefferson abbia incoraggiato La Fayette e la Francia a emulare l'Inghilterra, ma in realt\u00e0, nel 1788, la posizione abbracciata da Jefferson era ampiamente condivisa nel mondo intellettuale: ispirati da Montesquieu, molti teorici politici vedevano la monarchia costituzionale come la forma di governo pi\u00f9 idonea a garantire la libert\u00e0 di una nazione del Vecchio Continente. La libert\u00e0, come sosteneva Montesquieu, non era sinonimo di libert\u00e0 illimitata; piuttosto, in un capitolo dedicato alla costituzione inglese, Montesquieu scriveva che: \u00abla libert\u00e0 politica [...] \u00e8 quella tranquillit\u00e0 della mente che deriva dall'opinione che ogni persona ha della sua sicurezza\u00bb. Montesquieu riteneva che la chiave per garantire tale \u00abtranquillit\u00e0 della mente\u00bb risiedeva in una separazione dei poteri che permetteva ad ogni ramo del potere di controllare l'espansione sfrenata degli altri; l'Inghilterra, con il suo Parlamento legislativo e la sua Monarchia esecutiva, aveva raggiunto proprio questo obiettivo. Nel 1771, il ginevrino Jean-Louis de Lolme aveva concretizzato queste idee nella sua opera pi\u00f9 famosa, la \"Constitution de l'Angleterre\", un libro che si trovava anche nelle biblioteche di Jefferson, di La Fayette e di migliaia di altri pensatori in tutta Europa e nelle Americhe.\nAnche se aveva assistito alla nascita degli Stati Uniti, La Fayette respinse l'idea che la Francia potesse sostenere una repubblica sullo stile americano perch\u00e9 credeva che le tradizioni monarchiche francesi fossero troppo antiche e venerate per essere messe da parte, e considerava il popolo francese troppo ignorante e indifferente, o forse anche caratterialmente inadatto, a farsi carico di un autogoverno. La Fayette non abbracci\u00f2 mai una politica radicale, e considerava nemici coloro che lo facevano: per lui, una monarchia costituzionale era l'unica forma di governo che potesse garantire la libert\u00e0 - cos\u00ec come intesa da Montesquieu - in Francia, e difese questo punto di vista con tenacia fino alla fine. Nei primi giorni della Rivoluzione, molti uomini e donne lungimiranti condividevano la stessa speranza, e anche quando la nazione si polarizz\u00f2 sempre di pi\u00f9 e la maggior parte dei suoi alleati abbandon\u00f2 questo sogno, La Fayette rimase fermamente posizionato su questa via di mezzo che rapidamente si erodeva.\nLa Fayette era orgoglioso di definirsi moderato in un'epoca di estremismi. Spiegando molti anni pi\u00f9 in l\u00e0 la sua filosofia, egli insistette sul fatto che \u00abla vera moderazione non consiste, come molte persone sembrano pensare, nel cercare sempre il centro tra due punti qualsiasi [...], ma nel tentativo di riconoscere la posizione della verit\u00e0 e tenere ad essa\u00bb. Raramente nella Rivoluzione un uomo tenne a dei principi moderati con tanta tenacia e fermezza come lui.\nLa Fayette ovviamente amava la libert\u00e0 cos\u00ec come era quasi integralmente d'accordo con i principi espressi dalla Costituzione del 1791, che lui stesso aveva contribuito a scrivere. Ma il suo \u00absecondo desiderio\u00bb, anch'esso ardente nelle prime fasi della Rivoluzione, era quello del \u00abritorno all'ordine, alla calma\u00bb attraverso \u00abl'istituzione di una forza pubblica\u00bb. La Fayette, infatti, che comunque sapeva che il potere militare dovesse sempre essere sottomesso alla legge, all'autorit\u00e0 e alle esigenze civili, comprendeva comunque molto bene che il successo della sua Rivoluzione, o almeno dei suoi progetti di riforma monarchica, dipendevano comunque dall'uso della forza. Essa era necessaria per mantenere l'ordine almeno in quel periodo di grandi turbamenti e incertezze, per tentare di traghettare il paese ad uno stato di pace e tranquillit\u00e0 in cui si sarebbero potuti sperimentare i principi espressi dalla nuova costituzione.\nIn Francia, per\u00f2, in pochi avevano fatto i conti con i Giacobini pi\u00f9 radicali e con i Cordiglieri, che detestavano l'idea stessa della monarchia; e quando questi riuscirono a catalizzare il popolo sulle loro posizioni ed arrivarono a prendere le redini della Rivoluzione ci\u00f2 segn\u00f2, in ultima analisi, la fine del progetto moderato della monarchia costituzionale sognata da La Fayette. Le idee politiche dei Giacobini contribuirono quindi alla caduta in disgrazia della figura di La Fayette, soprattutto quando Robespierre e Danton presero il potere.\nRitratto di La Fayette: l'uomo oltre l'eroe.\nLa Fayette fu certamente un \u00aberoe dei due mondi\u00bb, considerando il suo grande contributo in due dei momenti pi\u00f9 importanti della storia moderna e contemporanea, le due rivoluzioni a cavallo tra il XVIII e il XIX secolo. La Fayette aveva doti di leadership eccezionali, come ebbe modo di mettere in luce sia da comandante militare nella Rivoluzione americana, sia da influente figura politica nella prima parte della Rivoluzione francese e nella rivoluzione di luglio. Come ebbe modo, a pi\u00f9 riprese, di dimostrare, La Fayette si sentiva a suo agio pi\u00f9 nel mezzo dell'azione, perci\u00f2 rimase a disagio in una societ\u00e0 che coltivava un ideale di nonchalance disaffezionata; il finto distacco era estraneo al suo carattere: allevato tra le storie delle imprese militari dei suoi antenati, La Fayette desiderava dimostrarsi degno di tale prestigio. Questo entusiasmo potrebbe essere stato fuori moda, ma La Fayette non fece nulla per nascondere il suo zelo: l'\u00abamore della gloria\u00bb, come La Fayette ricordava nelle sue memorie, lo spinse a eccellere a scuola, dove contese dei premi accademici elargiti in cerimonie pubbliche, e la voglia di scappare da \u00abuna vita senza gloria\u00bb, spieg\u00f2 a sua moglie nel 1777, lo costrinse a salpare per l'America. La \"gloria\", assicur\u00f2 a George Washington nel 1778, era la sua unica ambizione, intendendola non nel senso di splendore o di ostentazione ma (come nella definizione di un dizionario francese del 1762) nel senso di \u00abreputazione\u00bb ottenuta attraverso \u00abvirt\u00f9, merito, grandi qualit\u00e0, buone azioni e belle opere\u00bb; molti uomini della generazione di La Fayette speravano nella gloria, ma pochi come La Fayette erano risolutamente dedicati al suo inseguimento.\nLa Fayette era un idealista, credeva fermamente negli ideali di libert\u00e0, uguaglianza e fratellanza, e con tenacia non li abbandon\u00f2 per tutto il resto della sua vita. Nelle sue \"Memorie\", La Fayette si definiva, da questo punto di vista, un ribelle autonomo e una sorta di precursore. Scrivendo nel 1815 a Benjamin Constant - un amico e alleato politico - La Fayette espresse una riflessione sulla sua notevole vita, che era stata riempita di sogni audaci, di enormi successi e anche di tragici fallimenti: \u00abmi \u00e8 stato rimproverato per tutta la vita - scrisse - di aver ceduto troppo alla mia indole speranzosa; risponder\u00f2 che \u00e8 l'unico modo per fare qualcosa fuori dal comune. Non si potrebbe mai provare, infatti, nulla di straordinario se si \u00e8 senza speranza di successo\u00bb.\nIn termini di rapporti con le donne, invece, La Fayette non era essenzialmente diverso dagli altri aristocratici del suo tempo: accett\u00f2 doverosamente un matrimonio precoce di convenienza, e poi ricerc\u00f2 dei flirt extraconiugali (anche se solo in et\u00e0 avanzata, secondo Stendhal) e delle amicizie con donne che considerava delle \"muse\". D'altra parte, per\u00f2, condivise anche l'atteggiamento tipico della borghesia dell'epoca romantica, come dimostra la sua corrispondenza che contiene molte espressioni di autentico amore coniugale e riflette un vivo interesse per i bambini, tanto verso i suoi figli come per quelli dei suoi amici e familiari. Sostenne anche i diritti delle donne, in particolare sulle questioni come l'educazione e il divorzio.\nInoltre, contrariamente alla leggenda messa in giro da alcuni agiografi di buone intenzioni, molti dei quali amavano sottolineare le qualit\u00e0 \"americane\" di La Fayette, il giovane francese non fu mai indebitamente influenzato dal \"puritanesimo\" americano: anche se cautamente, ammirava in verit\u00e0 vari ben noti libertini come Armand de Lauzun, che aveva dissipato la sua fortuna in viaggi in tutta Europa, o Arthur Dillon, uno dei trentasei ufficiali irlandesi che servirono nell'Esercito Continentale. La Fayette era consapevole che diventare un eroe era tanto una questione di pubblicit\u00e0 come di realizzazione: impieg\u00f2 infatti vari propagandisti e utilizz\u00f2 abilmente le grazie materne della sua giovane moglie per le sue campagne pubblicitarie personali. Nel 1785, ad esempio, tornato in Francia desideroso di gloria e potere - secondo fonti a lui ostili (come il giornalista Jean-Paul Marat) - si dedic\u00f2 al culto della sua personalit\u00e0, spendendo una fortuna per mantenere al suo servizio un cospicuo numero di persone, i cosiddetti \"mouchards\" di La Fayette\", incaricati di applaudirlo e di elogiarlo mentre passava per le strade. In questo modo la sua popolarit\u00e0 sal\u00ec alle stelle.\nLa Fayette ebbe numerose amicizie durante la sua vita, basti pensare a Thomas Jefferson, Benjamin Franklin o Jean Sylvain Bailly, ma forse uno degli uomini con cui rimase pi\u00f9 legato, quasi dal suo primo incontro, fu George Washington: La Fayette affermava di percepire il generale Washington come il padre che non aveva mai avuto, dal momento che aveva solo due anni quando suo padre era morto in battaglia, durante la guerra dei sette anni. Il rapporto padre-figlio sorprendentemente profondo che si svilupp\u00f2 tra La Fayette e Washington si estese anche alle loro famiglie: nel 1779 chiam\u00f2 suo figlio Georges Washington e nel 1782 chiam\u00f2 sua figlia Virginie (come la Virginia, la colonia in cui nacque Washington). Le famiglie si scambiavano frequentemente doni e lettere: nel mese di agosto 1784, La Fayette offr\u00ec al suo amico un grembiule di raso bianco, da indossare durante le cerimonie massoniche, ricamato a mano da sua moglie, mentre sopra il letto della camera di La Fayette, nel suo Ch\u00e2teau a La Grange, c'era una versione del ritratto di Washington a Princeton fatto da Charles Willson Peale (1779) e sul com\u00f2 un busto di Washington, scolpito da Houdon, donato dal Congresso degli Stati Uniti. La Fayette stesso ammise che la sua preoccupazione verso il suo \u00abamico paterno\u00bb era quasi \u00abfemminile\u00bb.\nNei suoi anni a La Grange, La Fayette ebbe modo di intrattenere numerose relazioni d'amicizia con molti intellettuali del tempo, di varia nazionalit\u00e0, e trov\u00f2 modo di curare un altro suo grande interesse, l'agricoltura: si diede infatti, anima e corpo, alla cura del suo giardino e della sua casa. Costretto a desistere dall'attivit\u00e0 politica a causa del suo accordo con Napoleone, La Fayette rimase ansioso di mettere le sue energie a buon uso nei suoi campi e divenne entusiasta della sua fattoria come una volta lo era stato della Rivoluzione americana; a giudicare dalle segnalazioni dei visitatori a La Grange, l'agricoltura assieme alla libert\u00e0 erano due tra gli argomenti di conversazione preferiti da La Fayette. Descrivendo un suo soggiorno con La Fayette nel 1802, il saggista inglese William Taylor scrisse \u00abprima della colazione La Fayette mi ha portato nella sua fattoria\u00bb e l\u00ec parlarono sia di riforme politiche che agricole. Taylor, che fu uno dei traduttori pi\u00f9 importanti della letteratura romantica tedesca, non aveva alcuna particolare esperienza nella gestione e nella coltivazione della terra, ma era un cugino di John Dyson, un contadino inglese che aveva trascorso un anno a Chavaniac da La Fayette tra il 1791 e 1792. Taylor descrisse di essere stato \u00abcostretto a rispondere a domande sulla fattoria [di Dyson] a Gunton\u00bb e scherzando disse che \u00abavendo immaginato con una certa fortuna che i fagioli sarebbero cresciuti sull'altopiano pi\u00f9 rigido e pi\u00f9 blu [...] fui presentato al suo contadino come Sir Oracle [Sir Oracolo]\u00bb.\nVarie modifiche estetiche furono realizzate a La Grange dove, come Taylor osservava, \u00abil gusto del proprietario gli sta dando l'aspetto di un parco\u00bb. Verso la fine del 1800 o l'inizio del 1801 La Fayette assunse infatti Hubert Robert, uno dei paesaggisti pi\u00f9 importanti del tempo, per la progettazione dei giardini nel \"pittoresco\" maniero di La Grange. A volte definito \"inglese\", perch\u00e9 questa moda aveva avuto origine nel Regno Unito, lo stile pittoresco del giardinaggio era diventato molto popolare anche in Francia negli ultimi decenni del XVIII secolo; alcuni dei proprietari terrieri pi\u00f9 lungimiranti spogliarono i loro terreni delle \"all\u00e9es\" simmetriche e delle topiarie potate \"\u00e0 la fran\u00e7aise\" e le sostituirono con dei percorsi tortuosi e delle piantagioni che trasmettevano una maggiore aria di naturalezza. Taylor, che visit\u00f2 La Fayette mentre il suo giardino era in fase di ristrutturazione, descrisse i cambiamenti in atto, notando che il fossato intorno al castello \u00ab\u00e8 in parte riempito, e in procinto di assumere la forma di un ruscello che passa. [...] I panorami irregolari stanno rompendo nel cerchio scuro dei boschi [...] [e un paio] di alte querce sono gi\u00e0 state situate sul prato\u00bb. Il risultato finale era un paesaggio che sembrava essere informale e spontaneo, un po' come il carattere dello stesso La Fayette.\nI gusti di La Fayette furono infusi, similmente, all'interno dello Ch\u00e2teau, che silenziosamente ricordavano ai visitatori i valori del loro ospite e le sue conquiste. Taylor scrisse alla cugina che, inizialmente, aveva trovato \u00able camere da letto arredate con una semplicit\u00e0 che mi ha colpito [...] come se fossero nude\u00bb. Ma gradualmente egli impar\u00f2 a \u00abpercepire che anche il pi\u00f9 minuto desiderio era previsto; che le due sedie erano abbastanza; che la penna, l'inchiostro, la carta, e il vetro di rasatura erano tutti a portata di mano\u00bb. Il passato di La Fayette invece lo si visualizzava con orgoglio nel \"salone rotondo della torre sud-ovest\", in cui venivano servite la colazione e il t\u00e8. Taylor lo descrisse, vedendo che vi erano quattro dipinti alla parete: un \u00abritratto del giovane La Fayette nella sua prima uniforme\u00bb; una panoramica della \"Victoire\", la nave con cui La Fayette and\u00f2 in America; una scena della \u00abdemolizione della Bastiglia\u00bb; e una raffigurazione della \"F\u00eate de la F\u00e9d\u00e9ration\".\nNella biblioteca, invece, che si trovava in una \"stanza rotonda della torre sud-est\", Taylor not\u00f2 la preponderanza di \u00ablibri su temi agricoli e politici, sia in francese che in inglese\u00bb. Delle quarantacinque stanze abitabili nel castello, la biblioteca molto probabilmente era quella pi\u00f9 vicina al cuore di La Fayette. Da nessuna altra parte vi era un legame cos\u00ec stretto e visibile tra agricoltura e idee politiche, come osservarono alcuni ospiti come Sidney, Lady Morgan e Taylor. In un estratto dal libro \"Francia\" (1817), riprodotto sui giornali americani, Lady Morgan scrisse che: \u00abla raccolta elegante e ben scelta di La Fayette dei libri, occupa il pi\u00f9 alto degli appartamenti in una delle torri del castello, e come lo studio di Montaigne, sovrasta la fattoria-cortile di questo agricoltore filosofico\u00bb. Come Lady Morgan ricordava, un giorno lei era in piedi nella biblioteca La Fayette, e stava \u00abguardando fuori dalla finestra verso alcuni greggi che passavano sotto\u00bb, quando La Fayette le confess\u00f2 che il richiamo dei campi spesso lo distraeva dalle sue letture. \u00abSuccede spesso... \u2013 le disse La Fayette \u2013 che le mie merinos, e i miei carri di fieno, distolgano la mia attenzione dal vostro Hume, o dal nostro Voltaire\u00bb. Nel 1826 un visitatore proveniente dagli Stati Uniti descrisse le implicazioni, in tono tipicamente americano, della visione panoramica dalla biblioteca, ricordando che le finestre della biblioteca \u00abcomandano la vista di un dominio rurale, come ne avrebbero goduto Cincinnato o Washington, e che il suo titolare [La Fayette] non avrebbe scambiato nemmeno per un impero\u00bb.\nLa disposizione non era una coincidenza; La Fayette aveva lavorato a stretto contatto con Vaudoyer \u2013 lo stesso architetto che aveva assunto per trasformare la sua altra propriet\u00e0 a Chavaniac \u2013 per progettare ogni caratteristica della biblioteca. Il 18 maggio 1802 La Fayette elabor\u00f2 uno schema decorativo, ancora oggi visibile, costituito da nove cammei dipinti e una serie di trofei collocati su un anello intorno alle cime degli scaffali; ognuno dei cammei era un'effigie commemorativa di uno dei suoi compagni o amici morti o caduti. Dei nove uomini raffigurati nelle altrettante effigi, due erano americani (George Washington e Benjamin Franklin) mentre uno era olandese, Albert van Ryssel, che guid\u00f2 le forze patriote olandesi nel 1787 e che visse i successivi cinque anni in esilio in Francia, come punizione per aver aderito ai principi rivoluzionari. Le altri sei raffiguravano i francesi la cui morte risuon\u00f2 a fondo nello spirito e nella coscienza di La Fayette, persone che durante la Rivoluzione avevano condiviso l'impegno dello stesso La Fayette ad adoperarsi per una monarchia costituzionale ed erano state per questo motivo giustiziate; tra di esse vi erano Jean Sylvain Bailly, amico e compagno politico di La Fayette, ghigliottinato il 12 novembre 1793; Louis-Georges Desrousseaux, sindaco di Sedan, che era stato tra le due dozzine di uomini condannati a morte per il sostegno a La Fayette nel 1792; e Louis-Alexandre, duca di La Rochefoucauld, membro della nobilt\u00e0 liberale e amico di La Fayette e Franklin, che fu assassinato durante i massacri di settembre, poco dopo la fuga di La Fayette in Belgio.\nIl ricordo di questi uomini accompagn\u00f2 La Fayette per il resto della sua vita e durante la scrittura delle sue memorie, un segmento delle quali (un passaggio di circa cento pagine) \u00e8 costituito da una lettera al deceduto Van Ryssel. Questa missiva fu completata nel 1807, l'anno in cui la moglie di La Fayette, Adrienne, che era stata colpita da una malattia sin dal suo tempo a Olm\u00fctz, mor\u00ec nella casa di Parigi di sua zia, Madame de Tesse; lottando con il dolore mentre cercava di dare un senso alla sua vita intricata, La Fayette utilizz\u00f2 la lettera al defunto Van Ryssel come un modo per esaminare il suo tormentato rapporto con Napoleone. Riconoscendo che un tempo aveva avuto fede che Bonaparte potesse riportare in auge i valori veri della rivoluzione, La Fayette ammise per\u00f2 di essersi sbagliato: secondo lui, ormai, Napoleone era un nemico della libert\u00e0. Rivolgendosi direttamente a Van Ryssel, La Fayette dedic\u00f2 il documento alla sua \"memoria\" e pose una domanda struggente: \u00abPerch\u00e9 non dovrei immaginare il testo davanti ai vostri occhi quando \u00e8 in realt\u00e0 la sacra memoria di alcuni amici, pi\u00f9 che l'opinione dell'universo vivente, a cui desidero segnalare le mie azioni e i miei pensieri?\u00bb.\nUtilizzi del nome La Fayette.\nLa grande popolarit\u00e0 di La Fayette, acquisita per la sua storia sia in America sia in Europa, ha fatto s\u00ec che il suo nome (nella forma \"La Fayette\" o \"Lafayette\") sia stato dato a molti centri abitati e luoghi geografici, a diverse unit\u00e0 militari, principalmente negli Stati Uniti e in Francia, oltre che essere citato in film, serie televisive, videogiochi.\nOnorificenze.\nOnorificenze straniere.\nLa Fayette, inoltre, fu membro anche di alcune societ\u00e0 scientifiche americane:\nLa Fayette ha ricevuto, inoltre, varie lauree ad honorem da numerose universit\u00e0 americane:\nNel 2002, anche se era diventato un cittadino naturalizzato americano durante la vita, a La Fayette fu garantita la cittadinanza onoraria degli Stati Uniti dal Congresso americano:"}
{"id": "604248", "revid": "1900059", "url": "https://it.wikipedia.org/wiki?curid=604248", "title": "Esztergom", "text": "Esztergom (in italiano Strigonio o \"Strigonia\", dal latino \"Strigonium\", desueto; in tedesco \"Gran\"; in slovacco \"Ostrihom\"; in serbocroato \"Ostrogon\") \u00e8 una citt\u00e0 dell'Ungheria settentrionale situata nella provincia di Kom\u00e1rom-Esztergom. La citt\u00e0 si trova sulla riva destra del Danubio e circa a nord-nordovest di Budapest, proprio presso il confine con la Slovacchia.\nSede tradizionale dell'arcivescovado cattolico in cui ha sede il primate d'Ungheria. La sua diocesi comprende Budapest ed oggi si chiama arcidiocesi di Esztergom-Budapest. Insieme all'arcidiocesi di Eger, all'arcidiocesi di Kalocsa-Kecskem\u00e9t e all'arcidiocesi di Veszpr\u00e9m costituisce una delle quattro sedi metropolitane di rito latino dell'Ungheria. Nella citt\u00e0 ha sede un importante sito produttivo della Suzuki.\nStoria.\nEra l'antico forte militare di \"Solva\" di epoca romana (periodo Flavio-Traianeo), sede prima della \"cohors I Batavorum milliaria pia fidelis civium romanorum\" dai Flavi a Traiano, poi della \"cohors I Ulpia Pannoniorum equitata milliaria\" (da Traiano a Marco Aurelio). Qui potrebbe aver risieduto Marco Aurelio durante il suo secondo soggiorno in Pannonia, nel corso della seconda \"expeditio germanica\" del 178-179 d.C. A testimonianza l'opera dello stesso imperatore romano, \"Colloqui con s\u00e9 stesso\", scritti sul fiume Gran.\nAmministrazione.\nGemellaggi.\nEsztergom \u00e8 gemellata con:"}
{"id": "604250", "revid": "35804", "url": "https://it.wikipedia.org/wiki?curid=604250", "title": "Penang", "text": "Penang \u00e8 uno Stato della Malaysia occidentale con un'estensione complessiva di 1.048\u00a0km\u00b2, di cui 750\u00a0km\u00b2 sulla terraferma nell'estesa municipalit\u00e0 di Seberang Perai (nota come \"Province Wellesley\" nel periodo coloniale britannico), e 293\u00a0km\u00b2 nell'isola di Penang. Fanno parte dello Stato anche alcune isole minori. La popolazione era di 1.470.000 abitanti nel 2006. Il capoluogo \u00e8 George Town, 400.000 abitanti nel 2006, ed \u00e8 il secondo porto per importanza dell'intera Malesia. La municipalit\u00e0 di Seberang Perai aveva nel 2010 una popolazione di 815.767 abitanti ed era la seconda pi\u00f9 popolata citt\u00e0 malese, e tra i pi\u00f9 importanti centri urbani da cui \u00e8 formata vi sono Butterworth e Perai.\nEtimologia.\nIl nome \"Penang\" viene dal nome malese Pulau Pinang, che significa \"isola della noce di palma di areca\" (\"areca catechu\": palma di betel). In malese, il promontorio dove sorge la capitale di Penang George Town era chiamato ed etichettato in vecchie mappe come Tanjung Penaga (Capo Penaigre).\nEconomia.\nPrevalente \u00e8 l'agricoltura con coltivazioni di riso, copra e caucci\u00f9; esteso sfruttamento forestale. Sono presenti industrie cantieristiche, metallurgiche (lavorazione dello stagno), alimentari e del legno.\nStoria.\nIl capitano della Royal Navy Francis Light, dipendente della Compagnia britannica delle Indie orientali, fu incaricato nel 1765 dalla compagnia di allacciare relazioni commerciali nella penisola malese. Sbarc\u00f2 presso il Sultanato di Kedah all'epoca minacciato dal Siam (di cui era \u2013 controvoglia \u2013 uno Stato vassallo), dalla Birmania e da rivolte interne; il capitano strinse rapporti amichevoli con il sultano di Kedah Muhammad Jiwa Zainal Adilin II di Kedah promettendogli la protezione britannica, in cambio il sultano nel 1771 offr\u00ec l'isola di Penang che faceva parte del sultanato. L'offerta fu inizialmente respinta dai superiori di Light, che non volevano interferire nelle dispute del sultanato e rifiutarono di garantire aiuti militari.\nLight si trasfer\u00ec cos\u00ec a Junk Ceylon, l'odierna Phuket, dove per diversi anni promosse lo sviluppo di scambi commerciali con India, Siam meridionale e il nord della penisola malese. In seguito la Compagnia delle Indie Orientali chiese a Light di accettare l'offerta del sultano per fare di Penang un porto dove riparare le navi britanniche e un avamposto commerciale sulla rotta tra l'India, l'arcipelago malese e la Cina. Come negli anni precedenti, i britannici non intendevano essere coinvolti nei conflitti della regione, quindi Light torn\u00f2 a Kedah e fece vaghe promesse di aiuti al sultano che rimase deluso, ma dopo alcuni tentennamenti nel 1786 accett\u00f2 di cedere Penang.\nNel luglio di quell'anno, Light e i suoi uomini sbarcarono sull'isola dove vivevano meno di 1.000 pescatori malesi; l'11 agosto 1986 innalzarono la bandiera britannica, prendendo formalmente possesso di Penang che fu ribattezzata \"The Prince of Wales Island\u201d (isola del principe di Galles, l'erede al trono britannico). Light fece subito disboscare la piana ricoperta da una fitta giungla attorno al capo nord-orientale dell'isola, dove sorse l'insediamento a cui fu dato il nome George Town in onore di re George III. Provvide inoltre a fortificare subito l'insediamento facendo costruire Fort Cornwallis, che divenne il centro di aggregazione di un nuovo avamposto commerciale.\nIn breve il Siam impose nuovamente su Kedah la propria \"suzerainity\" con l'uso della forza e i britannici non fornirono gli aiuti sperati dal sultano, che nel 1790 tent\u00f2 di attaccare e riprendersi Penang ma fu sconfitto dalle forze comandate dal capitano Light. L'anno dopo Kedah firm\u00f2 un trattato di pace con i britannici, che si impegnarono a pagare al sultano 6.000 dollari spagnoli l'anno a titolo di indennizzo per i mancati commerci da Penang. Nel 1800 fu stipulato un nuovo trattato con il quale Kedah cedeva ai britannici la striscia di terraferma situata di fronte a Penang con l'aumento dell'indennizzo da 6.000 a 10.000 dollari annui. Il nuovo territorio, che garant\u00ec ai colonialisti il controllo del porto locale e degli approvvigionamenti destinati all'isola, fu chiamato Province Wellesley in onore dell'allora governatore generale dell'India Richard Wellesley.\nPenang divenne inoltre sede di una colonia penale, gli scambi commerciali aumentarono rapidamente e la popolazione dell'intera isola raggiunse i 12.000 abitanti nel 1804. Con Singapore e la penisola di Malacca costitu\u00ec gli Stabilimenti dello Stretto dal 1826, prima amministrati dal governatore del Bengala, poi colonia del Regno Unito dal 1867. George Town fu inizialmente la capitale degli Stabilimenti, ruolo che dopo qualche anno fu assegnato a Singapore. Nel corso degli anni, il territorio pertinente alla Province Wellesley fu gradualmente espanso e assunse le frontiere dell'odierna Seberang Perai con il trattato di Angkor del 1874. \nAlla fine del XIX secolo, i ricchi giacimenti di stagno delle regioni vicine e la crescente domanda di questo metallo generata dalla rivoluzione industriale accrebbero sensibilmente l'importanza di Penang come centro del commercio; molti furono gli immigrati europei, indiani e cinesi che si arricchirono con le piantagioni e le miniere delle aree circostanti e che presero residenza a Penang. Nel 1905 fu inaugurata la prima centrale idro-elettrica a Penang, che in quel periodo divenne anche un polo di intrattenimento con i suoi cabaret, cinema, casin\u00f2 ecc. L'economia locale fu stroncata dal crollo della borsa di Wall Street del 1929 e dalla conseguente Grande depressione che si trascin\u00f2 a Penang fino alla seconda guerra mondiale.\nDurante il conflitto Penang fu occupata dai giapponesi, i britannici fuggirono lasciandola indifesa e gli abitanti dovettero patire torture ed esecuzioni dalle forze di occupazione. Dopo la guerra gli Stabilimenti dello Stretto furono disciolti, Penang entr\u00f2 a far parte dell'Unione malese e divenne quindi membro dal 1948 della Federazione della Malaysia, insieme alla quale ha ottenuto l'indipendenza il 31 agosto 1957.\nGeografia antropica.\nSuddivisioni amministrative.\nLo stato di Penang \u00e8 suddiviso in cinque distretti, due nell'isola di Penang e tre sulla terraferma:"}
{"id": "604252", "revid": "31886", "url": "https://it.wikipedia.org/wiki?curid=604252", "title": "Pinang", "text": ""}
{"id": "604256", "revid": "110157", "url": "https://it.wikipedia.org/wiki?curid=604256", "title": "Gjerstad", "text": "Gjerstad \u00e8 un comune norvegese della contea di Agder."}
{"id": "604257", "revid": "121565071", "url": "https://it.wikipedia.org/wiki?curid=604257", "title": "Nathan Milstein", "text": "Biografia.\nNacque a Odessa, che allora faceva parte del Impero russo (ora in Ucraina), quarto di sette figli di una famiglia ebrea di estrazione borghese. Da bambino, la madre lo obblig\u00f2 a prendere lezioni di violino. Studi\u00f2 a Odessa con P\u00ebtr Stoljarskij (maestro anche di David Ojstrach). A 11 anni, Leopold Auer lo invit\u00f2 a essere suo allievo al Conservatorio di San Pietroburgo. Fu l'ultimo allievo di Auer a esibirsi attivamente.\nQuando Auer and\u00f2 in Norvegia, nel 1917, Milstein torn\u00f2 a Odessa. Nel 1921 and\u00f2 a Kiev e incontr\u00f2 Vladimir Horowitz, con il quale suon\u00f2 e costru\u00ec una solida amicizia. Nel 1925 il duo viaggi\u00f2 in tour per l'Europa Occidentale. Durante questo periodo Milstein divenne anche un allievo di Eug\u00e8ne Ysa\u00ffe per qualche mese. In seguito si stabil\u00ec a New York, pur con continue tourn\u00e9e in tutta l'Europa, e prese la cittadinanza statunitense nel 1942. Nel 1929 tiene il primo concerto nella Symphony Hall dell'American Academy of Music di Filadelfia diretto da Leopold Stokowski.\nPer il Teatro La Fenice di Venezia nel 1930 esegue il Concerto per violino e orchestra op. 64 (Mendelssohn) diretto da Riccardo Zandonai, nel 1953 un concerto, nel 1959 il Concerto per violino e orchestra (Brahms), nel 1960 un recital nella Sala dello Scrutinio di Palazzo Ducale (Venezia), nel 1964 e nel 1965 un concerto.\nAl Teatro alla Scala di Milano nel 1952 e nel 1953 tiene un recital, nel 1954 il Concerto per violino e orchestra op. 64 (Mendelssohn), nel 1955 il Concerto in sol minore di Max Bruch, nel 1956 il Concerto per violino e orchestra (Dvo\u0159\u00e1k) diretto da Pierre Monteux, nel 1958 ancora il Concerto per violino e orchestra op. 64 (Mendelssohn), nel 1959 il Concerto per violino e orchestra (Beethoven) diretto da Lorin Maazel, nel 1960 il Concerto per violino e orchestra (Brahms) e infine, nel 1961, ancora il Concerto in sol minore di Bruch.\nA Salisburgo suona nel 1954 e nel 1955 in concerto con il pianista Eugenio Bagnoli, nel 1956 tiene un recital sempre accompagnato da Bagnoli, nel 1957 due Sonate e una Partita di Johann Sebastian Bach e il Concerto per violino e orchestra op. 64 (Mendelssohn) con i Berliner Philharmonisches Orchester diretto da George Szell, nel 1961 il Concerto per violino e orchestra n. 5 (Mozart) diretto da Karl B\u00f6hm e 2 Partite ed 1 Sonata di Bach, nel 1963 il Concerto per violino e orchestra (Brahms) con i Wiener Philharmoniker diretto da Zubin Mehta, nel 1966 il Concerto per violino e orchestra (Brahms) con i Berliner Philharmonisches Orchester diretto da Georges Pr\u00eatre e 2 Sonate ed una Partita di Bach.\nAl Grand Th\u00e9\u00e2tre di Ginevra tiene un recital nel 1982 e nel 1987.\n\u00c8 considerato uno dei maggiori violinisti del ventesimo secolo e fu conosciuto specialmente per le sue esecuzioni delle sonate per violino solo di Bach e di opere romantiche. \u00c8 conosciuto anche per la sua lunga carriera: suon\u00f2 in pubblico fino a pi\u00f9 di 80 anni, prima di ritirarsi per una frattura a una mano.\nMilstein fu anche trascrittore e compositore, avendo arrangiato molte opere per violino e scritto le cadenze per i concerti di Mozart Beethoven, Brahms e Paganini. Una delle sue composizioni pi\u00f9 conosciute \u00e8 la \"Paganiniana\" per violino solo (1944c).\n\u00c8 stato descritto come il \"violinista del ventesimo secolo pi\u00f9 vicino alla perfezione\".. Ha ricevuto un Grammy Award nel 1975 e fu premiato della Legione d'Onore in Francia nel 1968.\nNel settembre del 1986 gli \u00e8 stato conferito al Teatro La Fenice di Venezia il premio \"Una vita per la musica\" durante il suo recital trasmesso da Rai 1. \u00c8 morto a Londra dieci giorni prima del suo ottantanovesimo compleanno."}
{"id": "604258", "revid": "767487", "url": "https://it.wikipedia.org/wiki?curid=604258", "title": "Effetto pinch", "text": "L'effetto pinch \u00e8 un fenomeno fisico dovuto alla mutua attrazione tra conduttori paralleli percorsi da correnti di uguale senso. \u00c8 detto anche strizione magnetica.\nDeriva dall'inglese pinch = \"strozzatura\"\nOsservato in un condotto di fluido ionizzato in cui le correnti indotte da brusche variazioni di un campo magnetico creavano delle vere \"strozzature\", tale effetto si \u00e8 rivelato fondamentale nello studio delle tecniche di confinamento del plasma per i reattori nucleari a fusione.\nInfatti poich\u00e9 il plasma \u00e8 composto di particelle cariche negativamente e positivamente \u00e8 possibile farlo attraversare da corrente elettrica. Dato che una corrente elettrica genera un campo magnetico che l'avvolge, questo finisce per \"strizzare\" il plasma stesso, il che comporta una maggiore concentrazione del flusso elettrico nel plasma che incrementa il campo magnetico e produce un \"pinch\" maggiore, e cos\u00ec via.\nA questa idea si lavora nei laboratori Sandia, nel Nuovo Messico, dove hanno messo a punto una macchina capace di generare una scarica da 20 milioni di ampere, incrementando la quale sar\u00e0 possibile raggiungere la temperatura di ignizione della fusione nucleare."}
{"id": "604264", "revid": "1543377", "url": "https://it.wikipedia.org/wiki?curid=604264", "title": "Sette Piccole Fortune", "text": "Le Sette Piccole Fortune (\u4e03\u5c0f\u798f) erano un gruppo di studenti fondato nel 1960 a Hong Kong e frequentanti la Peking Opera School. Come migliori allievi della scuola erano mandati a esibirsi spesso in spettacoli dimostrativi in varie parti della citt\u00e0, dove mettevano in pratica ci\u00f2 che avevano imparato: teatro, canto, ballo, arti marziali e acrobazia. Durante gli anni settanta furono inviati in varie compagnie cinematografiche per lavorare come stuntman o attori. Alcuni di loro ebbero molto successo in campo cinematografico, ad esempio Jackie Chan, Sammo Hung, Yuen Biao, Corey Yuen, Yuen Wah, mentre altri col tempo cambiarono del tutto strada.\nGli allievi che frequentavano la scuola sotto la responsabilit\u00e0 dello shifu Yu Jim Yuen, adottavano il suo cognome, Yuen, in segno di rispetto.\nDi seguito, la lista del gruppo (con i nomi d'arte usati durante gli spettacoli e la data di nascita degli artisti):"}
{"id": "604268", "revid": "110157", "url": "https://it.wikipedia.org/wiki?curid=604268", "title": "Iveland", "text": "Iveland \u00e8 un comune norvegese della contea di Agder."}
{"id": "604271", "revid": "289247", "url": "https://it.wikipedia.org/wiki?curid=604271", "title": "AS Mastini Varese Hockey", "text": ""}
{"id": "604273", "revid": "78273", "url": "https://it.wikipedia.org/wiki?curid=604273", "title": "Jusztini\u00e1n Gy\u00f6rgy Ser\u00e9di", "text": ""}
{"id": "604276", "revid": "1632387", "url": "https://it.wikipedia.org/wiki?curid=604276", "title": "Deep Purple (album)", "text": "Deep Purple \u00e8 il terzo album in studio dell'omonimo gruppo Deep Purple, pubblicato nel 1969 dalla Harvest Records nel Regno Unito e dalla Tetragrammaton Records negli Stati Uniti. Dubbi circa l'adattabilit\u00e0 del cantante Rod Evans con il genere hard rock che gli altri membri del gruppo volevano seguire, portarono alla decisione di cercare un sostituto, che fu trovato nel cantante del gruppo Episode Six, Ian Gillan. Gillan formava un duo autoriale con il bassista degli Episod Six, Roger Glover, che venne anche lui invitato a unirsi al gruppo in sostituzione di Nick Simper. La nuova formazione, nota come Mark II, esordi in un concerto a Londra il 10 luglio 1969. Le vendite dell'album furono le peggiori di quelli del periodo della formazione precedente, la Mark I. L'album fu ignorato dalla critica al momento della sua pubblicazione ma venne rivalutato successivamente per la variet\u00e0 degli stili e l'audacia degli arrangiamenti.\nIl disco.\nRegistrazione.\nAlla fine del 1968 il gruppo era in tour negli Stati Uniti per promuovere il secondo album, \"The Book of Taliesyn.\" A gennaio 1969 il gruppo torn\u00f2 in patria dove erano considerati un gruppo di nicchia ma, grazie alle voci del loro successo in America, accrebbero la loro reputazione accrescendo gradualmente la popolarit\u00e0. I loro ultimi lavori non avevano per\u00f2 avuto molto successo nel Regno Unito dove il loro secondo singolo \"Kentucky Woman\" non era entrato in classifica e venne ritirato dopo sei settimane dopo che aveva raggiunta la posizione n\u00ba 38 negli USA e la n\u00ba 21 in Canada. L'etichetta americana del gruppo, la Tetragrammaton Records, premeva affinch\u00e9 il gruppo realizzasse un altro singolo che bissasse il successo di \"Hush\", cos\u00ec il gruppo registr\u00f2 alcune cover in uno studio di New York a dicembre del 1968 ma senza risultati validi. Pochi giorni dopo il loro rientro in patria, il gruppo entr\u00f2 in studio con il produttore del loro precedente album, Derek Lawrence, per comporre e registrare nuove canzoni oltre al singolo da lanciare. Al fine di realizzare un nuovo singolo venne composta e registrata \"\"Emmeretta\" e, come lato B per il singolo destinato al mercato americano venne registrata \"The Bird Has Flown\", brano molto pi\u00f9 hard rock e sperimentale della precedente; lo strumentale \"Wring That Neck\"\", estratto dall'album precedente, fu invece scelto come lato B dell'edizione inglese del singolo che venne pubblicato nel febbraio 1969 e venne supportato dal primo tour del gruppo nel Regno Unito. Il tempo libero lasciato dal tour venne impiegato per registrare le canzoni per il nuovo album; la pressione per i molti impegni lasci\u00f2 al gruppo poco tempo per la composizione e molte tracce vennero scritte e preparate in studio. L'ispirazione venne da varie parti: la canzone scelta per l'apertura del disco, \"Chasing Shadows\", era basata su un ritmo africano creato dal batterista Ian Paice, lo strumentale \"Fault Line\" era ispirata a un terremoto che aveva sorpreso il gruppo quando erano a Los Angeles; la dura e barocca Blind fu scritta da Lord a seguito di un incubo che aveva avuto; \"Why Didn't Rosemary?\" era ispirata al film di Roman Pola\u0144ski, \"Rosemary's Baby\", che il gruppo aveva visto al cinema tutti insieme; \"April\", una melodia composta da Blackmore sul mese del suo compleanno prima che le sessioni di registrazione avessero inizio, venne ampliato con una sezione di musica classica composta da Lord che la port\u00f2 a divenire la traccia da 12 minuti alla fine dell'album. La prima canzone che venne suonata in pubblico era intitolata \"Hey Bop a Re Bop\" ma poco dopo venne rilavorata e divenne \"The Painter\". \"Lalena\" e \"April\" vennero completate il 28 febbraio, mentre una nuova versione di \"The Bird Has Flown\", intitolata \"Bird Has Flown\", venne registrata il 28 marzo. La parte orchestrale di \"April\" fu l'ultima registrazione a essere completata.\nL'album \u00e8 l'ultimo prima del cambio di formazione: presi ormai contatti con Ian Gillan e Roger Glover i restanti tre membri organizzeranno qualche altra seduta di registrazione con Simper ed Evans prima di licenziarli. Rod Evans accetter\u00e0 i diritti sulle canzoni alle quali diede contributo, mentre Nick Simper far\u00e0 causa alla band perdendo non solo il posto come bassista ma anche tutti i diritti. \nPubblicazione e promozione.\nLa Tetragrammaton Records, l'etichetta americana del gruppo, si trov\u00f2 sull'orlo del fallimento a causa delle spese promozionali e di errate strategie commerciali. I Deep Purple erano il gruppo di maggior successo dell'etichetta ma non era stato il grado di bissare il successo di Hush e l'ultimo singolo pubblicato, Emmeretta, non riusc\u00ec a entrare in classifica. La crisi della Tetragrammaton caus\u00f2 un ritardo nella stampa del disco che venne pubblicato solo il 21 giugno 1969, dopo che il gruppo aveva gi\u00e0 completato il tour in America.\nNel Regno Unito \"Lalena\" e \"The Painter\" vennere suonate dal vivo alla BBC Radio il 24 giugno 1969 e l'album venne pubblicato a settembre 1969 dalla Harvest Records di propriet\u00e0 della EMI, contemporaneamente alla performance Concerto for Group and Orchestra tenuta dal gruppo alla Royal Albert Hall di Londra quando la formazione era ormai gi\u00e0 cambiata.\nL'album \u00e8 stato ristampato poche volte e solo in Europa, spesso in accoppiata con altri album della band del periodo Mark I. La sola altra riedizione internazionali \u00e8 l'edizione in Compact disc del 2000 della EMI che contiene anche diverse versioni di \"The Bird Has Flown\" ed \"Emmaretta\" e versioni dal vivo prese dalla performance alla BBC come bonus track.\nAccoglienza.\nL'album venne praticamente ignorato dalla stampa specializzata negli Stati Uniti e dal giugno 1969 stazion\u00f2 nella classifica Billboard 200 per poche settimane raggiungendo al suo meglio la posizione n\u00ba 162 e non raggiunse il successo dei suoi due predecessori. I problemi finanziari della Tetragrammaton furono fra le cause dell'insuccesso per la scarsa promozione dell'album, ma anche la mancanza di un singolo di successo da far passare nelle radio FM e di un tour a sostegno dell'album sono importanti fattori.\nNel Regno Unito il singolo \"Emmaretta\" non convinse i critici e il pubblico e non entr\u00f2 in classifica. All'epoca della pubblicazione, l'album venne ignorato dalla stampa specializzata britannica che si concentr\u00f2 maggiormente sul \"Concerto for Group and Orchestra\", ritenuto pi\u00f9 interessante in quanto realizzato dalla nuova formazione, piuttosto che il precedente che era stato realizzato da una formazione che ormai era stata modificata.\nIn Europa l'album ebbe maggior successo arrivando in Germania a essere certificato come disco d'oro nel 1990.\nLa critica moderna \u00e8 comunque positiva.\nAll Music definisce l'album come uno dei migliori di sempre nel campo del rock progressivo, con l'indicazione di un percorso musicale di successo che il gruppo avrebbe potuto intraprendere ma che poi abbandon\u00f2 subito dopo, rimarcando come il gruppo riusc\u00ec a combinare l'intensit\u00e0, l'eccitazione e l'audacia del primitivo heavy metal con la complessit\u00e0 del rock progressivo e delle ambizioni intellettuali.\nPopMatters ne apprezza il suono pi\u00f9 pesante delle canzoni e nota come \"April\" sia il pezzo pi\u00f9 ambizioso dell'album se non il migliore.\nBlogcritics recensisce l'album come il meno soddisfacente dei loro primi tre lavori ma pu\u00f2 essere considerato il pi\u00f9 avventuroso per il suo addentrarsi attraverso numerosi stili e sonorit\u00e0. Comunque, considerando la crescita di Blackmore e di Lord in questo album, \u00e8 la giusta conclusione del processo formativo del gruppo.\nCopertina.\nLa copertina di questo album \u00e8 un particolare del Trittico del Giardino delle delizie di Hieronymus Bosch, nello specifico il cosiddetto \"Inferno Musicale\". Al particolare del dipinto sono state aggiunte anche le sagome dei membri della band britannica. La casa discografica Tetragrammaton incontr\u00f2 delle difficolt\u00e0 nell'impiego di questo dipinto come copertina poich\u00e9 era erroneamente percepito come sacrilego negli Stati Uniti d'America tanto che fu rifiutato da molti negozi di dischi. La copertina originale doveva essere a colori ma ci fu un errore di stampa, sicch\u00e9 venne fuori in bianco e nero.\nTracce.\nEdizione originale in vinile\nLato A\nLato B\nTracce bonus nella riedizione su CD"}
{"id": "604277", "revid": "246700", "url": "https://it.wikipedia.org/wiki?curid=604277", "title": "Coppa delle Fiere 1958-1960", "text": "La seconda edizione della Coppa delle Fiere venne disputata tra il 1958 e il 1960. Ci furono cinque rappresentative di alcune delle principali citt\u00e0 europee, tre delle quali uscirono al primo turno. Il titolo fu vinto per la seconda volta consecutiva dal , che sconfisse in finale il Birmingham City. Anche in questa occasione, diverse nazioni inviarono una squadra rappresentativa delle loro principali citt\u00e0, anche se Londra mand\u00f2 invece il . Il Copenaghen XI era composto principalmente da giocatori del Boldklubben Frem, e gioc\u00f2 con la divisa di tale squadra."}
{"id": "604278", "revid": "110157", "url": "https://it.wikipedia.org/wiki?curid=604278", "title": "Lillesand", "text": "Lillesand \u00e8 un comune norvegese della contea di Agder.\n\u00c8 la citt\u00e0 in cui \u00e8 ambientato il romanzo \"Il mondo di Sofia\" di Jostein Gaarder.\nAltri progetti.\n "}
{"id": "604284", "revid": "76963", "url": "https://it.wikipedia.org/wiki?curid=604284", "title": "Roberto Bolle", "text": " \n\u00c8 il primo ballerino al mondo a essere contemporaneamente \u00c9toile del Teatro alla Scala di Milano e \"Principal Dancer\" dell'American Ballet Theatre di New York. \u00c8 Guest Artist al Royal Ballet.\nBiografia.\nNato a Casale Monferrato, ha vissuto la giovinezza a Trino. Ha dichiarato che il suo \"luogo del cuore\" \u00e8 la chiesa di San Michele in Insula, la chiesa pi\u00f9 antica di Trino. All'et\u00e0 di dodici anni entra alla scuola di ballo dell'Accademia Teatro alla Scala. Nel 1990 viene notato da Rudolf Nureyev, che lo sceglie per interpretare il ruolo di Tadzio nell'opera \"Morte a Venezia\", ma il Teatro gli vieta di accettare l'offerta, perch\u00e9 troppo giovane.\nAl termine di una rappresentazione di \"Romeo e Giulietta\" nel 1996, viene nominato primo ballerino e i suoi impegni da protagonista, sia in balletti classici sia moderni, si moltiplicano: interpreta molti ruoli per diversi coreografi, collaborando per \"La bella addormentata\", \"Cenerentola\", \"Don Chisciotte\" e \"Il lago dei cigni\". All'estero ha occasione di danzare con il Royal Ballet di Londra, il Balletto nazionale canadese, il Balletto di Stoccarda, lo Staatsoper di Berlino, il Teatro dell'opera di Vienna, il Teatro dell'opera di Monaco di Baviera, il Wiesbaden Festival, il Tokyo Ballet. Tra le ballerine classiche contemporanee italiane, ha danzato con Carla Fracci, Alessandra Ferri, Ambra Vallo ed Eleonora Abbagnato.\nRoberto Bolle ha danzato nel \"Lago dei cigni\" e in \"Romeo e Giulietta\" alla Royal Albert Hall di Londra per l'English National Ballet, diretto da Derek Deane e nel 2000 nell\"Ave Verum\", su musica di Mozart presso l'Opera di Vienna e nella messa in scena dell\"Aida\" alle piramidi di Giza per il 10\u00ba anniversario dell'opera del Cairo, cui segue la rappresentazione presso l'Arena di Verona, trasmessa in mondovisione. Nel 1999 diventa \"Ambasciatore di buona volont\u00e0\" per l'UNICEF, per la quale partecipa a un viaggio effettuato nel 2006 nel sud del Sudan e a uno nel novembre del 2010 nella Repubblica Centrafricana.\nSempre nel 1999 riceve il Premio Gino Tani per il suo contributo alla diffusione dei valori della danza e del movimento e nel 2000 \u00e8 premiato con il \u201cPentagramma d\u2019oro\u201d del Premio Galileo 2000. Nello stesso anno 2000 inaugura la stagione del Covent Garden con \"Il lago dei cigni\" e danza al Teatro Bol'\u0161oj di Mosca per celebrare il 75\u00ba anniversario di Maja Plissetskaja, alla presenza del presidente Vladimir Putin. Nel 2002 danza a Buckingham Palace per la regina d'Inghilterra Elisabetta II. Nell'ottobre 2002 \u00e8 protagonista del \"Romeo e Giulietta\" di Kenneth MacMillan al teatro Bolshoi di Mosca. Nel marzo 2003 interpreta al Covent Garden di Londra \"La bella addormentata\" e in luglio, in occasione dei festeggiamenti per il terzo centenario di San Pietroburgo, danza \"Il lago dei cigni\" TV al teatro Mariinskij. Nello stesso anno gli viene riconosciuto il titolo di \"\u00e9toile\" del Teatro alla Scala.\nIl 1\u00ba aprile 2004, in occasione della Giornata mondiale della giovent\u00f9, danza sul sagrato di piazza San Pietro (Vaticano) al cospetto di papa Giovanni Paolo II. Nel 2005 danza al Teatro alla Scala di Milano, nel ruolo di protagonista del balletto \"Il lago dei cigni\" con Svetlana Jur'evna Zacharova. Il 10 febbraio del 2006 danza alla cerimonia di apertura dei XX Giochi olimpici invernali di Torino, nel segmento \"Dal futurismo al futuro\" su una coreografia ideata da Enzo Cosimi.Roberto Bolle ha collaborato in parecchi spettacoli con il direttore d'orchestra David Garforth. \nDal 2007 collabora con il FAI e nel marzo 2009 \u00e8 stato nominato \"Young Global Leader\" dal World Economic Forum di Davos. Nel giugno 2007 danza al Metropolitan di New York con Alessandra Ferri per il suo addio alle scene. \nNel 2009 \u00e8 stato nominato \"principal\" dell'American Ballet Theatre dove ha lavorato anche per la stagione del 2010. \nNel 2008 ha tenuto il suo gal\u00e0 \"Roberto Bolle and friends\" sul sagrato del duomo di Milano e in Piazza del Plebiscito a Napoli. Con la collaborazione del FAI ha inoltre realizzato spettacoli al Colosseo di Roma e nella Valle dei Templi di Agrigento, nello spazio antistante il tempio della Concordia. Il tour estivo del gal\u00e0 si \u00e8 ripetuto negli anni successivi (2009-2011) presso il giardino di Boboli a Firenze, il teatro antico di Taormina, il castello di F\u00e9nis (Valle d'Aosta), piazza della Pilotta a Parma, Piazza San Marco a Venezia, il Gran teatro all'aperto di Torre del Lago Puccini, le terme di Caracalla a Roma.\nIl 1\u00ba gennaio 2013 Roberto Bolle accompagnato dal Corpo di Ballo del Teatro alla Scala di Milano \u00e8 interprete della creazione del coreografo italo-africano Mvula Sungani nel Concerto di Capodanno dal Gran Teatro La Fenice di Venezia trasmesso in mondovisione da Rai 1 e Arte.\nNel 2016 \u00e8 il protagonista su Rai 1 del suo spettacolo televisivo \"Roberto Bolle - La mia danza libera\", presentato da Luisa Ranieri e Francesco Pannofino e andato in onda l'8 ottobre. Tra gli ospiti della serata figurano Carla Fracci, Virginia Raffaele, Jovanotti, Paola Cortellesi e Nicoletta Manni. \nNel 2017 Bolle ha girato l'Italia con il suo gal\u00e0 \"Roberto Bolle and friends\". \nIl 26 e 27 maggio 2017, per i 100 anni di Acqua di Parma, ha dato a Parma due rappresentazioni del suo gal\u00e0.\nRepertorio (parziale).\nRoyal Ballet.\nRomeo, Apollo, Albrecht (\"Giselle\"), Prince Siegfried (\"Swan Lake\"), Prince D\u00e9sir\u00e9 (\"The Sleeping Beauty\"), Solor (\"La Bayad\u00e8re\"), Aminta (\"Sylvia\"), Armand (\"Marguerite and Armand\") e Des Grieux (\"Manon\"), Eugene Onegin (\"Onegin\"), \"Les Rendezvous\", \"Tha\u00efs pas de deux\", \"In the middle\" e \"Remanso\""}
{"id": "604285", "revid": "32116", "url": "https://it.wikipedia.org/wiki?curid=604285", "title": "Kenobi", "text": ""}
{"id": "604289", "revid": "118605466", "url": "https://it.wikipedia.org/wiki?curid=604289", "title": "Altro (album)", "text": "Altro \u00e8 il ventiduesimo album studio della cantante italiana Mina, pubblicato su LP a novembre del 1972 dall'etichetta discografica di propriet\u00e0 della cantante PDU.\nDescrizione.\nStampato e distribuito dalla EMI Italiana insieme al live \"Dalla Bussola\" con il titolo 1+1; entrambi riposti in una busta interamente bianca con il solo nome della cantante scritto in rilievo e il titolo.\nSar\u00e0 venduto poi singolarmente con copertina apribile, disegnata \"textured\" (ossia su cartoncino tramato) e senza crediti n\u00e9 elenco brani sul retro. Spillato al centro all'interno della confezione un libretto con altri disegni di Gianni Ronco, ma senza i testi delle canzoni. Esiste anche una terza edizione in cartoncino liscio.\nAlbum costituito interamente da inediti, spesso non inseriti in antologie, \u00e8 stato ristampato su CD (PDU CDP 7902752) e successivamente rimasterizzato sullo stesso supporto nel 2001 (PDU/EMI 5350892).\nArrangiamenti e direzioni orchestrali.\nTecnici del suono: Nuccio Rinaldis, Antonio Manzi."}
{"id": "604290", "revid": "287204", "url": "https://it.wikipedia.org/wiki?curid=604290", "title": "Risor", "text": ""}
{"id": "604294", "revid": "2519", "url": "https://it.wikipedia.org/wiki?curid=604294", "title": "Tvedestrand", "text": "Tvedestrand \u00e8 un comune norvegese della contea di Agder."}
{"id": "604296", "revid": "590", "url": "https://it.wikipedia.org/wiki?curid=604296", "title": "Del mio meglio n. 2", "text": "Del mio meglio n. 2 \u00e8 una raccolta della cantante italiana Mina, pubblicata nell'aprile del 1973 dalla PDU con distribuzione EMI Italiana.\nDescrizione.\nSecondo numero della serie di antologie, iniziata con \"Del mio meglio\" (aprile 1971); alla data dell'ultima pubblicazione (maggio 1987) conter\u00e0 nove volumi. Un ulteriore CD bonus, \"Del mio meglio n. 10, Live\", sar\u00e0 inserito insieme a tutti gli altri rimasterizzati nel cofanetto in edizione a tiratura limitata e numerata del 2006, intitolato \"Ascoltami, guardami\", denominato \"Monster Box\".\nNel 1997 i brani di questo e del precedente volume, saranno riuniti nella raccolta \"Minantologia\".\nNel 2012 tutte queste raccolte sono state rimosse dalla discografia presente sul sito ufficiale della cantante.\nAnalogamente al primo volume della serie, la copertina \u00e8 ancora un'originale creazione dei grafici Luciano Tallarini e Gianni Ronco. Si apre a croce greca in quattro parti (bianche sul verso) che contemporaneamente ospitano l'alloggio centrale per il disco che \u00e8 libero e realizzano la sua copertura, una volta richiuse.\nLe immagini sono tratte da servizi fotografici gi\u00e0 pubblicati su settimanali come \"Bolero\", \"Amica\" e \"Oggi\".\nContiene 3 brani inediti, gi\u00e0 distribuiti su 45 giri.\nArriva fino al 4\u00ba posto nella graduatoria settimanale degli album di maggior successo del 1973, alla fine dell'anno sar\u00e0 il 20\u00b0 per vendite, stimate intorno a 250.000 copie. \nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link).\nArrangiamenti e direzioni orchestrali.\nTecnici del suono: Nuccio Rinaldis, Antonio Manzi."}
{"id": "604297", "revid": "155634", "url": "https://it.wikipedia.org/wiki?curid=604297", "title": "Campionato italiano di hockey su ghiaccio 1994-1995", "text": "Il campionato italiano di hockey su ghiaccio 1994-95 \u00e8 stata la 61\u00aa edizione della manifestazione.\nSerie A.\nFormula.\nAl termine della prima fase le prime otto classificate accedono ai play-off scudetto, mentre le ultime due disputano uno spareggio, al meglio delle tre gare, per non retrocedere.\nFormazioni.\nLa serie A1 torna a dieci squadre, a seguito della defezione del Fiemme. Dalla B1 non vi \u00e8 invece il ritorno del Cortina, vincitore della serie cadetta. Il Milan cambia ancora denominazione e torna a chiamarsi Devils Milano.\nLe 10 compagini iscritte al torneo di A1: Bolzano, Varese, Courmaosta, Milano Saima, Gardena, Devils Milano, Alleghe, Brunico, Fassa ed Asiago.\nPlayoff.\nQuarti di finale.\nGara 1\nBolzano - Brunico 8-1 (3-0,2-1,3-0)\nVarese - Alleghe 6-1 (1-0,3-0,2-1)\nCourmAosta - Gardena 6-3 (4-1,1-2,1-0)\nMilano Saima - Devils Milano 5-6 (1-1,3-1,1-4)\nGara 2\nBrunico - Bolzano 2-4 (1-2,0-2,1-0)\nAlleghe - Varese 2-4 (0-0,1-0,1-4)\nGardena - CourmAosta 2-1 (1-0,1-0,0-1)\nDevils Milano - Milano Saima 2-3 (1-0,1-2,0-1)\nGara 3\nCourmAosta - Gardena 12-5 (3-3,4-1,5-1)\nMilano Saima - Devils Milano 5-3 (3-1,1-1,1-1)\nSemifinali.\nGara 1\nBolzano - Milano Saima 7-6 OT (2-4,2-1,2-1,1-0)\nVarese - CourmAosta 4-3 OT (1-0,1-3,1-0,1-0)\nGara 2\nMilano Saima - Bolzano 4-5 (1-1,0-3,3-1)\nCourmAosta - Varese 1-5 (1-1,0-1,0-3)\nGara 3\nMilano Saima - Bolzano 6-5 OT (3-1,0-4,2-0,1-0)\nCourmAosta - Varese 2-3 OT (1-2,1-0,0-0,0-1)\nGara 4\nBolzano - Milano Saima 10-4 (2-0,3-2,5-2)\nFinali.\nLe finali iniziano con la vittoria, in gara-1, del Bolzano per 5-2; i gol bolzanini sono messi a segno da Bruno Zarrillo, che realizza una doppietta, David Pasin, Igor Maslennikov e Sergei Vostrikov, mentre le reti bosine sono di Alexander Thaler e Maurizio Mansi.\nIn gara-2, giocata a Varese, i gialloneri vincono per 7-3. Le reti dei padroni di casa sono segnate da Stefano Figliuzzi, Ivano Zanatta, che realizza una tripletta, Chad Biafore, doppietta per lui e Vezio Sacratini. Per Bolzano le reti sono di Mario Doyon (doppietta) e Reinhard Wieser. La gara \u00e8 agguerrita; vengono assegnate dagli arbitri due penalit\u00e0 partita a Giancarlo Merzario per Varese e a Ruggero Rossi De Mio per il Bolzano, e numerose altre penalit\u00e0.\nIn gara-3, Bolzano realizza in power play la rete del momentaneo vantaggio con Sergei Votrikov, ma Stefano Figliuzzi riporta la gara in parit\u00e0; anche per lui il gol \u00e8 realizzato in superiorit\u00e0 numerica. Varese prova a far sua la gara, portandosi di nuovo in vantaggio con Maurizio Mansi, ma Bruno Zarrillo pareggia i conti. Angelo Catenaro prova a far volare i Mastini e alla sua rete seguono quelle di Maurizio Mansi e Mario Nobili, senza che gli altoatesini riescano pi\u00f9 a reagire. Con questa vittoria a Bolzano, Varese \u00e8 ad un passo dallo scudetto.\nIn gara-4 per\u00f2, i biancorossi non sono ancora domi e s'impongono con uno schiacciante 10-2 che porta la serie in parit\u00e0 sul 2-2. Le reti bolzanine sono messe a segno da Sergei Vostrikov (2), Igor Maslennikov, Bruno Zarrillo (2), David Pasin, Martin Pavlu, Roland Ramoser, Mario Doyon e Christian Timpone. Per il Varese segnano Ivano Zanatta e Vezio Sacratini.\nAl Palaonda, in gara-5, Varese vuole dimenticare l'incolore prestazione di qualche giorno prima e passa in vantaggio con Ivano Zanatta; i biancorossi, dal canto loro, non vogliono lasciarsi sfuggire la possibilit\u00e0 di conquistare il tricolore in casa propria e pareggiano con Sergei Vostrikov. Altro vantaggio giallonero con John Massara e altro pareggio di Sergei Vostrikov. Maurizio Mansi, in power play, riporta Varese sul 3-2. Questa volta a riportare la situazione in parit\u00e0 \u00e8 Bruno Zarrillo; il nuovo vantaggio, questa volta \u00e8 del Bolzano che con il cecchino Sergei Vostrikov si porta sul 4-3. Igor Maslennikov mette il sigillo ad un'avvincente gara, segnando la rete del 5-3.\nBolzano torna a vincere il tricolore dopo 5 anni e spezza il dominio delle squadre milanesi.\nGara 1\nBolzano - Varese 5-2 (2-2,0-0,3-0)\nGara 2\nVarese - Bolzano 7-3 (2-0,1-2,4-1)\nGara 3\nVarese - Bolzano 5-2 (1-1,2-1,2-0)\nGara 4\nBolzano - Varese 10-2 (3-1,3-1,4-0)\nGara 5\nBolzano - Varese 5-3 (1-2,2-1,2-0)\n L'Hockey Club Bolzano vince il suo dodicesimo scudetto.\nFormazione Campione d'Italia: Igor Alberti - Christian Alderucci - Alex Badiani - Manuel Bergamo - Mario Doyon - Daniele Giacomin - Ingemar Gruber - Kim Issel - Paolo Lasca - Enrico Laurati - Igor Maslennikov - Roberto Oberrauch - Dave Pasin - Martin Pavlu - Roland Ramoser - Michael Anthony Rosati - Ruggero Rossi De Mio - Michael Spalla - Roberto Stefani - Christian Timpone - Sergei Vostrikov - Reinhard Wieser - Bruno Zarrillo - Harald Zingerle.\nAllenatore: John Robert Manno.\nSpareggio Retrocessione.\nNegli spareggi retrocessione, in gara-1, Fassa ha la meglio sull'Asiago per 9-4, ma i vicentini all'Hodegart, in gara-2, riportano la serie in parit\u00e0 vincendo 5-4. Il Fassa raggiunge la salvezza in gara-3 regolando gli avversari per 9-5.\nRetrocede l'Asiago Hockey AS.\nClassifica marcatori.\nGli altoatesini monopolizzano i primi quattro posti della classifica dei marcatori; il top scorer \u00e8 Dave Pasin con 108 punti (43 gol e 65 assist), seguono Bruno Zarrillo (107 p.ti, 42 + 65), Sergei Vostrikov (89 p.ti, 49 + 40), Roland Ramoser (89 p.ti, 41 + 48). Al quinto posto Maurizio Mansi (Varese, 84 p.ti, 40 + 44)."}
{"id": "604298", "revid": "785863", "url": "https://it.wikipedia.org/wiki?curid=604298", "title": "Genti e paesi", "text": "Genti e paesi (\"People and Places\") \u00e8 una serie di film documentari di genere etnografico prodotta dalla Walt Disney Productions. A differenza della coeva serie \"La natura e le sue meraviglie\" (1948-1960) che includeva cortometraggi e lungometraggi, i 17 documentari di \"Genti e paesi\" sono tutti cortometraggi o mediometraggi, ed eccetto \"Cacciatori eschimesi\", \"Siam\", \"Gente di Sardegna\" e \"Gli uomini blu del Marocco\" sono tutti girati in CinemaScope. Alcuni film della serie includono inoltre delle sequenze in animazione. \"Disneyland, U.S.A.\" \u00e8 l'unico ad essere stato pubblicato in DVD, nel primo disco della raccolta \"Disneyland: Secrets, Stories and Magic\", facente parte della collana \"Walt Disney Treasures\" e uscita solo nell'America del Nord. Negli anni ottanta alcuni film della serie furono distribuiti in quattro VHS in Italia col titolo Popoli e paesi.\nNell'ottobre 2019 \u00e8 stato annunciato che la Supper Club sta producendo un revival della serie per la piattaforma di streaming Disney+."}
{"id": "604300", "revid": "16758", "url": "https://it.wikipedia.org/wiki?curid=604300", "title": "Roberto Oberrauch", "text": ""}
{"id": "604302", "revid": "110157", "url": "https://it.wikipedia.org/wiki?curid=604302", "title": "Valle (Norvegia)", "text": "Valle \u00e8 un comune norvegese della contea di Agder."}
{"id": "604303", "revid": "125242328", "url": "https://it.wikipedia.org/wiki?curid=604303", "title": "Frutta e verdura", "text": "Frutta e verdura \u00e8 il ventitreesimo album studio della cantante italiana Mina, pubblicato su LP a ottobre del 1973 dall'etichetta discografica di propriet\u00e0 della cantante PDU e distribuito dalla EMI Italiana.. Album di inediti, anticipato dal singolo \"E poi.../Non tornare pi\u00f9\" e dalla canzone \"Domenica sera\" su un altro 45 giri.\nStoria.\nDopo la partecipazione alla raccolta promozionale \"Piccola storia della canzone italiana\", derivata dall'omonimo programma radiofonico, cui Mina aveva presenziato interpretando \"Tu, musica divina\" (testo di Alfredo Bracchi, musica di Giovanni D'Anzi), viene pubblicato un nuovo doppio album intitolato Frutta e verdura. I due 33 giri inediti che contiene saranno poi distribuiti separatamente con i titoli: Frutta e verdura e Amanti di valore.\nIl doppio ha una sovracopertina apribile a poster, che contiene i due dischi riposti nelle rispettive confezioni originali, ciascuna a busta chiusa e senza diciture sulla costa. La sovracopertina reca un'immagine della cantante priva di titoli o didascalie, all'interno due sequenze di quattro foto tutte provenienti dai primi servizi fotografici di Mauro Balletti per la cantante sul set dei video per pubblicizzare la Cedrata Tassoni.\nDescrizione.\nNella discografia ufficiale e sul catalogo PDU (PLD 5069), precede \"Amanti di valore\" (PLD 5070), anche se le date sulle matrici di registrazione, rispettivamente 23 e 22 ottobre 1973, sembrino suggerire il contrario.\nLa copertina, da un'idea di Luciano Tallarini, si apre a libretto e contiene una sola grande fotografia a colori dell'artista.\nAlbum italiano campione di vendite nel 1974, in classifica infatti \u00e8 secondo solo alla colonna sonora del film americano \"Jesus Christ Superstar\". Ha ormai superato il milione di copie vendute."}
{"id": "604304", "revid": "767487", "url": "https://it.wikipedia.org/wiki?curid=604304", "title": "Duncan Sheik", "text": "Debutta nel 1996 con un eponimo album, facendosi conoscere grazie alla hits \"Barely Breathing\". Nel corso della sua carriera ha lavorato come compositore per cinema e teatro, sue sono le musiche del pluripremiato musical di Broadway \"Spring Awakening\".\nBiografia.\nNato e cresciuto nel New Jersey, per qualche periodo vive assieme ai nonni ad Hilton Head, nella Carolina del Sud. La nonna gli insegna a suonare il pianoforte e lo incoraggia nel suo sviluppo musicale. Si diploma presso la Eaglebrook School prima di frequentare la Phillips Academy ad Andover, Massachusetts. Ha studiato successivamente semiotica alla Brown University. Terminati gli studi si trasferisce a Daly City, un sobborgo vicino a San Francisco dove ha iniziato la sua carriera musicale.\nCarriera.\nNel 1996 viene messo sotto contratto dalla Atlantic Records, pubblica l'omonimo album di debutto. L'album include il singolo \"Barely Breathing\", che scala le classifiche americane, rimanendo per oltre 55 settimane nella \"Billboard Hot 100\", diventando una delle pi\u00f9 note hits di Sheik. Nel 1998 \"Barely Breathing\" viene candidata ai Grammy Award nella categoria \"Best Male Pop Vocal Performance\", premio vinto da \"Candle in the Wind\" di Elton John.\nNel 1998 partecipa alla colonna sonora del film \"Paradiso perduto\", prestando alcuni suoi brani, tra cui la melodica ed intensa \"Wishful Thinking\". nello stesso anno pubblica il suo secondo album dal titolo \"Humming\".\nCome laico buddista, Sheik collabora con il movimento religioso Soka Gakkai. Nel 2000 ha scritto la prefazione di \"The Way of Youth: Buddhist Common Sense for Handling Life's Questions\", scritto dal leader del Soka Gakkai Daisaku Ikeda.\nNel 2001 il suo terzo lavoro in studio dal titolo \"Phantom Moon\" vede la collaborazione del poeta e scrittore Steven Sater, che lo aiuta a realizzare un album pi\u00f9 riflessivo e malinconico. Molti considerano l'album come un velato tributo a Nick Drake ed al suo album \"Pink Moon\".\nNel 2002 pubblica \"Daylight\", un album pi\u00f9 commerciale rispetto al precedente, anche grazie ai singoli \"On a High\" e \"Half-Life\".\nInizia l'attivit\u00e0 di compositore, componendo le musiche per la produzione del New York Shakespeare Festival \"La dodicesima notte\", la cui anteprima \u00e8 andata in scena il 21 luglio 2002.\nNel 2004 compone la musiche del film \"Una casa alla fine del mondo\", diretto da Michael Mayer, basato sull'omonimo romanzo del premio Pulitzer, Michael Cunningham. La colonna sonora include due sue canzoni inedite.\nTerminata la sua esperienza con la Atlantic Records, pubblica il suo quinto album, \"White Limousine\", su etichetta Zoe Records, che include l'omonimo singolo ed il successivo singolo \"The Dawn's Request\". Sempre nel 2006 pubblica \"\" suo primo greatest hits.\nCollaborando nuovamente con Steven Sater, scrive le musiche per il musical rock \"Spring Awakening\", vincitore di numerosi Tony Awards in otto anni di rappresentazioni. Il musical si basa sulla controversa pi\u00e9ce \"Risveglio di primavera\", scritta nel 1891 da Frank Wedekind, e tocca temi come masturbazione, aborto, stupro e suicidio, affrontati da alcuni adolescenti tedeschi alle prese con la loro sessualit\u00e0. \"Spring Awakening\" \u00e8 stato rappresentato per la prima volta off-Broadway dalla Atlantic Theater Company di New York il 19 maggio 2006, successivamente \u00e8 stata portata in scena a Broadway il 10 dicembre 2006, con enorme successo. Le registrazioni originali del cast sono state pubblicate in un album, pubblicato su etichetta Decca Broadway il 12 dicembre 2006, che ha vinto un Grammy Award. La chitarra utilizzata da Sheik per comporre le musiche \u00e8 esposta presso la biblioteca di New York.\nNel 2007 compone le musiche di \"The Cake Eaters\", debutto alla regia dell'attrice Mary Stuart Masterson. Nel 2008 partecipa all'album \"Songs for Tibet\", iniziativa nata per sostenere il Tibet e mettere in risalto la carenza di diritti umani nel paese. L'album \u00e8 stato distribuito tramite iTunes il 5 agosto 2008 e nei negozi di musica il 19 agosto dello stesso anno.\nDopo un accordo con la RCA Records, il 27 gennaio 2009 pubblica l'album \"Whisper House\", su etichetta RCA Victor, primo album, dopo \"Daylight\", ad essere pubblicato da una grande etichetta.\nNel giugno 2011 pubblica il suo settimo album \"Covers 80's\", in cui reinterpreta diversi brani degli anni ottanta. L'album, contenente 12 tracce, \u00e8 l'ampliamento di un EP precedentemente pubblicato. Nel 2011 viene distribuito attraverso iTunes e altre piattaforme digitali l'EP \"Duncan Sheik &amp; David Poe: Music from the Motion Picture \"Harvest\"\", che contiene le musiche composte per il film \"Harvest\".\nSheik sta componendo le musiche per l'adattamento in musical di Broadway del romanzo di Bret Easton Ellis \"American Psycho\"."}
{"id": "604305", "revid": "466539", "url": "https://it.wikipedia.org/wiki?curid=604305", "title": "Anthony Wayne", "text": "Guerra d'indipendenza.\nWayne inizi\u00f2 la sua carriera militare allo scoppio della Guerra d'indipendenza americana (1775\u20131783), durante la quale le sue imprese militari e la sua forte personalit\u00e0 gli hanno rapidamente guadagnato una promozione al rango di generale di brigata ed al soprannome di \"Anthony Wayne il pazzo\".\nAll'inizio della guerra, nel 1775, Wayne si arruol\u00f2 nella milizia e, nel 1776, divenne colonnello del IV Reggimento truppe della Pennsylvania. Il suo reggimento fece parte dell'Esercito continentale che, con scarso successo, tent\u00f2 di invadere il Canada; in questo periodo Wayne e comandava le sue truppe a Fort Ticonderoga e, i risultati ottenuti in battaglia, gli portarono il 21 febbraio 1779, la nomina a generale di brigata.\nIl pi\u00f9 grande successo della carriera militare di Waine fu, probabilmente, la vittoria ottenuta a Stony Point. Nella notte del 16 luglio 1779, in meno di 30 minuti, con un assalto alla baionetta, le truppe di Wayne occuparono le posizioni inglesi nel caposaldo di Stony Point a sud del fiume Hudson. Il successo di questa operazione forn\u00ec una grande spinta morale ai soldati che, fino a quel momento, avevano subito solamente delle sconfitte. Per questa vittoria il Congresso gli assegn\u00f2 una medaglia.\nLe susseguenti vittorie ottenute a West Point e a Green Spring in Virginia aumentarono la sua reputazione come comandante molto audace. Dopo la sconfitta inglese a Yorktown (Virginia), Waine si diresse ulteriormente a sud, frapponendosi tra l'esercito britannico e le native trib\u00f9 indiane della Georgia. Stabil\u00ec trattati di pace sia con i Creek che con i Cherokee: per ringraziarlo, lo Stato della Georgia gli don\u00f2 una grande piantagione di riso.\nIl 10 ottobre 1783 fu nominato \"Major General\" (generale a due stelle).\nDopo la guerra Wayne ne torn\u00f2 in Pennsylvania, lavorando nel governo dello Stato; alla fine del 1784 si trasfer\u00ec in Georgia, prendendo possesso della terra che gli era stata garantita dai meriti ottenuti durante il servizio militare. Fu delegato dello Stato della Georgia nella ratifica della Costituzione americana nel 1788. Nel 1791 fu nominato, come rappresentante della Georgia, al secondo Congresso degli Stati Uniti ma, a causa di una disputa sulla sua effettiva residenza, si dimise dal Congresso rifiutando di ricandidarsi l'anno dopo.\nGuerra con gli indiani.\nIl presidente George Washington richiam\u00f2 Wayne dalla vita civile per metterlo a capo di una spedizione nella guerra contro gli indiani del Nord-Ovest che, fino a quel momento, era stata un vero disastro per le truppe americane. Molti indiani americani dei territori del Nord-Ovest avevano combattuto a fianco delle truppe britanniche durante la Guerra d'indipendenza. Nel Trattato di Parigi del 1783, che aveva ratificato la fine del conflitto, gli inglesi avevano ceduto queste terre agli Stati Uniti. Gli indiani, tuttavia, non erano stati consultati, e stavano resistendo all'\"invasione\" dell'area da parte del popolo americano. Si era creata una \"confederazione\" di indiani (Miami, Shawnee, Delaware (Lenape) e Wyandot) che, sotto la leadership di Blue Jacket degli Shawnee e Little Turtle dei Miami, avevano ottenuto molte vittorie contro le forze statunitensi nel 1790 e nel 1791. Erano incoraggiati (e aiutati) dai britannici che avevano rifiutato di lasciare le loro fortificazioni nella regione, come era richiesto dal Trattato di Parigi.\nWashington pose Wayne al comando di una nuova forza militare chiamata Legione degli Stati Uniti. Waine costitu\u00ec una base di addestramento a Legionville (non lontano dall'attuale Ambridge in Pennsylvania), per curare meglio la prepaprazione militare dei suoi uomini; quindi mand\u00f2 un distaccamento nell'Ohio, prendendo Fort Recovery come base per le operazioni militari.\nIl 20 agosto 1794 Wayne, al comando di pi\u00f9 di 3.000 uomini, part\u00ec all'assalto della \"confederazione\" di Blue Jacket, ottenendo una schiacciante e decisiva vittoria nella battaglia di Fallen Timbers (nell'attuale contea di Lucas a sud di Toledo nell'Ohio), che pose fine alla guerra. Wayne fu il negoziatore del Trattato di Greenville tra le trib\u00f9 indiane \"confederate\" e gli Stati Uniti, che fu ratificato il 3 agosto 1795.\nL'anno dopo, durante il viaggio di ritorno in Pennsylvania, Wayne mor\u00ec a causa di complicanze causate dalla gotta."}
{"id": "604306", "revid": "1305772", "url": "https://it.wikipedia.org/wiki?curid=604306", "title": "Tunnel of Love", "text": ""}
{"id": "604307", "revid": "110157", "url": "https://it.wikipedia.org/wiki?curid=604307", "title": "Veg\u00e5rshei", "text": "Veg\u00e5rshei \u00e8 un comune norvegese della contea di Agder."}
{"id": "604311", "revid": "125494597", "url": "https://it.wikipedia.org/wiki?curid=604311", "title": "Frumenzio d'Etiopia", "text": "Di origine siriaca e di cultura greca introdusse il cristianesimo nel Regno di Axum convertendo re Ezana, fu il primo Abuna di Axum, consacrato dal patriarca copto Atanasio nel 328, arcivescovo di Alessandria d'Egitto. Egli venne chiamato Abuna Salama (il \"Padre della Pace\") nella tradizione etiopica.\nBiografia.\nLa sua storia \u00e8 raccontata nella \"Historia Ecclesiastica\" di Rufino di Aquileia (I, 9; storia ripresa da Socrate di Costantinopoli, I, 19; da Sozomeno, II, 24; da Teodoreto di Ciro, I, 22). Suo zio, Merope filosofo di Tiro, decise di visitare l'India dopo l'esempio di Metrodoro e dei suoi viaggi in queste regioni remote sono state rese famose durante il regno di Costantino I. Egli venne accompagnato dai suoi due nipoti, Frumenzio e il fratello Edesio che erano ancora bambini. Mentre ritornavano dal viaggio hanno avuto la sfortuna di fare una sosta nel porto nel Regno di Axum in un periodo di tregua con l'Impero romano. La loro nave venne attaccata e resi prigionieri dalla popolazione in un porto del mar Rosso.\nL'equipaggio e Merope vennero uccisi tranne Frumenzio e Edesio risparmiati dalla compassione delle genti locali a causa della loro giovane et\u00e0. Resi schiavi venner\u00f2 condotti al cospetto del re del Regno di Axum. Il re fece di Edesio il proprio coppiere, mentre Frumenzio ritenuto perspicace e prudente divenne amministratore dei beni del regno. Poco prima della sua morte, il re li liber\u00f2, i due giovani furono liberi di tornare in patria ma di fronte a una reggenza difficile la regina li preg\u00f2 di rimanere per aiutare lei e l'erede non ancora adulto Ezana a governare il paese. Durante questo periodo Frumenzio cominci\u00f2 ad interessarsi alla comunit\u00e0 cristiana presente nel regno. Grazie a Frumenzio fu concesso a costoro il permesso di edificare chiese cristiane per i mercanti di passaggio, di praticare la loro fede apertamente e di evangelizzare la popolazione.\nDopo che Ezana raggiunse la maggiore et\u00e0, Edesio e Frumenzio furono lasciati liberi di tornare a casa. Edesio torn\u00f2 a Tiro in Libano ad abbracciare la propria famiglia. Frumenzio invece pensava solo al suo dovere religioso e l'obbligo di condurre l'Etiopia alla conversione e si rec\u00f2 ad Alessandria d'Egitto per mettere al corrente quello che stava accadendo in Etiopia. Qui, dopo aver radunato un concilio di vescovi del patriarcato di Alessandria, il patriarca d'Alessandria sant'Atanasio disse:\nCos\u00ec Frumenzio fu consacrato vescovo (che avvenne in una data compresa fra il 328, secondo altri tra i 340-346) e, dopo aver raccolto un nutrito numero di missionari, ritorn\u00f2 in Etiopia per continuare l'evangelizzazione. Al suo arrivo in Etiopia venne chiamato Kesate Birhan \"rivelatore della luce\" e Abuna Selama cio\u00e8 \"padre pacifico\" cos\u00ec divenne il primo Abuna della Chiesa ortodossa etiope. Gli Etiopi, scrive Rufino, \"si convertirono in numero infinito\".\nNel 357, dopo la condanna e la fuga di Atanasio, Costanzo II scrisse una lettera al re di Etiopia Ezana e a suo fratello Sazana, chiedendogli di inviare Frumenzio ad Alessandria d'Egitto presso il nuovo patriarca Giorgio di Cappadocia (di confessione semi-ariana), che avrebbe esaminato il caso, ricordando che la nomina a vescovo di Frumenzio era stata voluta da Atanasio, \"uomo colpevole di pi\u00f9 di diecimila colpe\" gi\u00e0 deposto durante il primo concilio di Tiro nel 335. Con tutta probabilit\u00e0 Frumenzio non rispose all'appello dell'imperatore.\nLa Chiesa Ortodossa Etiope celebra la festa di San Frumenzio il 1\u00ba agosto, la Chiesa copta ortodossa il 18 dicembre, le Chiese ortodosse orientali il 30 novembre, ed \u00e8 venerato dalla Chiesa cattolica romana il 27 ottobre. tradizioni etiopi accreditano San Frumenzio come il primo traduttore in ge'ez del Nuovo Testamento.\nFonti.\nLa fonte principale della vita di San Frumenzio \u00e8 Rufino d'Aquileia, da cui derivano tutte le altre fonti, che nella sua Storia Ecclesiastica ci dice:\nAltre fonti indipendenti sono: una lettera che Atanasio di Alessandria scrive a Costanzo II in sua difesa e una lettera che Costanzo II invi\u00f2 al re di Etiopia Ezana e a suo fratello Sazana. Nel Martirologio Romano \u00e8 scritto: \"In Etiopia, san Frumenzio, vescovo, che fu dapprima prigioniero e, ordinato poi vescovo da sant'Atanasio, propag\u00f2 il Vangelo in questo Regno\"."}
{"id": "604312", "revid": "690118", "url": "https://it.wikipedia.org/wiki?curid=604312", "title": "ASU-57", "text": "L'ASU-57 era un semovente anticarro destinato alle divisioni aerotrasportate sovietiche, prodotto durante gli anni '50.\nStoria.\nFu sviluppato nei primi anni 50' e fu presentato per la prima volta nel 1957 e distribuito alle divisioni aviotrasportate sovietiche,furono anche venduti un paio di esemplari alla Jugoslavia.\nStruttura.\nIl carro presenta uno scafo privo di torretta molto sottile (6mm sul frontale) che ospita un cannone anticarro ZiS-2 da 57mm.\nL'equipaggio \u00e8 composto da 3 membri, il carro \u00e8 realizzato con alluminio corazzato; il motore e la trasmissione sono posizionati nella parte anteriore e il resto del veicolo presenta la sezione di combattimento scoperta. Il guidatore siede davanti a sinistra, di fianco al cannone con davanti a s\u00e9 un pannello corazzato che pu\u00f2 essere abbassato quando necessario, soprattutto per motivi di visibilit\u00e0 e quando viene sollevato vi \u00e8 un blocco visivo sostitutivo. Il servente siede dietro al guidatore e ha a disposizione lo stesso tipo di pannello protettivo che per\u00f2 \u00e8 disposto lateralmente. Il capocarro/cannoniere risiede a destra del cannone e ne possiede uno alla propria destra e manovra anche un periscopio che spunta al di sopra della corazza, la parte posteriore del carro \u00e8 composta da rastrelliere per munizioni posizionate verticalmente.\nArmamento.\nIl cannone \u00e8 un 57 mm superveloce che spara proiettili perforanti da 3 kg, inoltre pu\u00f2 anche sparare proiettili APDS e HE.\nQuesto carro poteva montare 2 cannoni intercambiabili distinguibili per il diverso ammortizzatore sulla canna, la gittata massima per il ruolo controcarro era di circa 800 m mentre la gittata massima del proiettile era di circa 6000 m.\nUtilizzo.\nL'ASU-57 nasce per far fronte alla controparte NATO di carri aviotrasportati. Per quanto il carro fosse effettivamente utilizzabile con lancio aereo, presentava numerose criticit\u00e0 su tutti i fronti: l'armatura era inefficace anche contro la fanteria, il cannone troppo vecchio e obsoleto aveva difficolt\u00e0 a penetrare le armature dei carri nemici."}
{"id": "604313", "revid": "119998384", "url": "https://it.wikipedia.org/wiki?curid=604313", "title": "Regioni della Slovacchia", "text": "Le regioni della Slovacchia (in lingua slovacca kraje, singolare \"kraj\") sono la suddivisione territoriale di primo livello del Paese e sono pari a 8; ciascuna di esse si articola ulteriormente in distretti.\nEvoluzione storica.\nDal 1949 al 1990 e, di nuovo, a partire dal 1996, la Slovacchia \u00e8 divisa in regioni; il loro numero, i confini e le funzioni sono cambiate parecchie volte durante gli ultimi 60 anni. Dal 1996 esistono otto regioni in cui \u00e8 diviso il Paese e rientrano nei tre livelli di unit\u00e0 amministrative locali NUTS (Nomenclatura delle Unit\u00e0 Territoriali Statistiche) dell'Unione europea. Ogni kraj \u00e8 diviso in un certo numero di distretti (in slovacco okres): in tutto il Paese ci sono attualmente 79 distretti.\nPrima del 1949.\nStoricamente, la Slovacchia non era divisa in regioni, ma in contee (\"\u017eupy\" o \"stolice\"). Questo avveniva quando la Slovacchia era parte di:\nDal 1928 al 1939 (e formalmente dal 1945 al 1948) la Slovacchia form\u00f2 l'unit\u00e0 amministrativa della \"terra slovacca\" (\"Krajina slovensk\u00e1\") all'interno della Cecoslovacchia.\nKraje dal 1949 al 30 giugno 1960.\nOgni kraj fu chiamato come la citt\u00e0 capoluogo.\nKraje dal 1\u00ba luglio 1960 al 19 dicembre 1990.\nI kraje furono aboliti dal 1\u00ba luglio 1969 fino al 28 dicembre 1970, e in seguito reintrodotti.\nKraje dal 24 luglio 1996.\nDopo un periodo senza suddivisione in regioni e senza nessun'altra entit\u00e0 che svolgesse le stesse funzioni tra il 1990 e il 1996, i kraje vennero reintrodotti nel 1996.\nDal 2002 la Slovacchia \u00e8 inoltre divisa in 8 \"samospr\u00e1vne kraje\" (Regioni Autonome), che sono chiamate, secondo la Costituzione, \"vy\u0161\u0161ie \u00fazemn\u00e9 celky\" (Unit\u00e0 territoriali superiori), abbreviato in V\u00daC. Il territorio e i confini delle regioni autonome sono gli stessi di quelli dei kraje, pertanto la parola \"kraj\" pu\u00f2 essere sostituita da \"V\u00daC\" o \"samospr\u00e1vny kraj\". La principale differenza tra le due entit\u00e0 \u00e8 l'elezione dei membri delle assemblee: i membri del kraj erano nominati dal governo, mentre quelli dei \"samospr\u00e1vne kraje\" sono eletti dal popolo, e presentano una maggiore autonomia.\nSecondo alcuni studiosi, la riorganizzazione del territorio operata nel 1996 avrebbe inciso negativamente sui diritti della minoranza ungherese (circa 600.000 persone), che sperava di ottenere maggiori concessioni. I confini amministrativi introdotti nel 1996 secondo questa visione sarebbero infatti finalizzati a dividere in quattro regioni le aree abitate dagli ungheresi, in modo tale da evitare che questi ultimi possano aspirare a costituire delle entit\u00e0 autonome in cui poter difendere meglio la loro identit\u00e0."}
{"id": "604314", "revid": "287204", "url": "https://it.wikipedia.org/wiki?curid=604314", "title": "Vegarshei", "text": ""}
{"id": "604317", "revid": "287204", "url": "https://it.wikipedia.org/wiki?curid=604317", "title": "Amanti di valore", "text": "Amanti di valore \u00e8 il ventiquattresimo album in studio della cantante italiana Mina, pubblicato nell'ottobre 1973 dalla PDU con distribuzione EMI Italiana.\nDescrizione.\nPubblicato inizialmente come album doppio insieme a \"Frutta e verdura\", dopo la prima edizione \u00e8 stato distribuito singolarmente su tutte le tipologie di supporto: Long playing (PDU PLD 5070), Stereo8 (P8A 30070), musicassetta (PMA 570), CD (EMI 5354422, rimasterizzazione del 2001).\nQuasi identica la versione stampata in Spagna dalla Odeon l'anno dopo (LP J 062-95492 e MC J 244-95492), privata per ragioni di censura del brano \"Carlo detto il mandrillo\". \nNella discografia ufficiale e sul catalogo (PDU PLD 5070) segue \"Frutta e verdura\", anche se le matrici di registrazione indicano il 22 ottobre, ovvero il giorno prima di quanto riportato per l'altro album.\nAnalogamente anche la copertina (grafica di Luciano Tallarini), nuovamente con un collage di foto in sequenza, si apre a libretto e contiene all'interno, oltre a tutti i testi, una sola grande fotografia a colori dell'artista, tratta, come le altre, da un servizio di Mauro Balletti.\nTutti i testi sono di Franco Califano e le musiche di Carlo Pes, che cura il missaggio con Nuccio Rinaldis e gli arrangiamenti con Pino Presti; quest'ultimo e lo stesso Pes sono anche tra i musicisti che suonano nell'album.\nI brani.\nAlbum di inediti, che trattano dichiaratamente temi d'amore e di sesso. Mina, ancora una volta controcorrente, si affida ai testi di un autore emergente, Franco Califano, che senza tab\u00f9 descrive il rapporto tra due adulteri (nel canzone Amanti di valore che da il titolo al disco) oppure gli assurdi giochi erotici che una lei impara per compiacere il suo uomo, perdendo cos\u00ec le naturali spontaneit\u00e0 e ingenuit\u00e0 legate all'atto amoroso (Inibizioni al vento).\nCarlo detto il mandrillo ha la particolarit\u00e0 di NON essere interpretata da Mina come voce solista, ma da elemento di un coro. Si tratta di un'elegia al maschio latino, stroncato dall'eccessiva passione. Omessa a causa della censura nelle edizioni per i mercati latini.\nL'anno seguente Mina, incide due titoli anche in lingua spagnola, con i testi di A. Belgrano: La vida gota a gota (\"La vita goccia a goccia\") e El ayer (\"Ieri, ieri\"); entrambi inseriti solo nella raccolta \"Mina canta en espa\u00f1ol\" (1975) destinata al mercato iberico e rimasti inediti su CD.\nTracce.\nTesti di Franco Califano, musiche di Carlo Pes; edizioni musicali PDU."}
{"id": "604318", "revid": "1318658", "url": "https://it.wikipedia.org/wiki?curid=604318", "title": "Locomotiva FS E.402B", "text": "Le E.402B sono delle locomotive delle Ferrovie dello Stato italiane di concezione moderna nate come evoluzione del precedente gruppo E.402A.\nStoria.\nLa storia delle locomotive E.402B nasce in seguito al successo delle sorelle maggiori E.402A, e con un ulteriore bisogno di ammodernare il parco rotabili. Vennero cos\u00ec progettate delle nuove locomotive elettriche 3 kV c.c. adatte ad affiancare le ormai anziane E.444 per il traino di treni passeggeri a lunga percorrenza sulle linee elettrificate nazionali. Nel 1995 vi fu inoltre una modifica connessa all'ordine di progettazione di 20 unit\u00e0 del gruppo (139\u00f7158, il gruppo \u201cFrancia\u201d), con lo scopo di ottenere delle macchine con caratteristiche specifiche, in grado di poter operare anche sulle linee francesi, essenzialmente per il trasporto merci. La prima unit\u00e0 adibita a tale servizio risult\u00f2 essere la E.402B.139, che effettu\u00f2 le prime corse prova il 29 luglio 1999, tra le citt\u00e0 di Roma e Napoli, godendo del supporto della E.402B.174. Successivamente si sono susseguiti ulteriori test in Francia, sotto la catenaria transalpina, dove la macchina pot\u00e9 utilizzare per la prima volta il terzo pantografo, appositamente studiato per reti alimentate a 25 kV c.a.. Terminata la consegna, la piccola sottoserie E.402B \u201cFrancia\u201d, nei primi anni duemila, ebbe il compito di effettuare alcuni merci internazionali fra Italia e Francia, in particolare via Modane. Nel 2010, a causa il fallimento del progetto di interoperabilit\u00e0 con la Francia (analogamente a quanto successo agli ETR.500) fu avviata la riconversione delle 20 unit\u00e0 del gruppo \"Francia\" in E.402B di serie, essendo oramai confluite quasi tutte in carico presso la divisione passeggeri di Trenitalia.\nIn vista del raggiungimento dei 20 anni di servizio, nel corso del mese di dicembre 2019, fu annunciata da parte di Trenitalia l'imminente indizione di una gara d'appalto per la riqualificazione di 30 macchine del gruppo (due lotti da 15 ciascuno) che prevedeva il taglio di una delle cabine di guida (trasformandole di fatto in monocabina come le E.401), mediante il ripristino dell'alimentazione a 25 kV c.a. (di modo da aprire a queste locomotive le porte della rete Alta Velocit\u00e0 Italiana) e comprendendo nell'operazione l'aggiornamento degli azionamenti elettronici; tuttavia, a seguito del passaggio di alcune E.464 cedute dalle varie DTR regionali presso l'asset di Trenitalia dedicato ai convogli a lunga percorrenza - Intercity e Frecciabianca - il progetto \u00e8 stato abbandonato.\nA luglio 2021 viene emesso un bando relativo al rinnovo dell'impianto antincendio di 77 unit\u00e0 del gruppo. \nCaratteristiche.\nLe locomotive mantengono le stesse caratteristiche meccaniche delle precedenti E.402A da cui derivano ma hanno un differente circuito elettrico ed elettronico. Lo stadio di ingresso ha una doppia funzione:\nLo stadio di potenza si basa su due inverter a GTO con raffreddamento ad acqua deionizzata fatta passare per apposite torri di raffreddamento (composte da un radiatore raffreddato dall'aria spinta contro esso da una ventola a vite).\nLa potenza continuativa delle locomotive \u00e8 5600\u00a0kW con punte di 6000\u00a0kW per mezz'ora.\nLe motrici del gruppo \"Francia\" hanno avuto vari adattamenti per permetterne la circolazione sulle linee SNCF. In particolare, tali locomotive furono equipaggiate di 3 pantografi: per la captazione a 1,5 KV C.C. e 25 KV C.A. una coppia di pantografi monobraccio\u00a0asimmettrici e per la captazione a 3 KV C.C. un pantografo romboidale tipo ATR90.\u00a0Oltre ai diversi pantografi, la versione \"Francia\" possedeva anche dispositivi di sicurezza SNCF, quali VACMA (Veille Automatique Contr\u00f4le Maintien d'Appui) e RSO (R\u00e9p\u00e9tition Optique des Signaux/KVB Contr\u00f4le Vitesse par Balise), l'apparecchiatura RADIO SNCF, il segnalatore d'emergenza tramite lampeggiamento del faro frontale e l'inibizione sabbiere. \nNel gennaio 2010, le E.402B.142 e 149 sono andate in carico a RFI per i suoi treni diagnostici. Oltre a queste due unit\u00e0 RFI dispone anche della 101 che dal 2012 ha la nuova livrea di RFI ed \u00e8 rimasta la locomotiva titolare del Treno Misure Archimede, mentre la 149 \u00e8 tornata in servizio di recente, dopo aver eseguito una revisione speciale alle O.G.R. di Foligno.\nLe E.402B sono utilizzate soprattutto per servizi InterCity Giorno, InterCity Notte e Frecciabianca in abbinamento a carrozze Z1 o GC. Per i servizi merci veniva utilizzata solamente la suddetta versione \"Francia\". Tutte le macchine sono predisposte per il telecomando TCN e possono viaggiare, quindi, anche in composizione bloccata con carrozze semipilota tipo Z1.\nLivree.\nLa prima livrea \u00e8 stata la livrea \u201cPininfarina\u201d, che prevedeva:\nLa seconda livrea \u00e8 stata la livrea XMPR, che prevedeva:\nLa terza livrea \u00e8 stata la livrea Frecciabianca 1, che prevedeva:\nDal 2020 questa livrea \u00e8 stata oggetto di una lieve rivisitazione stilistica da parte dell'Ufficio Tecnico di Trenitalia che ha mantenuto comunque in uso gli identici elementi cromatici della carrozzeria, ora in fase di applicazione sulle macchine ancora destinate all'asset Frecciabianca, ricevendo la nuova denominazione Frecciabianca 2, altrimenti nota come Frecciabianca 2.0, di modo da distinguerla dalla versione precedente.\nLa livrea attuale per convogli Intercity prevede:\nQuest'ultima \u00e8 in corso di applicazione.\nIn tutte queste livree, eccetto la prima \"Pininfarina\", vi \u00e8 una striscia rossa tra i fanali, la cui forma \u00e8 variata continuamente.\nAccanto ad esse sono state realizzate nel tempo delle livree dedicate, che hanno rivestito o rivestono un numero limitato di macchine, come quella per il Treno Misure Archimede, utilizzata per l'omonimo convoglio diagnostico, che prevede:"}
{"id": "604319", "revid": "110157", "url": "https://it.wikipedia.org/wiki?curid=604319", "title": "\u00c5mli", "text": "\u00c5mli \u00e8 un comune norvegese della contea di Agder."}
{"id": "604320", "revid": "33689", "url": "https://it.wikipedia.org/wiki?curid=604320", "title": "Amli", "text": "Amli \u00e8 una citt\u00e0 censuaria indiana, stabilita a soli fini statistici, di 28.566 abitanti, nel territorio federato del Dadra e Nagar Haveli. In base al numero di abitanti la citt\u00e0 rientra nella classe III (da 20.000 a 49.999 persone) ed \u00e8 classificata come \"census town\".\nGeografia fisica.\nLa citt\u00e0 \u00e8 situata a 20\u00b0 16' 60 N e 73\u00b0 1' 0 E e ha un'altitudine di 25 \nSociet\u00e0.\nEvoluzione demografica.\nAl censimento del 2001 la popolazione di Amli assommava a 28.566 persone, delle quali 17.372 maschi e 11.194 femmine. I bambini di et\u00e0 inferiore o uguale ai sei anni assommavano a 4.402, dei quali 2.336 maschi e 2.066 femmine. Infine, coloro che erano in grado di saper almeno leggere e scrivere erano 20.137, dei quali 13.645 maschi e 6.492 femmine.."}
{"id": "604325", "revid": "123495723", "url": "https://it.wikipedia.org/wiki?curid=604325", "title": "Mina\u00ae", "text": "Mina\u00ae \u00e8 il venticinquesimo album in studio della cantante italiana Mina, pubblicato nell'ottobre 1974 dalla PDU con distribuzione EMI Italiana.\nDescrizione.\nPubblicato inizialmente insieme a \"Baby Gate\" come parte del consueto album doppio annuale della cantante, \u00e8 stato in seguito venduto singolarmente.\nLa sovracopertina del doppio \u00e8 un montaggio dei due disegni utilizzati per le copertine indipendenti degli album, le cui buste non hanno alcuna dicitura sulla costa quando fanno parte di questa confezione.\nSingolarmente \u00e8 stato pubblicato su Long playing (PDU PLD 6005) e MC (PMA 605) nel 1974, poi su CD (CDP 7902762) e nel 2001 rimasterizzato (EMI/PDU 243 5350912). Identica \u00e8 la versione LP stampata in Spagna dalla Odeon lo stesso anno (J 062-96.158).\nNessun singolo \u00e8 stato estratto dagli album, eccetto un promo per juke-box, privo di copertina e con etichetta bianca (PDU PA JB 134), che contiene un brano da ciascuno dei due LP: \"Nuur\" da \"Mina\u00ae\" e \"Mr Blue\" da \"Baby Gate\".\nEsiste un altro singolo, anch'esso promozionale, che vede su entrambi i lati brani provenienti da quest'album: \"Distanze\" e di nuovo \"Nuur\" (PDU/Fono Film PA CI 130).\nPrimo album doppio della cantante ad arrivare in testa alla classifica settimanale dei 33 giri, a fine 1975 sar\u00e0 14\u00b0 tra i pi\u00f9 venduti, sopravanzato in 12\u00aa posizione dalla raccolta \"Del mio meglio n. 3\" della stessa Mina, che contiene brani tratti dagli album precedenti, ma che non ha mai raggiunto la vetta durante le settimane di vendita (al massimo un 4\u00ba posto).\nArrangiamenti e direzioni orchestrali.\nTecnico del suono Nuccio Rinaldis."}
{"id": "604328", "revid": "123820122", "url": "https://it.wikipedia.org/wiki?curid=604328", "title": "Baby Gate (album)", "text": "Baby Gate \u00e8 il ventiseiesimo album in studio della cantante italiana Mina, pubblicato nell'ottobre 1974 dalla PDU con distribuzione EMI Italiana.\nDescrizione.\nInizialmente venduto insieme a \"Mina\u00ae\", poi singolarmente \u00e8 stato distribuito anche su MC (PDU PMA 606) e CD (PDU CDP 7902772). Rimasterizzato su quest'ultimo supporto nel 2001 (EMI PDU 243 5350902).\nIl titolo dell'album deriva da uno pseudonimo utilizzato dalla cantante a inizio carriera. All'epoca infatti Mina incideva in italiano per la Italdisc e con il nome d'arte \"Baby Gate\" in lingua inglese per la Broadway. Entrambe queste etichette erano di propriet\u00e0 di Davide Matalon, il discografico che per lanciare l'artista ide\u00f2 questo dualismo, al fine di capire quale immagine artistica della cantante avrebbe pi\u00f9 convinto il pubblico.\nIspirato dalle atmosfere musicali in voga fra i giovani negli anni cinquanta negli USA, e in particolare dalla colonna sonora tratta dal film \"American Graffiti\", \u00e8 costituito da cover in inglese di brani anni '50 (eccetto \"Amorevole\" e \"Non so\" che sono cantate in italiano). Particolare cura \u00e8 stata riservata agli arrangiamenti da Pino Presti, che dirige anche l'orchestra, allo scopo di mantenere intatte le sonorit\u00e0 d'epoca.\nDel disco esiste un'edizione del 1975 destinata al mercato spagnolo (Odeon J 062 96.573) con tutti i brani cantati in inglese. Nel dettaglio, \"Amorevole\" e \"Non so\" lasciano il posto a \"Runaway\" e \"I Still Love You\", versioni in inglese di \"E poi...\" e \"Fate piano\" rispettivamente. Come consuetudine tutti e soli i titoli delle tracce sono tradotti anche in lingua spagnola.\nI brani.\nSono tutte cover, compresa la nuova versione di \"Amorevole\"."}
{"id": "604334", "revid": "188717", "url": "https://it.wikipedia.org/wiki?curid=604334", "title": "Superficie sviluppabile", "text": ""}
{"id": "604336", "revid": "94647", "url": "https://it.wikipedia.org/wiki?curid=604336", "title": "Del mio meglio n. 3", "text": "Del mio meglio n. 3 \u00e8 una raccolta della cantante italiana Mina, pubblicata nel marzo 1975 dalla PDU con distribuzione EMI Italiana.\nDescrizione.\nContinua la serie delle raccolte \"Mina...del mio meglio\" iniziata nel 1971, sempre con un buon successo di vendite. Infatti, come la precedente, raggiunge il 4\u00ba posto nella graduatoria settimanale degli album e alla fine del 1975 sar\u00e0 il 12\u00ba disco per vendite (superando addirittura l'accoppiata ufficiale \"Mina\u00ae\"-\"Baby Gate\", che per\u00f2 settimanalmente riesce ad arrivare anche al primo posto), stimate in oltre 600.000 pezzi.\nStampato dalla PDU su tutte le tipologie di supporto: Long playing (PLD 6026), Stereo8 (P8A 30626), musicassetta (PMA 626), CD 2001 (CDP 7462832) e 2010 (EMI 999 6412132), solo quest'ultima utilizza i remaster digitali del 2001.\nUna versione identica su LP \u00e8 stata pubblicata in Spagna dalla Odeon lo stesso anno e intitolata Lo mejor de Mina (Odeon J 062-96.909).\nCome tutte le raccolte, \u00e8 stata rimossa nel 2012 dalla discografia presente sul sito ufficiale della cantante. \nLe foto sono state scattate durante la realizzazione di quattro videoclip a colori, destinati al mercato estero e girati contemporaneamente alle registrazioni dello spettacolo televisivo \"Milleluci\". Nei filmati Mina, in smoking, interpreta \"Runaway\", \" Et puis \u00e7a sert \u00e0 quoi\", \"Y que\" (\"E poi...\" tradotta nelle varie lingue) e \"Domingo a la noche\" (\"Domenica sera\").\nDue i brani inediti, entrambi lati del singolo \"Non gioco pi\u00f9/La scala buia\", pubblicato l'anno prima.\n\"Bird Dog\" e \"Mr. Blue\" sono cantati in inglese.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link).\nArrangiamenti e direzioni orchestrali.\nTecnico del suono Nuccio Rinaldis."}
{"id": "604338", "revid": "729019", "url": "https://it.wikipedia.org/wiki?curid=604338", "title": "M56 Scorpion", "text": "L'M56 \u00e8 un semovente controcarro statunitense degli anni '50, era in pratica un affusto semovente per un cannone controcarro.\nAlla potenza di fuoco venne sacrificato tutto il disegno del veicolo, in quanto l'Esercito USA nel dopoguerra cercava anzitutto un cannone semovente, e non un vero cacciacarri, da 90 mm, molto leggero. I prototipi designati T101 della General Motors vennero standardizzati come M56 Scorpion, e posti in produzione tra il 1953 e il 1959.\nIl motore aveva 3 rapporti, il mezzo barre di torsione, con cingoli di gomma rinforzati da acciaio, fatti scorrere su 4 ruote di gomma senza rulli tendicingolo.Lo scafo era tutto in alluminio saldato o rivettato.Il vano equipaggio era dietro, ma \u00e8 arduo definirlo cos\u00ec. Il cannone invece era al centro, con un piccolo scudo che era tutta la protezione corazzata in pratica disponibile. Il cannone M54 aveva otturatore a cuneo e movimento verticale, sparava tra i +10\u00b0 e -1\u00b0 di alzo, 30\u00b0 su ciascun lato. Le munizioni erano di vario tipo, perforanti, HEAT, HE, fumogene ecc. Ventinove granate riuscivano a trovare spazio all'interno del mezzo, sotto e a tergo del cannone.\nIl pilota era a sinistra del cannone, dietro vi era il cannoniere e il suo congegno di puntamento da 4,1 o 8 ingrandimenti.\nNel servizio, il cannone M56 entr\u00f2 in linea con la 82\u00aa e 101\u00aa Divisione Aviotrasportata americane, visto che esso necessitava di essere tanto leggero per l'impiego con tali unit\u00e0.Ma lo sparo della potente bocca da fuoco, concepita per mezzi 6 volte pi\u00f9 pesanti, faceva letteralmente saltare all'indietro il veicolo, oscurando anche il bersaglio con la polvere, e la mancanza di protezione come anche di armi per la difesa ravvicinata non agevol\u00f2 la credibilit\u00e0 complessiva della filosofia che lo aveva concepito, e pertanto appena disponibili missili controcarri venne messo da parte.Difficile dire se fosse migliore nel complesso dall'ASU-57, i 2 mezzi avevano entrambi vantaggi e svantaggi. erano privi di protezione, assai simili a prestazioni. L'ASU non aveva un armamento sufficiente, in compenso poteva disporre di uno da difesa ravvicinata, mentre come costo era certo molto inferiore. Per\u00f2 entrambi sacrificavano troppo alla potenza di fuoco per essere dei veicoli veramente validi in termini bellici. Fu usato in Vietnam, ma non in larga scala, nel ruolo di supporto alla fanteria, e fu venduto in piccoli numeri a Spagna e Marocco. In patria fu sostituito negli anni '60 dall'M551."}
{"id": "604339", "revid": "123824638", "url": "https://it.wikipedia.org/wiki?curid=604339", "title": "Jackie Chan Stunt Team", "text": "Il Jackie Chan Stunt Team (\"Sing Ga Ban\"), \u00e8 un gruppo di stuntman e artisti marziali che lavora con e per Jackie Chan.\nIl gruppo si \u00e8 originariamente creato grazie al rapporto creatosi tra Jackie e altri colleghi del campo cinematografico nelle sue prime apparizioni su pellicola, in cui molti degli stuntman usati nei suoi film cominciarono a lavorare assieme con regolarit\u00e0. Questo aument\u00f2 la conoscenza reciproca delle abilit\u00e0 tecniche di ciascuno e gli permise di lavorare assieme come una squadra. Alcuni dei membri hanno ricevuto un allenamento simile a quello di Chan avendo frequentato anche loro la Peking Opera School.\nA partire dal 1983, durante le riprese di \"Project A - Operazione Pirati\", lo stunt team \u00e8 diventato ufficialmente un'organizzazione composta da sei membri, e si preoccupava personalmente delle spese mediche e dell'assicurazione da pagare agli stuntman.\nNel 1988, anno del film \"Police Story 2\", la squadra si \u00e8 allargata a circa venti membri ed \u00e8 durata fino al 1990, dopodich\u00e9 alcuni membri rimasero, altri se ne andarono e altri ancora vennero sostituiti con nuove facce.\nLa formazione di questo team da parte di Chan ha influenzato altri attori suoi colleghi come ad esempio Sammo Hung e Yuen Biao e i loro rispettivi \"stunt team\" conosciuti rispettivamente come \"Hung Ga Ban\" e \"Yuen Ga Ban\". Altri attori che formarono un proprio team di stuntman furono Philip Ko, Stanley Tong e Bruce Law."}
{"id": "604343", "revid": "508156", "url": "https://it.wikipedia.org/wiki?curid=604343", "title": "La Mina (album)", "text": "La Mina \u00e8 il ventottesimo album in studio della cantante italiana Mina, pubblicato nell'ottobre 1975 dalla PDU con distribuzione EMI Italiana.\nDescrizione.\nSecondo LP di un album doppio di inediti (il quale includeva anche \"Minacantalucio\") che ormai la cantante pubblica sistematicamente nell'autunno di ogni anno; i cui dischi vengono poi venduti anche singolarmente.\nDistribuito anche su MC (PDU PMA 637) e CD (PDU CDP 7902792). In Spagna nel 1976 su LP e MC dalla Odeon (C 262-98.357).\nLa foto di copertina venne scattata durante la registrazione del videoclip per il programma \"Adesso musica\", con il brano \"Distanze\".\nArrangiamenti e direzione d'orchestra.\nTecnico del suono: Nuccio Rinaldis"}
{"id": "604346", "revid": "2161507", "url": "https://it.wikipedia.org/wiki?curid=604346", "title": "Coppa delle Fiere 1955-1958", "text": "La prima edizione della Coppa delle Fiere venne disputata tra il 1955 e il 1958, prendendo forma a Basilea su spinta dell'Associazione Svizzera di Football il 19 aprile 1955. La competizione inizi\u00f2 con una fase a gironi con partite di andata e ritorno. Il programma originale prevedeva solo due anni, uno per i gironi ed uno per le finali, ma lo scarso interesse per la prima fase caus\u00f2 il prolungamento della manifestazione, tra svariate defezioni.\nA causa delle regole del torneo, secondo cui ogni citt\u00e0 poteva iscrivere solo una squadra, molte citt\u00e0 con diverse squadre selezionarono i migliori giocatori di ciascuna per creare una rappresentativa cittadina. Due di queste, il ed il , raggiunsero la finale nella quale prevalsero gli spagnoli (il titolo, poi, verr\u00e0 riconosciuto a posteriori al )."}
{"id": "604347", "revid": "1543377", "url": "https://it.wikipedia.org/wiki?curid=604347", "title": "Bruno Di Porto", "text": "Biografia.\nBruno Di Porto \u00e8 nato a Roma nel 1933; ha insegnato Storia del giornalismo e Storia contemporanea all\u2019Universit\u00e0 degli studi di Pisa fino alla quiescenza.\nSi \u00e8 occupato di storia del Risorgimento, in particolare della democrazia repubblicana, anche dirigendo l\u2019istituto \"Domus Mazziniana\" in Pisa; di storia del giornalismo; di storiografia locale di Viterbo, dove ha insegnato ed \u00e8 vissuto, e di Pisa; di storia e vari aspetti dell\u2019Ebraismo, specialmente dell\u2019Ebraismo italiano.\nPubblica e dirige dal 1993 il periodico \u201cHazman Veharaion \u2013 Il Tempo e L\u2019Idea\u201d. Elabora settimanalmente un commento della Bibbia ebraica. In seno all\u2019Ebraismo progressivo ha qualifica di \"Lay Minister of Jewish Religion\". \u00c8 impegnato nel dialogo ebraico \u2013 cristiano ed in genere inter-religioso.\nIl suo libro \"Il movimento di Riforma nel contesto dell\u2019Ebraismo contemporaneo. La presenza in Italia\" \u00e8 anche testimonianza della propria partecipazione e prospettiva di raccordo con le istituzioni ebraiche italiane.\nOpere.\n\u2022 Documenti inediti sull'emancipazione religiosa in Piemonte, in \"Ha-Makor - La Sorgente - Bollettino del Centro di studi ebraici\", gennaio-maggio 1957, pp. 17-20.\n\u2022 Recensione a Giorgio Bassani Gli occhiali d\u2019oro (Torino, Einaudi, 1958), in \u201cLa Rassegna Mensile di Israel\u201d, XXIV, n. 7, luglio 1958, pp. 332-334.\n\u2022 Giuseppe Mazzini e Luigi Napoleone Bonaparte, a puntate tra il 1957 ed il 1958, parte della collaborazione al quotidiano \u201cLa Voce Repubblicana\u201d.\n\u2022 Si configura l\u2019Europa, in La storia. Orientamenti didattici europei. Quaderni 3 dell\u2019AEDE. Ho composto la parte di pp. 16-47.\n\u2022 Il Partito Repubblicano Italiano. Profilo per una storia dalle origini alle odierne battaglie, con prefazione di Ludovico Gatto, Roma, Ufficio stampa del P.R.I., 1963, pp. 215.\n\u2022 Il problema religioso in Luigi Luzzatti, in \u201cLa Voce della Comunit\u00e0 Israelitica\u201d, Roma, gennaio 1965.\n\u2022 Romualdo Bonfadini. Un conservatore regionalista, in \u201cIdea\u201d, XXII, febbraio 1966, pp. 88-90.\n\u2022 La religione in Pascoli, Viterbo, Tipografia Unione, 1967.\n\u2022 Recensione a Giacomo Martina, S.J., Pio IX e Leopoldo II (Miscellanea Historiae pontificiae), Roma, Universit\u00e0 Gregoriana, 1967, in \u201cRassegna Storica del Risorgimento\u201d, LVI, fasc. I, gennaio \u2013 marzo 1969, pp. 97-100.\n\u2022 La religione in Machiavelli e Guicciardini, Roma, edizione Idea, 1968.\n\u2022 Un triennio del Risorgimento viterbese (1847-1849) nelle carte della polizia pontificia, in \u201cRassegna Storica del Risorgimento\u201d, LV, fasc. III, luglio \u2013 settembre 1968, pp. 439-460.\n\u2022 Gino Capponi e gli ebrei: un'antipatia non meditata, in \"La Rassegna Mensile di Israel\", XXXIV, 1968, pp. 104-110.\n\u2022 Niccol\u00f2 Tommaseo e gli ebrei: una meditata simpatia, in \"La Rassegna Mensile di Israel\", XXXV, 1969, pp. 505-514.\n\u2022 Recensione a Niccol\u00f2 Tommaseo, Del presente e dell\u2019avvenire. Inedito, cura di Teresa Lodi, tomo I, Edizione nazionale delle opere, Firenze, Sansoni, 1968, in \u201cRassegna Storica del Risorgimento\u201d, LVI, fasc. IV, ottobre-dicembre 1969, pp. 698-699\n\u2022 Recensione a Dio alla ricerca dell\u2019uomo di Abraham Joshua Heschel, in \u201cLa Voce Repubblicana\u201d, 13-14 settembre 1969.\n\u2022 Residui della presenza ebraica nel Viterbese, in \u201cShalom\u201d, ottobre 1969, p. 17.\n\u2022 Garibaldini e restaurazione pontificia nel 1867 a Viterbo, in \u201cRassegna Storica del Risorgimento\u201d, LVII, fasc. II, aprile- giugno 1970, pp. 241-256.\n\u2022 Recensione a Rosario Romeo, Cavour e il suo tempo (1810-1842), Bari, Laterza, 1969, in \u201cRassegna Storica del Risorgimento\u201d, LVII, fasc. I, gennaio \u2013 marzo 1970, pp. 104-108.\n\u2022 Recensione a Gerusalemme ed il popolo ebreo di Benedetto Musolino, in \u201cRassegna Storica del Risorgimento\u201d, LVII, fasc. II, aprile-giugno 1970, pp. 305-311.\n\u2022 Premesse al problema storico dell\u2019Italia centrale nel primo decennio dell\u2019unit\u00e0, in Annali della Libera Universit\u00e0 della Tuscia, 1969-1970, a. I, fasc. I-II, pp. 32-64.\n\u2022 Dalle cinque giornate alla liberazione del Mezzogiorno, in Carlo Cattaneo, Roma, Edizioni della Voce, pp. 107-114.\n\u2022 Gli ebrei di Roma dai Papi all\u2019Italia, in 1870 La breccia del Ghetto. Evoluzione degli ebrei di Roma, Introduzione di Elio Toaff, Roma, Barulli, 1971, pp. 15-78.\n\u2022 Il XX settembre nella realt\u00e0 ebraica romana, in \u201cLa Rassegna Mensile di Israel\u201d, XXXVI, n. 12, dicembre 1970, pp. 459-471.\n\u2022 Recensione a Mario Romani, Storia economica d\u2019Italia nel secolo XIX, 1815 \u2013 1914, con una scelta di testi e documenti, in \u201cRassegna Storica del Risorgimento\u201d, LVIII, Fascicolo I, gennaio \u2013 Marzo 1971, pp. 103 \u2013 107.\n\u2022 Due sonetti inediti di Pietro Giannone, in \u201cRassegna Storica del Risorgimento\u201d, LVII, fasc. III, luglio \u2013 settembre 1971, pp. 380-382.\n\u2022 Romualdo Bonfadini. Un patriota lombardo segnalato a Viterbo, in Annali della Libera Universit\u00e0 della Tuscia, III, fasc. I-IV, 1971-1972, pp. 165-168.\n\u2022 Incontro agli antichi. Testo di storia ad uso del biennio ginnasiale e scientifico, in collaborazione con Ludovico Gatto, vol. I, Roma, Gremese, 1972.\n\u2022 Mazzini e l\u2019emancipazione degli ebrei, in Giuseppe Mazzini, Roma, 1972, pp. 120-123.\n\u2022 The Rome Colloquium, Focus on Italy, in \u201cEuropean Judaism\u201d,1972, n. 1, pp. 12-15, participation to a Forum.\n\u2022 Storia del Risorgimento e contemporanea. Due volumi. Dalla Restaurazione all\u2019Unit\u00e0 d\u2019Italia\n\u2022 Dall\u2019Unit\u00e0 d\u2019Italia alla prima guerra mondiale, Roma, Gremese, 1973, pp. 359. Testo parascolastico.\n\u2022 Il primo ventennio di Viterbo italiana, in Annali della Libera Universit\u00e0 della Tuscia, IV, anno accademico 1972-1973, fasc. III-IV, pp. 73-161.\n\u2022 Recensione a Il giornalismo italiano dal 1861 al 1879, 450 parallelo, [1966] , in \u201cRassegna Storica del Risorgimento\u201d, LX, fasc. II, aprile-giugno 1973, pp. 302-305.\n\u2022 Recensione a Carlo Zaghi, I russi in Etiopia, due volumi, Napoli, Guida, 1972, in \u201cRassegna Storica del Risorgimento\u201d, LX,n. 4, ottobre \u2013 dicembre 1973, pp. 643-646.\n\u2022 Giacomo di Castelnuovo e il suo diario di guerra del 1866, in \"Rassegna Storica del Risorgimento\", LX, fasc. 3, luglio-settembre 1973, pp. 376-418.\n\u2022 Tre questioni sui rapporti tra gli ebrei e Roma antica, in \"La Rassegna Mensile di Israel\", XXXIX, febbraio 1973, pp. 1-9.\n\u2022 Edoardo Arbib deputato di Viterbo, in \"La Rassegna Mensile di Israel\", XL, luglio \u2013agosto 1973, pp. 429-443.\n\u2022 Incontro agli antichi, testo scolastico di storia, II volume, Roma, Gremese, 1973.\n\u2022 Gli ebrei di Roma sotto l'occupazione nazista, in \"Capitolium\", Roma, ottobre 1973, pp. 88-89.\n\u2022 Raffaele Vita Fo\u00e0. Un mazziniano piemontese, in \u201cLa Voce Repubblicana\u201d, 11 luglio 1973.\n\u2022 Il secondo ventennio di Viterbo italiana, in Annali della Libera Universit\u00e0 della Tuscia, V, fasc. III-IV, anno accademico 1973-1974, pp. 41-76.\n\u2022 Prospettive dei rapporti ebraico-cristiani in Italia, in \"Bollettino dell'Amicizia Ebraico-Cristiana di Firenze\", gennaio -giugno 1974, pp. 3-8.\n\u2022 Recensione a Gastone Manacorda, Storiografia e socialismo. Saggi e note critiche, Padova, Liviana, 1967, in \u201cRassegna Storica del Risorgimento\u201d, LXI, fasc. I, gennaio-marzo 1974, pp. 128-129.\n\u2022 La casa che \u00e8 stata tanto tempo ad aspettare, in \u201cLa Voce Repubblicana\u201d, 6 agosto 1974.\n\u2022 Prospettive dei rapporti ebraico \u2013 cristiani in Italia, in Bollettino dell\u2019Amicizia ebraico \u2013 cristiana di Firenze, IX,1-2, gennaio- giugno 1974, pp. 3-8.\n\u2022 Le prospettive internazionali del movimento democratico e repubblicano. In \u201cArchivio trimestrale\u201d, anno I, n. 3, settembre 1975, pp. 292-323.\n\u2022 Recensione a Franco Della Peruta, Mazzini e i rivoluzionari italiani. Il \u2018partito d\u2019azione\u2019 1830-1845, Milano, Feltrinelli, 1974, in \u201cRassegna Storica del Risorgimento\u201d, XLII, fasc. I, gennaio \u2013 marzo 1975, pp. 87-90.\n\u2022 Recensione a Autori vari, Chiesa e religiosit\u00e0 in Italia dopo l\u2019Unit\u00e0 (1861-1878). Atti del quarto convegno di Storia della Chiesa (La Mendola 31 agosto \u2013 5 settembre 1971, quattro volumi, Milano, Vita e Pensiero, 1973, in \u201cRassegna Storica del Risorgimento\u201d, LXII, fasc. IV, ottobre \u2013 dicembre 1975, pp. 516-518.\n\u2022 Le prospettive internazionali del movimento democratico e repubblicano nell\u2019et\u00e0 napoleonica, in \u201cArchivio trimestrale. Rassegna storica di studi sul movimento repubblicano\u201d, Anno II, n. 1, marzo 1976, pp. 41-73.\n\u2022 La visione internazionale di Maurizio Quadrio, in Atti del secondo convegno su Mazzini e i mazziniani dedicato a Maurizio Quadrio Pisa, 23-24 ottobre 1976, pp. 84-161.\n\u2022 Recensione a Democrazia e mazzinianesimo nel Mezzogiorno d\u2019Italia 1831-1872, Gen\u00e8ve, Librairie Droz, 1975, in \u201cRassegna Storica del Risorgimento\u201d, LXIII, fasc. II, aprile \u2013 giugno 1976, pp. 259-262.\n\u2022 Recensione a Aroldo Benini, Vita e tempi di Arcangelo Ghisleri (1855-1938) con appendice bibliografica, in \u201cRassegna Storica del Risorgimento\u201d, LXIII, fasc. III, luglio-settembre 1976, pp. 393-396. La Resistenza nel Viterbese. Quaderni della Resistenza laziale 3 Regione Lazio Roma 1977, pp. 213.\n\u2022 Recensione a Ingvar Andersson, Storia della Svezia, introduzione di Silvio Furlani, in \u201cRassegna Storica del Risorgimento\u201d, fasc. III, luglio \u2013 settembre 1977, pp. 351-355.\n\u2022 Tre lettere inedite di Nello Rosselli a Giulio Andrea Belloni e Il problema ebraico in Nello Rosselli, in Giustizia e Libert\u00e0 nella lotta antifascista e nella storia d\u2019Italia. Attualit\u00e0 dei fratelli Rosselli a quaranta anni dal loro sacrificio, Atti del congresso internazionale organizzato a Firenze il 10-12 giugno 1977, Firenze, La Nuova Italia, 1977, pp. 483-489, 490-499.\n\u2022 Appunti per una bibliografia mazziniana. Raccolta, in due volumi, della bibliografia mazziniana curata nel \u201cBollettino della Domus Mazziniana\u201d negli anni 1977-1983.\n\u2022 I repubblicani nell\u2019et\u00e0 giolittiana, in Istituzioni e metodi politici dell\u2019et\u00e0 giolittiana. Atti del Convegno nazionale Cuneo 11-12 novembre 1978, a cura di Aldo A: Mola, Torino, Centro Studi Piemontesi, 1979, pp. 277-286.\n\u2022 Tra riformismo e intransigenza. La posizione di Gustavo Chiesi, in \u201cArchivio trimestrale\u201d, anno IV, maggio \u2013 giugno 1978, pp. 27-30.\n\u2022 Testimonianza nel libro di Lamberto Mercuri, Il movimento di Unit\u00e0 Popolare, Roma, Carecas, 1978, pp. 128-132.\n\u2022 La visione internazionale di Enrico Mayer, in Enrico Mayer. Atti del Convegno di sudi nel Centenario della morte. Livorno \u2013 Pisa 17 / 18 febbraio 1978, Quaderni della Labronica, n. 17 maggio 1982, nuova serie, pp. 16-30.\n\u2022 Origini del moderno repubblicanesimo in Italia, PRI, Sezione Bovio, Firenze, 1978, pp. 11.\n\u2022 L\u2019interesse di Belloni per Pisacane e i suoi inediti sull\u2019argomento, e Le componenti mazziniana e cattaneana in Salvemini e nei Rosselli. La figura e l\u2019opera di Giulio Andrea Belloni, in Atti del Convegno di studi nel venticinquesimo anniversario della fondazione della Domus Mazziniana 1952 \u2013 1977, Pisa 4-6 novembre 1977, Pisa, Domus Mazziniana, 1979, pp. 183-254.\n\u2022 Conclusioni del Convegno sui Periodici ghisleriani, Bergamo, Istituto Italiano di Arti Grafiche, 1979, pp. 163-167.\n\u2022 I repubblicani nell\u2019et\u00e0 giolittiana, in Istituzioni e metodi politici dell\u2019et\u00e0 giolittiana. Atti del Convegno nazionale Cuneo 11-12 novembre 1978, a cura di Aldo A. Mola, Torino, Centro studi piemontesi, 1979, pp. 277-286.\n\u2022 Regione Toscana. Le leggi razziali in Italia 400 anniversario 20 ottobre 1979 Consiglio Regionale Toscano, pp. 31-38.\n\u2022 Socialismo e questione nazionale in Cesare Battisti, in \u201cDimensioni\u201d, 10 a. IV, marzo 1979 Documenti Politica Cultura, Livorno Belforte, pp. 51-61.\n\u2022 Martin Buber e l'ebraismo, in \"La Rassegna Mensile di Israel\", XLV, 1979, pp. 223-238.\n\u2022 Spigolature ebraiche pisane dell\u2019Ottocento, in Gli ebrei in Toscana dal Medioevo al Risorgimento, volume da me curato e introdotto, Firenze, Olschki, 1980, pp. 65-101.\n\u2022 Gli ebrei nel Risorgimento, in \u201cNuova Antologia\u201d, Fascicolo 2136, ottobre \u2013 dicembre 1980, pp. 256-272.\n\u2022 La Societ\u00e0 operaia italiana di Costantinopoli, in \u201cBollettino della Domus Mazziniana\u201d, anno XXVI, 1980, n. 1, pp. 85-101.\n\u2022 Mazzini a Pisa, in \u201cArchivio Trimestrale\u201d VI, 1980, n. 2, pp.263-277.\n\u2022 Quale terrorismo nel Risorgimento, in \u201cLa Nazione\u201d, 18 maggio 1980.\n\u2022 Centenario del Tempio Israelitico di Firenze. Atti del Convegno, 7 heshvan 5743 \u2013 24 ottobre 1982, pp. 14-15.\n\u2022 La prima \u201cGiovine Italia\u201d. Genesi e propositi, in 1500 anniversario della fondazione della \u201cGiovine Italia\u201d 1831-1981, Savona, Marco Sabatelli, 1983, pp. 65-72.\n\u2022 L\u2019istruzione popolare nelle posizioni e nelle iniziative dei repubblicani, in Istruzione popolare nell\u2019Italia liberale. Le alternative delle correnti di opposizione, a cura di Giovanni Genovesi e C.G. Lacaita. Centro italiano per la ricerca storico-educativa. Atti del II convegno nazionale (Pisa, 12-13 novembre 1982), Milano, Franco Angeli, 1983, pp. 78-110.\n\u2022 Mario mazziniano e garibaldino. Dagli anni genovesi ad Aspromonte, in Alberto Mario nel I centenario della morte. Atti del convegno nazionale di studio. Comune di Lendinara. Comitato per il I centenario della morte di Alberto Mario, Lendinara 2-3 giugno 1983, 1984, pp. 29-72.\n\u2022 Conti Giovanni, in Dizionario biografico degli italiani, XXVIII, Roma, Istituto della Enciclopedia Italiana, 1983, pp. 419-426.\n\u2022 Storia del Patto di Fratellanza. Movimento operaio e democrazia repubblicana 1860 / 1893, con Lucio Cecchini, Roma, Edizioni della Voce ENDAS, s.a.[1983]. Prefazione di Giovanni Spadolini. Parte mia: Dal mutualismo risorgimentale al primo decennio del Patto, pp. 1-201.\n\u2022 L\u2019approdo al crogiuolo risorgimentale, in \u201cLa Rassegna Mensile di Israel\u201d, L, n. 9-10-11-12, settembre \u2013 dicembre 1984, pp. 803 \u2013 862.\n\u2022 La questione ebraica in \u201cEchi e Commenti\u201d, in Israel. \u2018Un decennio\u2019 1974 -1984. Saggi sull\u2019Ebraismo italiano, a cura di Francesco Del Canuto, Roma, Carucci, 1984, pp. 185-213.\n\u2022 Ricordo di Aldo Nepi Modona. Uomo di pace e di dignit\u00e0, in Bollettino dell\u2019Amicizia Ebraico \u2013 Cristiana di Firenze, XX, 1-2, gennaio \u2013 giugno 1985, pp. 13-15.\n\u2022 I rapporti della Chiesa cattolica con l\u2019Ebraismo a vent\u2019anni dalla Nostra Aetate, in Bollettino dell\u2019Amicizia Ebraico- Cristiana di Firenze, XX, 3-4, luglio \u2013 dicembre 1985, pp. 35-42.\n\u2022 Celebrazione in ricordo di Sir Moses Montefiore. Bicentenario della nascita, centenario della morte. Firenze, La Giuntina, 1985 saggio in sette pagine.\n\u2022 Salvemini e Colonna di Cesar\u00f2, in Gaetano Salvemini tra storia e politica, a cura di Gaetano Cingari, Roma \u2013 Bari, Laterza, 1986, pp. 364-473.\n\u2022 Recensione a Vincenzo Lupo Berghini, A quarant\u2019anni dalla legislazione razziale. Persecuzioni a Pisa, in \u201cLa Rassegna Mensile di Isael\u201d, LII, maggio \u2013 dicembre 1986, pp. 517- 519.\n\u2022 Competizioni politico-amministrative e vita quotidiana a Pisa nel biennio 1889-1890 attraverso due opposti giornali, Pisa, Servizio editoriale universitario, 1987, seconda edizione 1988.\n\u2022 Periodici settimanali della parte occidentale della Toscana: \u201cL\u2019Ombrone\u201d, \u201cLa Provincia di Massa Carrara\u201d, \u201cIl Baluardo\u201d, \u201cIl Faro\u201d, in \u201cDocumenti e Studi\u201d, semestrale dell\u2019Istituto Storico della Resistenza in Provincia di Lucca, 6/7, dicembre 1987, pp. 93-95, a presentazione.\n\u2022 Presentazione di Renato Menasci, Verso di te Gerusalemme, Roma, Carucci, 1988, pp. 3-9.\n\u2022 Ebrei e Cristiani a 40 anni da Seelisberg, in Bollettino Amicizia Ebraico \u2013 Cristiana di Firenze, ,3-4, luglio \u2013 dicembre 1988, pp.3-7.\n\u2022 Il delirio nello scartafaccio. Francesco Gaeta, poeta e giornalista, antisemita ed antimassone, in \u201cLa Rassegna Mensile di Israel\u201d, LVI, n. 1-2, gennaio \u2013 agosto 1990, pp.101-112.\n\u2022 Il partito politico nella \u00abNuova Antologia\u00bb, in Il partito politico nella Belle Epoque. Il dibattito sulla forma \u2013 partito in Italia tra \u2018800 e \u2018900, a cura di Gaetano Quaglarello, LUISS, Milano, Giuffr\u00e8, 1990, pp. 247-277.\n\u2022 Gli articoli di Achille Loria in \u201cEchi e Commenti\u201d parte di Un periodico tra le due guerre mondiali Volume I Tomi II e III, Servizio editoriale universitario Pisa.\n\u2022 \u201cEchi e Commenti\u201d. Un periodico tra le due guerre mondiali. Vol. I. Achille Loria direttore di \u201cEchi e Commenti\u201d (11920-1928). Tomo I. Prefazione di Luigi Bulferetti. Postfazione di Riccardo Faucci, Servizio editoriale universitario di Pisa, pp. 444. Al tutto ampia recensione di Vincenzo G. Pacifici, cumulativa del mio lavoro e quello di Antonio Allocati, che ha curato il Carteggio Loria \u2013 Graziani (1888-1943), pubblicazione degli archivi di Stato 1990, in \u201cRassegna Storica del Risorgimento\u201d, LXXIX, fasc. III, luglio \u2013 settembre 1992, pp. 411-412.\n\u2022 Conversazioni e lineamenti di storia del giornalismo. Precedenti ed albori, Pisa, Il Campano, 1991.\n\u2022 Bei tempi, in Il Pensiero Mazziniano, XLVI, gennaio \u2013 marzo 1991, pp. 75-77.\n\u2022 Modelli, riferimenti e miti internazionali dei partiti politici, in Almanacco Repubblicano 1992, ed. La Ragione, pp. 437-442.\n\u2022 Concetto generale e fattori di crisi nella nostra epoca al vaglio del dialogo ebraico-cristiano. Contributo a La fede in tempo di crisi. Ebrei e Cristiani riflettono oggi nel V centenari della espulsione degli ebrei dalla Spagna, Edizioni Camaldoli, pp. 17-32.\n\u2022 Giornalismo e storiografia, in Almanacco Repubblicano 1993, ed. La Ragione, pp. 479-483.\n\u2022 La stampa periodica ebraica a Livorno, in \u201cNuovi Studi Livornesi\u201d, vol. I 1993, pp. 173-198.\n\u2022 Culture altre. L\u2019ebraismo. Straniero o nemico?, in \u201cRocca\u201d. Rivista della Pro Civitate Christiana Assisi, anno 53, I febbraio 1994, pp. 48-51.\n\u2022 Politica, economia e cultura in una rivista tra le due guerre \u201cEchi e Commenti\u201d 1920-1943, Torino, G. Giappichelli, 1995.\n\u2022 \u201cLa Rassegna Mensile di Israel\u201d in epoca fascista, in \u201cLa Rassegna Mensile di Israel\u201d, LXI, n. 1, gennaio \u2013 aprile 1995, pp. 7- 60.\n\u2022 Il pensiero di Paolo sulla giustizia. Un ebreo di oggi e Paolo di Tarso, in Vita Monastica, anno XLIX, n. 199, gennaio- marzo 1995, Edizioni Camaldoli, pp.23-50.\n\u2022 La giustizia e la non violenza nel Giudaismo postbiblico, in Non violenza e giustizia nei testi sacri delle religioni orientali. Atti del Convegno della Facolt\u00e0 di Lettere dell\u2019Universit\u00e0 di Pisa, 24-26 maggio 1995, a cura di Caterina Conio e Donatella Dolcini, Pisa, Giardini, 1999, pp. 189-206.\n\u2022 L\u2019Ebraismo: una religione e una cultura, in L\u2019educazione interculturale 2 curriculo delle religioni. IRRSAE Puglia. Comunit\u00e0 Europea. Ministero Pubblica Istruzione, Quaderno n. 21, Bari, 1995, pp. 29-44.\n\u2022 Conversazioni e lineamenti di Storia del Giornalismo. Giornalismo e cultura, Pisa, Il Campano, 1996, pp. 5-31 conferenza tenuta presso l\u2019Amministrazione provinciale a Pescara.\n\u2022 Francesco Gaeta (radiografia di un antisemita), in \u201cLa Rassegna Mensile di Israel\u201d, LXIII, n. 2, maggio \u2013 agosto 1997, pp. 121-132.\n\u2022 \u00abPer l\u2019emancipazione degli Israeliti\u00bb (1847). L\u2019autografo di Stanislao Grottanelli de\u2019 Santi all'Accademia Labronica, in Nuovi Studi Livornesi, I, 1998, Belforte, pp. 161-182.\n\u2022 Recensione a Quaderni del Limone d\u2019oro, 2 Dal Piemonte a Sion in RMI LXIV, n. maggio \u2013 agosto 1998, pp. 163 \u2013 168.\n\u2022 Recensione a Quaderni del Limone d\u2019oro, 2 Dal Piemonte a Sion in \u201cLa Rassegna Mensile di Israel\u201d LXIV, n. maggio \u2013 agosto 1998, pp. 163 \u2013 168.\n\u2022 Abramo lo straniero, padre di una nazione e padre dei credenti, in \u201cFilosofia e Teologia=, Edizioni scientifiche italiane, 2/98, pp. 255-265.\n\u2022 Valdesi ed ebrei, le due storiche minoranze religiose dal Risorgimento alla Repubblica, in \u201cLa Rassegna Mensile di Israel\u201d, LXIV, n. 1, gennaio \u2013 aprile 1998, pp. 7-12.\n\u2022 La temuta protesta dei senatori ebrei per le leggi antiebraiche, in \u201cLa Rassegna Mensile di Israel\u201d, LXIV, n. 2, maggio \u2013 agosto 1998, pp. 69-80.\n\u2022 Il messia sconfitto. L\u2019enigma della morte di Ges\u00f9 osservazioni al libro di Severino Dianich, cos\u00ec intitolato (Casale Monferrato, Piemme, 1997), in dialogo e confronto con l\u2019autore, in \u201cRassegna di Teologia\u201d, ed. San Paolo n. 5, XXXIX, settembre- Ottobre 1998, pp. 763-770. Replica di don Dianich alle pagine 770-772.\n\u2022 La politica internazionale del PRI dal secondo dopoguerra agli attuali frangenti, in \u201cAlmanacco Repubblicano 1997\u201d, pp. 518-523.\n\u2022 Intervento in La preghiera. Respiro delle religioni. Gruppi di studio della XXXVI sessione di formazione ecumenica, SAE, pp. 15-25.\n\u2022 Gli ebrei e le svolte di Pio IX, in Amicizia Ebraico \u2013 Cristiana. Bollettino a cura dell\u2019Amicizia Ebraico-Cristiana di Firenze, XXXVI, 1-2, gennaio- giugno 2000, pp. 43-53.\n\u2022 Un insegnamento parallelo che si affermi con i suoi meriti nella libert\u00e0, in Educare al senso della vita nella scuola di Stato, a c. di Raffaele La Porta, Milano, La Nuova Italia, 2001, pp. 105-121.\n\u2022 \u201cLa Rivista Israelitica\u201d. Ktav haet hayhu\u00ec harishon be Italia, in \u201cQesher\u201d n. 30, novembre 2001, pp. 109-117; 18e-20e della parte riassuntiva in inglese.\n\u2022 Il giornalismo ebraico in Italia. Un primo sguardo d\u2019 insieme al \u201cVessillo Israelitico\u201d, in \u201cMateria Giudaica \u2013 Rivista dell\u2019Associazione italiana per lo studio del Giudaismo\u201d, VI/1, 2001, pp. 104-109.\n\u2022 Elia Benamozegh, un volto mediterraneo dell\u2019Ebraismo integrale e moderno, mistico e storico nell\u2019 incontro con l\u2019Italia, in Per Elia Benamozegh. Atti del Convegno di Livorno su Benamozegh, a cura di Alessandro Guetta, Milano, Thalassa De Paz, 2001, pp. 67-86.\n\u2022 \u201cIl Vessillo Israelitico\u201d Un vessillo ai venti di un\u2019epoca tra Ottocento e Novecento, in \u201cMateria Giudaica\u201d, VII/2, 2002, pp. 349-383.\n\u2022 Apporti e posizioni di ebrei nella vita e nella cultura politica italiana, in Isacco Artom e gli ebrei italiani dal Risorgimento al fascismo, a cura di Aldo A. Mola, Foggia, Bastogi, 2002, pp. 59-108.\n\u2022 Gli ebrei in Italia durante il fascismo, Ibidem, pp. 153-188.\n\u2022 Aspetti religiosi della macellazione, in La macellazione. L\u2019uccisione degli animali a scopo alimentare, a cura di Gian Luigi Giovagnoli, Torino, Edizioni medico scientifiche, 2003, pp. 69-72.\n\u2022 Il nazionalismo tra continuit\u00e0 e rottura con il Risorgimento, in Da Oriani a Corradini. Bilancio critico del primo nazionalismo italiano, a cura di Romain H. Rainero, Milano, Franco Angeli, 2003, pp. 25 \u2013 44.\n\u2022 Haittonut hayehudit be Italia nokah haanti\u1e67emiut (Il giornalismo ebraico in Italia di fronte all\u2019antisemitismo), in \u201cQesher\u201d, rivista israeliana di storia del giornalismo ebraico, n. 33, 2003, pp. 90 \u2013 99.\n\u2022 Un umanesimo religioso ebraico, in \u201cTestimonianze\u201d, n. 429, pp. 84- 89.\n\u2022 \u201cIl Corriere Israelitico\u201d. Uno sguardo d\u2019insieme, in \u201cMateria Giudaica\u201d, Rivista dell\u2019Associazione italiana per lo studio del giudaismo, IX/ 1-2 (2004), pp.249 \u2013 263.\n\u2022 I periodici fiorentini di Samuel Hirsch Margulies: la \u201cRivista Israelitica\u201d e \u201cLa Settimana Israelitica\u201d, in Percorsi di storia ebraica. Atti del Convegno internazionale Cividale del Friuli \u2013 Gorizia, 7 \u2013 9 settembre 2004, a cura di Pier Cesare Ioly Zorattini, Udine, Forum, 2005, pp. 221 \u2013 245.\n\u2022 Abramo nella tradizione ebraica, in Abramo padre di tutti i credenti. Alle radici delle tre grandi religioni monoteistiche, a cura di Cesare Letta, Pisa, ETS, 2006, pp. 67 \u2013 102.\n\u2022 Prefazione a Gabriele Ancona, Ledor vador. Di generazione in generazione. Cronaca domestica degli Ancona dal XIV al XXI secolo, Milano, 2006.\n\u2022 Guardare sempre all\u2019origine, in Il potere, a cura di Piero Ciardella e Maurizio Gronchi, Milano, Paoline, 2007, pp. 95 \u2013 96.\n\u2022 Gli ebrei italiani di fronte al 1938, in \u201cLa Rassegna Mensile di Israel\u201d,LXXIII, n. 2. Maggio \u2013 agosto 2007. Numero speciale in occasione del 700 anniversario dell\u2019emanazione della legislazione antiebraica fascista, a cura di Michele Sarfatti, pp. 249 \u2013 276.\n\u2022 Il foro interiore e lo spazio pubblico, in \u201cTestimonianze\u201d, n. 460, luglio \u2013 agosto 2008, pp.40 \u2013 45.\n\u2022 Recensione a Pietro Ioly Zorattini, i nomi degli altri. Conversioni a Venezia e nel Friuli in et\u00e0 moderna, Firenze, Leo Olschki, 2008, in \u201cMateria Giudaica\u201d, XIII / 1 \u2013 2 (2008), pp. 440 \u2013 443.\n\u2022 Posizioni di ebrei di fronte alla vicenda Zolli, in Israel \u2013 Eugenio Zolli. Un semitista tra religioni e storia, a cura di Pier Angelo Carozzi, Padova, Il Poligrafo, 2009, pp. 129 \u2013 168.\n\u2022 Gli ebrei d\u2019Italia nell\u2019et\u00e0 fascista e nella persecuzione, in Atti delle giornate di studio per i settant\u2019anni delle leggi razziali in Italia. Napoli Universit\u00e0 \u2018L\u2019Orientale\u2019 \u2013 Archivio di Stato 17 e 25 novembre 2008, a cura di Giancarlo Lacerenza e Rossana Spadaccini. Napoli, 2009, pp. 113 \u2013 143.\n\u2022 Simone Weil e l\u2019ebraismo. La radice disconosciuta, in \u201cTestimonianze\u201d, n. 468 \u2013 469, pp. 112 \u2013 121.\n\u2022 Postfazione a Isacco Sciaky, Il salonnichiota in nero, a cura di Vincenzo Pinto, Livorno, Salomone Belforte, 2009, pp. 239-246.\n\u2022 Ebraismo, una civilt\u00e0 sviluppata da un popolo, su una base religiosa, in Fedi e conflitti. Le religioni possono costruire la pace, a cura di Massimo Salani. Pisa, Plus, 2010, pp. 145 \u2013 172.\n\u2022 Marco Mordekai Mortara Dore\u1e67 Tov, in \u201cMateria Giudaica\u201d, Rivista dell\u2019Associazione italiana per lo studio del giudaismo, XV \u2013 XVI (2010 \u2013 2011), Atti del XXIII Convegno internazionale dell\u2019AISG. L\u2019Ottocento ebraico in Italia fra tradizione e innovazione: la figura e l\u2019opera di Marco Mortara, pp. 139 \u2013 167.\n\u2022 Un timbro di ritualit\u00e0 e di valore ai ritmi del tempo, in \u201cTestimonianze\u201d, n. 477, maggio \u2013giugno 2011, pp. 32- 36.\n\u2022 Origini, sviluppi e apporti della presenza ebraica nella storia nordamericana (limitatamente agli Stati Uniti di America), in L\u2019Europa e la sua espansione religiosa nel continente nordamericano, a cura di Luciano Vaccaro, Milano, Centro Ambrosiano, 2012, pp. 661 \u2013 690.\n\u2022 Il movimento di riforma nel contesto dell\u2019ebraismo contemporaneo, in Storia religiosa degli ebrei di Europa, a cura di Luciano Vaccaro, Milano, Centro Ambrosiano, pp. 267 \u2013 326.\n\u2022 Commento alla Torah, in volume pubblicato a cura di Sergio Di Porto e Anna Coen, Roma, 2012. Lo vado ampliando in puntate settimanali su un sito siti elettronico e in newsletter dell\u2019Associazione e Sinagoga Lev Cadash, e della Comunit\u00e0 Ebraica di Pisa.\n\u2022 Gli ebrei nella vita e nella cultura politica italiana dal Risorgimento alla fine dell\u2019Ottocento, in L\u2019emancipazione ebraica in Toscana e la partecipazione degli ebrei all\u2019Unit\u00e0 d\u2019Italia. Atti del Convegno di studi Livorno \u2013 Pisa \u2013 Firenze 28 febbraio. 1 marzo 2011, a cura di Dora Liscia Bemporad, Firenze. Edifir, 2012, pp. 27 \u2013 43.\n\u2022 Ebrei italiani dell\u2019Ottocento tra politica e cultura, tra italianit\u00e0 ed ebraismo, in Ebrei, minoranze e Risorgimento. Storia, cultura, letteratura, a cura di Marina Beer e Anna Foa, Roma, Viella, 2013, pp. 37 \u2013 63.\n\u2022 Prefazione a Toccare il fondo. Una famiglia di ebrei italiani attraverso due guerre mondiali, di Gianna Di Nepi, a cura di Giulia Piperno, Livorno, Salomone Belforte &amp; C., 2013, pp. 9 \u2013 11.\n\u2022 Voce Ghetto in Lessico interculturale a cura di Serena Gianfaldoni, Milano, Franco Angeli, 214, pp.91 \u2013 95, 249.\n\u2022 Gli ebrei italiani dai vecchi stati all\u2019Unit\u00e0, in Gli ebrei italiani dai vecchi stati all\u2019Unit\u00e0. Atti del convegno 9 novembre 2011. Museo Ebraico di Bologna, a cura di F. Bonilauri e V. Maugeri, Firenze, Giuntina, 2014, pp. 9-56.\n\u2022 Riflessi religiosi di un movimento secolare: sionismo e religione, in Una citt\u00e0 tra terra e cielo. Gerusalemme. Le religioni \u2013 Le chiese, sotto la direzione di Cesare Alzati, a cura di Luciano Vaccaro, Citt\u00e0 del Vaticano, Libreria Editrice Vaticana \u2013 Fondazione Ambrosiana Paolo VI, 2014, pp. 423-454.\n\u2022 Per un profilo culturale di Raffaele Ottolenghi. Contributo su aspetti di fondo, in Non solo verso Oriente. Studi sull\u2019Ebraismo in onore di Pier Cesare Ioly Zorattini, a cura di Maddalena Del Bianco Cotrozzi, Riccardo Di Segni, Marcello Massenzio Firenze, Leo S. Olschki, 2014, tomo II, pp. 519-533.\n\u2022 Postfazione alla riedizione, con indici, di tutto il pubblicato, della \u00abRivista Israelitica\u00bb, diretta da Cesare Rovighi, 1845- 1847, a cura di Ercole Camurani, con note introduttive di Sabina Magrini, direttore della Biblioteca Palatina di Parma, e di Vincenza Maugeri, direttore del Museo Ebraico di Bologna, Fidenza, Mattioli 1885, 2014, pp. 779-793.\n\u2022 I discendenti da Vittorio di Mois\u00e8, in I Supino. Una dinastia di ebrei pisani fra mercatura, arte, politica e diritto (secoli XVI \u2013 XX), a cura di Franco Angiolini e Monica Baldassarri, Pisa, Pacini, 2015, pp. 181-194.\n\u2022 Momenti e figure nel rapporto tra ebrei e mezzogiorno, in Per i 150 anni della Comunit\u00e0 Ebraica di Napoli. Saggi e ricerche, a cura di Giancarlo Lacerenza, Napoli 2015, pp. 43-52.\n\u2022 Stato degli studi su Marco Mordekai Mortara, in Nuovi studi in onore di Marco Mortara nel secondo centenario della nascita, a cura di Mauro Perani e Ermanno Finzi, Quaderni di Materia Giudaica 5, Firenze, Giuntina, 2016, pp.45-56.\n\u2022 Messaggio a Il Sinodo delle Donne. Le nuove famiglie, a cura di Marisa Patulli Traytall, Roma, Camera dei Deputati, 2016, pp. 25-27.\n\u2022 Gli ebrei italiani nella Grande Guerra con sfondi internazionali, in Gli ebrei italiani nella Grande Guerra (1915-1918). Atti del convegno Museo Ebraico, Bologna, 11 novembre 2015, a cura di Caterina Quareni e Vincenza Maugeri, Firenze, Giuntina, 2017, pp. 11-48.\n\u2022 David Levi Morenos (1863-1933) oceanografo, ittiologo, esperto della pesca, filantropo educatore, in \u201cHazman Vehararion \u2013 Il Tempo e L\u2019Idea\u201d, Anno XXIV, 216, pp. 31-40. Dirige e pubblica questo periodico dal 1993.\n\u2022 Conversioni dall\u2019 Ebraismo e all\u2019Ebraismo in Italia da fine Ottocento ad oggi, in \u201cHazman Veharaion \u2013 Il Tempo e L\u2019Idea\u201d, Anno XXIV, 2016, pp. 41-87.\n\u2022 Tra Gerusalemme e Roma, riflessioni a 50 anni da Nostra Aetate, in \u201cAEC Bollettino a cura dell\u2019Amicizia Ebraico Cristiana di Firenze\u201d, n. 1-2 2017, pp. 57-60.\n\u2022 La cerimonia del ricordo e delle scuse, in AEC Bollettino a cura dell\u2019Amicizia Ebraico-Cristiana di Firenze, 2018, n. 3-4, pp. 65-68.\n\u2022 Collaborazione al volume Economia e spiritualit\u00e0, a cura di Francesco Poggi e Giudalberto Bolrmolini, numero speciale monografico della rivista \u201cNuova Economia e Storia\u201d, a. XXIV, 2018, pp.251-266.\n\u2022 Il movimento di Riforma nel contesto dell\u2019Ebraismo contemporaneo. La presenza in Italia, Firenze, Angelo Pontecorboli, 2018, pp. 151.\n\u2022 La vocazione di Avraham, in La Bibbia dell\u2019Amicizia. Brani della Torah / Pentateuco commentati da ebrei e cristiani, a cura di Marco Cassuto Morselli e Giulio Michelini, prefazione di Papa Francesco e Abraham Skorka, Cinisello Balsamo, San Paolo, 2019, pp. 177-182.\n\u2022 Una famiglia. Una fanciullezza 1938 - 1944. Contributo alla memoria dell'Ebraismo italiano nella persecuzione nazifascista, in \"Hazman Veharaion - Il Tempo e L'Idea\", XXV, 2019, pp. 2-49.\n\u2022 Laicit\u00e0 ed ebraismo, in Ernesto Nathan. L'etica di un sindaco, a cura di Marisa Patulli Trythall, Roma, Nova Delphi, 2019, pp.17-28.\n\u2022 Postfazione a Elena Mazzini, La Chiesa livornese e il dialogo con l'Ebraismo nell'Episcopato di Alberto Blondi, presentazione di Emanuele Rossi, Livorno, Salomone Belforte, 2020, pp. 107-113.\n\u2022 Le seguenti voci nel Dizionario Biografico degli Italiani: Battera Raimondo, Beghelli Giuseppe, Belloni Giulio Andrea, Berardi Filippo, Berghini Pasquale, Berra Teresa, Bersani Stefano, Bertani Agostino, Bettini Filippo, Bianchi Federico Vincenzo Ferreri, duca di Casalanza, Bignami Carlo, Biseo Camillo, Bixio Cesare Leopoldo, Bolza Luigi, Boccheciampe Pietro, Bonfadini Romualdo, Bonacci Teodorico, Bonnet Giovacchino, Borelli Vincenzo, Borghese Camillo, Borghesi Aldobrandini Francesco, Borgia Luigi Oreste, Borromei Arese Vitaliano, Bosco Giovanni Bartolomeo, Bosdari Giovanni Battista, Bottoni Antonio, Bozzano Ernesto, Bravi Giuseppe Maria, Brenta Andrea, Briganti Tommaso, Brizi Eugenio, Bruzzesi Giacinto, Cadolini Giovanni, Cairoli Ernesto, Cairoli Enrico, Caprini Pacifico, Castelnuovo Arturo, Castelnuovo Giacomo, Chiesi Gustavo, Chiostergi Giuseppe, Codignola Arturo, Conti Giovanni, Della Seta Ugo, Norsa David Aron."}
{"id": "604348", "revid": "125243315", "url": "https://it.wikipedia.org/wiki?curid=604348", "title": "Minacantalucio", "text": "Minacantalucio \u00e8 il ventisettesimo album studio della cantante italiana Mina, pubblicato nell'ottobre 1975 dalla PDU con distribuzione EMI Italiana.\nDescrizione.\n\u00c8 il primo album tributo della cantante alla celebre coppia Mogol-Battisti. La raccolta del 1994 intitolata \"Mazzini canta Battisti\", dal 2012 \u00e8 stata rimossa, come tutte le altre compilation, dalla discografia sul sito ufficiale dell'artista. Tuttavia molte canzoni scritte dal duo, sono sparse in diversi singoli e album della cantante. Il secondo album tributo a Lucio Battisti, \"Paradiso (Lucio Battisti Songbook)\" \u00e8 stato pubblicato nel 2018 e inserito nella discografia ufficiale.\nPubblicato inizialmente, ormai una consuetudine annuale per Mina, a ottobre (le matrici sono del giorno 9) come album doppio insieme a \"La Mina\", \u00e8 stato venduto singolarmente nelle ristampe successive.\nNell'edizione doppia (grafica di Luciano Tallarini), i due LP sono all'interno di un poster 70x100 realizzato su un acquerello di Piero Crida raffigurante una Mina \"neoclassica\", ispirato ad alcune opere di Maxfield Parrish. A poster chiuso compare solo un angioletto con un liuto in mano e il nome della cantante.\nLe vendite dei due album (insieme e separati) lo collocano al 5\u00ba posto della classifica 1976, con un picco al 3\u00b0 in quella settimanale. Complessivamente ha venduto circa 800.000 copie.\nLa foto di copertina \u00e8 stata scattata alla Villa d'Este di Tivoli, durante la realizzazione del video per un Carosello Tassoni.\nPubblicato su LP (PDL 6036) e MC (PMA 636), \u00e8 poi stato masterizzato, sempre dalla PDU, su CD nel 1997 (CDP 7902782) e infine rimasterizzato con tecniche digitali nel 2001 dalla EMI Italiana (243 5364822).\nRistampato e distribuito in Grecia dalla Columbia e in Spagna dalla Odeon; queste due edizioni hanno lo stesso numero di catalogo (J 062-97775).\nArrangiamenti e direzione d'orchestra: Gabriel Yared, Premio Oscar.\n Batteria : Tullio De Piscopo\nTecnico del suono: Nuccio Rinaldis.\n MIssaggio: Osvaldo Miccich\u00e8 e Gabriel Yared\nTracce.\nTesti di Mogol, musiche di Lucio Battisti; edizioni musicali Acqua azzurra se non altrimenti indicato."}
{"id": "604349", "revid": "1226", "url": "https://it.wikipedia.org/wiki?curid=604349", "title": "Michelangelo Ciancaglini", "text": "\u00c8 stato eletto alle elezioni europee del 1984 per le liste della DC. \u00c8 stato membro della Commissione per l'energia, la ricerca e la tecnologia, della Commissione per gli affari sociali e l'occupazione, della Delegazione per le relazioni con i paesi dell'Asia del Sud."}
{"id": "604351", "revid": "1305772", "url": "https://it.wikipedia.org/wiki?curid=604351", "title": "Gerardo Gaibisso", "text": "\u00c8 stato eletto alle elezioni europee del 1984, e poi riconfermato nel 1989, per le liste della DC. \u00c8 stato vicepresidente della Delegazione per le relazioni con l'Australia e la Nuova Zelanda, membro della Commissione per gli affari sociali e l'occupazione, della Commissione per la protezione dell'ambiente, la sanit\u00e0 pubblica e la tutela dei consumatori, della Delegazione per le relazioni con gli Stati Uniti, della Commissione per gli affari esteri e la sicurezza, della Commissione per il regolamento, la verifica dei poteri e le immunit\u00e0, della Delegazione per le relazioni con i paesi dell'America centrale e con il Messico."}
{"id": "604354", "revid": "547992", "url": "https://it.wikipedia.org/wiki?curid=604354", "title": "Antonio Iodice", "text": "\u00c8 stato eletto alle elezioni europee del 1984, e poi riconfermato nel 1989, per le liste della DC. \u00c8 stato presidente della Delegazione per le relazioni con Malta, vicepresidente del gruppo del Partito Popolare Europeo, membro della Commissione per gli affari sociali e l'occupazione, della Delegazione per le relazioni con i paesi del Mashrek, della Commissione politica, della Commissione per i problemi economici e monetari e la politica industriale, della Commissione per la politica regionale e l'assetto territoriale, della Delegazione per le relazioni con la Repubblica popolare cinese, della Commissione per le libert\u00e0 pubbliche e gli affari interni, della Delegazione per le relazioni con i paesi del Magreb e l'Unione del Magreb arabo. Dal 2006 \u00e8 Presidente dell'Istituto di Studi Politici \"S. Pio V\", Ente di ricerca non strumentale.\n\u00c8 stato anche deputato nazionale nell'XI legislatura eletto nel collegio di Napoli-Caserta."}
{"id": "604355", "revid": "128334", "url": "https://it.wikipedia.org/wiki?curid=604355", "title": "M50 Ontos", "text": "L'M50 Ontos era un cacciacarri con un armamento diverso da quello dell'M56 dell'esercito USA, infatti si trattava di un mezzo con cannoni M40 da 106mm.\nIl mezzo venne sviluppato da una richiesta dei Marines per un veicolo cacciacarri semovente, leggero, con armi abbastanza potenti per ingaggiare qualunque carro nemico. Questo nel 1951 significava essenzialmente usare i cannoni senza rinculo, ma i prototipi presentati, con un gran numero di soluzioni d'arma, vennero lungamente valutati, in particolare ne vennero presentati 5. Alla fine se ne ordinarono 24 del tipo T165, poi l'evoluzione del progetto port\u00f2 al definitivo T165E, ufficializzato come M50 Ontos e realizzato in 297 esemplari, completati entro il 1957.\nTecnica.\nLa sagoma di questo veicolo non era davvero facilmente confondibile con qualsiasi altro entrato in servizio, soprattutto per quello che riguardava la principale caratteristica, l'armamento.\nIl veicolo aveva, come tutti i suoi concorrenti, cannoni senza rinculo, in questo caso 2 gruppi di 3 M40, armi potenti con una gittata massima di ben 7000 metri, anche se quella pratica controcarri era di 1100.\nI cannoni erano sopra il mezzo, realizzato in alluminio, in una postazione a brandeggio di 40 gradi per parte e disponevano di 18 colpi appena, ma ciascuno pesante ben 16kg e disponibile in versioni HEAT e HE. Sopra i quattro cannoni pi\u00f9 elevati vi erano anche quattro fucili M8C da aggiustamento, che davano la certezza che il colpo sarebbe andato a segno se centravano il bersaglio. Il veicolo disponeva di 80 proiettili per queste armi, ma vi era anche una mitragliatrice calibro 7,62x51 mm per la difesa ravvicinata sulla sommit\u00e0 del veicolo.\nL'Ontos aveva il guidatore a sinistra, il motore a destra, capocarro e cannoniere dietro. La piastra anteriore era molto inclinata, anche se relativamente poco spessa.\nIl problema maggiore era che volta sparati i colpi era necessario uscire e ricaricare le canne manualmente, per non avere un veicolo troppo pesante infatti lo scafo era troppo piccolo per ospitare le culatte delle armi. Per questo vi erano tanti cannoni, possibilmente tenuti sempre con il colpo in canna: se nell'insieme l'aspetto era anomalo, l'inconfondibile sagoma era di per s\u00e9 un deterrente psicologico non indifferente, come si not\u00f2 nell'uso contro guerriglia.\nServizio.\nLa carriera bellica dell'Ontos ebbe alti e bassi. La sua potenza di fuoco era molto elevata, ed esso, muovendo assieme ai convogli da proteggere, venne spesso usato con successo contro i Vietcong, sparando salve di due o pi\u00f9 munizioni contemporaneamente. Gli effetti erano devastanti, soprattutto se i Viet erano raggruppati. Questo strano mezzo era in sostanza una sorta di \"fucile a pallettoni semovente\", per intendersi. Dall'altro canto, l'Ontos era seriamente svantaggiato negli scontri prolungati dalla necessit\u00e0 di ricarica, che era possibile solo facendo ritirare il veicolo in seconda linea.\nInoltre la protezione dalle mine e in generale la ridotta corazzatura erano un problema. Nell'insieme, l'Ontos venne utilizzato per compiti di controguerriglia per i quali non era mai stato concepito, e i Marines lo usarono spesso con sagacia, \"in mancanza di meglio\", riuscendo a renderlo un mezzo temuto dal nemico (il suo solo apparire poteva causare il panico tra i Vietcong), ma nessuno si azzarderebbe a definirlo un successo incondizionato.\nDurante il tempo di servizio, il mezzo venne anche aggiornato, con motore Chrysler al posto di quello GM, e con altre piccole modifiche divenne l'M50A1. \nAnche per esso vi erano versioni previste e sperimentali, come per l'M56, ma nessuna entr\u00f2 in produzione.\nNei Videogiochi.\nL'M50 Ontos compare in una missione del videogioco , in cui \u00e8 possibile utilizzarlo per eliminare i veicoli sovietici.\nCuriosit\u00e0.\nNel 1977 la ditta italiana Atlantic realizz\u00f2 un modellino in plastica dell'Ontos, in scala 1\\72, inserendolo per\u00f2 erroneamente nella serie dei mezzi della II Guerra Mondiale."}
{"id": "604356", "revid": "287204", "url": "https://it.wikipedia.org/wiki?curid=604356", "title": "Alberto Michelini", "text": "Biografia.\nPrima di prestarsi alla politica, ha lavorato al Tg1 come conduttore ed inviato speciale.\nIn questa veste, ha realizzato una delle prime interviste televisive a papa Giovanni Paolo II. Ha dedicato dieci libri e venti video al pontificato di Giovanni Paolo II.\nNel 1994 \u00e8 eletto alla Camera nel Patto Segni, ma il 19 aprile ne fuoriesce per fondare i \"Cattolici Liberali\".\nPoco dopo forma il gruppo dei Federalisti e Liberaldemocratici.\nNel febbraio del 1995 ha aderito insieme ai Cattoli Liberali a Forza Italia. Nello stesso anno si presenta come candidato Presidente della Regione Lazio per il centrodestra, ma viene sconfitto dal suo avversario dell'opposta fazione - nonch\u00e9 collega - Piero Badaloni.\n\u00c8 stato presidente di \"Progetto Famiglia - Movimento per i diritti della famiglia\" e membro del \"Forum delle Associazioni Famigliari.\"\nSilvio Berlusconi lo ha nominato suo Rappresentante Personale per il \"Piano di Azione per l'Africa\" nell'ambito del G8 il 7 settembre del 2001.\nNel 2006 ha accettato l'offerta di Walter Veltroni di candidarsi come capolista nelle elezioni comunali a Roma dei \"Moderati per Veltroni\" portando la lista al 4,50%.\nEuroparlamentare.\n\u00c8 stato eletto alle elezioni europee del 1984, e poi riconfermato nel 1989, per le liste della DC; nel '94 e nel '99 per FI. \u00c8 stato presidente della Delegazione per le relazioni con Malta e della Delegazione alla Commissione parlamentare mista UE-Malta, membro della Commissione per la protezione dell'ambiente, la sanit\u00e0 pubblica e la tutela dei consumatori, della Commissione per lo sviluppo e la cooperazione, della Commissione politica, della Commissione per la cultura, la giovent\u00f9, l'istruzione e i mezzi di informazione."}
{"id": "604359", "revid": "163662", "url": "https://it.wikipedia.org/wiki?curid=604359", "title": "Joseph Simmons", "text": "\u00c8 uno dei membri del gruppo hip hop dei Run DMC.\nJoseph \u00e8 il figlio di Daniel e Mary Simmons. \u00c8 il fratello pi\u00f9 piccolo di Daniel e di Russell Simmons, fondatore della Def Jam. Nel gruppo dei Run DMC, era uno dei due MCs, insieme a Darryl McDaniels, \"alias\" DMC e al DJ Jam Master Jay, ovvero Jason Mizell.\nSimmons inizi\u00f2 ad usare lo pseudonimo \"Rev Run\" dopo essere stato investito dell'ordine sacerdotale in \"Zoe Ministries\". Il suo primo lavoro sotto il nome di Rev Run fu una partecipazione nel singolo \"Song For Lovers\" della band pop britannica dei Liberty X nel settembre 2005.\nCarriera solista.\n\"Distortion\" \u00e8 il titolo dell'album di debutto di Simmons da solista. Il primo singolo, \"Mind On The Road\", \u00e8 contenuto nel videogioco della EA Sports \"Madden NFL 2006\".\nSimmons e la sua famiglia sono anche protagonisti di un reality show su MTV, dal titolo \"Run's House\"."}
{"id": "604360", "revid": "2170039", "url": "https://it.wikipedia.org/wiki?curid=604360", "title": "Tunnel of Love (Dire Straits)", "text": "Tunnel of Love \u00e8 un brano musicale dei Dire Straits, composto da Mark Knopfler. La canzone \u00e8 introdotta da un riarrangiamento del tema principale di \"The Carousel Waltz\", tratto dal musical \"Carousel\" (1945) di Richard Rodgers e Oscar Hammerstein II.\nIl pezzo apparve per la prima volta nell'album \"Making Movies\" dell'ottobre 1980. Insieme alle altre tracce del disco, il brano fu registrato nell'estate del 1980 presso i Power Station Studios di New York; fu pubblicato come singolo nell'ottobre del 1981 solamente in alcuni paesi a causa della sua ragguardevole durata (oltre otto minuti).\nLa canzone figura anche nelle antologie \"Money for Nothing\" (1988), ' (1998) e ' (2005). Due distinte esecuzioni in concerto di \"Tunnel of Love\" sono state inserite negli album \"\" (1984) e \"Live at the BBC\" (1995); il filmato di una terza versione dal vivo \u00e8 disponibile nelle riedizioni in DVD e Blu-ray di \"Alchemy\", pubblicate nel 2010.\nSignificato della canzone.\n\"Tunnel of Love\" \u00e8 un brano connotato da una forte impronta narrativa, paragonabile a un breve romanzo in musica.\nIl testo della canzonemolto poeticotratta temi quali la solitudine, l'incomunicabilit\u00e0, l'amore come mezzo di evasione dalla quotidianit\u00e0 e il timore di soffrire.\nI protagonisti della vicenda narrata nella canzone sono un giovane uomo e una giovane donna, entrambi soli e tormentati nel loro intimo da pene d'amore. Una sera, i due si incontrano in un luna park e si innamorano reciprocamente; alla fine della serata tuttavia si separano e tra loro non nasce alcuna relazione amorosa, probabilmente perch\u00e9 entrambipur provando sentimenti sincerisono frenati dalla paura di soffrire ancora.\nStruttura del brano.\nLa prima sezione del brano \u00e8 un uptempo di genere rock, che accompagna il testo cantato da Mark Knopfler; il ritmo rallenta dopo la met\u00e0 della canzone, introducendo l'ascoltatore alla seconda sezione. Questa, interamente strumentale, consiste in un crescendo che conclude la canzone mediante un lungo assolo di chitarra (oltre due minuti, che nelle versioni dal vivo veniva dilatato fino a oltre cinque minuti) suonato dallo stesso Knopfler e caratterizzato da grande lirismo.\nNella versione a 45 giri il brano, data la lunghezza superiore agli otto minuti, fu diviso tra le due facciate.\nEsecuzioni dal vivo.\nTunnel of Love ha iniziato a essere suonata dal vivo gi\u00e0 all'inizio degli anni '80, prima del suo rilascio ufficiale nello studio album. Con il passare dei concerti, e come d'abitudine anche per altri pezzi, nei live la canzone si estende oltre alla versione in studio, in particolare nella intro e nella parte finale, prima dell'assolo conclusivo. \nLa canzone \u00e8 stata eseguita live fino al tour On Every Street, terminato alla fine del 1992. Successivamente, nonostante sia una delle canzoni simbolo dei Dire Straits, non \u00e8 stata pi\u00f9 eseguita live, con grande rammarico da parte dei numerosi fan della band e del pezzo in particolare. La versione pi\u00f9 accreditata, non confermata ufficialmente, \u00e8 che Tunnel of Love fosse la canzone preferita dal padre di Mark Knopfler, mancato nel 1993, e la cronologia degli eventi potrebbe far pensare che questa sia la motivazione. Guy Fletcher, contattato direttamente nel suo forum, una volta ha semplicemente risposto che Mark \"non la fa pi\u00f9\" (senza commentare ulteriormente). "}
{"id": "604362", "revid": "1776051", "url": "https://it.wikipedia.org/wiki?curid=604362", "title": "Eolo Parodi", "text": "Biografia.\n\u00c8 stato parlamentare europeo per tre legislature (1984-1989, 1989-1994, 1994-1999) e deputato al parlamento italiano per una legislatura (2001-2006). \u00c8 stato presidente dell'ENPAM, l'Ente Nazionale di Previdenza e Assistenza dei Medici e degli Odontoiatri fino al 19 aprile 2012.\n\u00c8 stato eletto alle elezioni europee del 1984, poi riconfermato nel 1989 e nel 1994, per le liste della DC e di FI. \u00c8 stato vicepresidente della Delegazione per le relazioni con i paesi del Mashrek, della Commissione per i trasporti e il turismo e dei gruppi parlamentari \"Forza Europa\" e \"Unione per l'Europa\".\nAlle elezioni politiche del 2001 \u00e8 stato eletto alla Camera dei deputati nelle liste di Forza Italia, in Liguria, numero due nel \"listino\" proporzionale. Il seggio sarebbe spettato all'imperiese Claudio Scajola, poi Ministro degli Interni, dell'Attuazione del Programma e delle Attivit\u00e0 Produttive nei Governi Berlusconi, che per\u00f2 ha convalidato la propria elezione nel collegio uninominale di Imperia in cui era candidato."}
{"id": "604366", "revid": "57342", "url": "https://it.wikipedia.org/wiki?curid=604366", "title": "Ferruccio Pisoni", "text": "\u00c8 stato eletto alle elezioni europee del 1984, poi riconfermato nel 1989, per le liste della DC. \u00c8 stato vicepresidente della Delegazione alla Commissione parlamentare mista CEE-Grecia, della Delegazione al comitato misto Parlamento europeo/Assemblea della Repubblica del Portogallo e del gruppo parlamentare del Partito Popolare Europeo. \u00c8 stato anche deputato per quattro legislature e sottosegretario di stato all'Agricoltura e Foreste nei due governi Cossiga."}
{"id": "604368", "revid": "729019", "url": "https://it.wikipedia.org/wiki?curid=604368", "title": "Nino Pisoni", "text": "\u00c8 per dieci anni sindaco del Comune di Bernate Ticino.\n\u00c8 stato consigliere regionale e assessore all'Ecologia per la Regione Lombardia.\nDirettore della Coldiretti di Milano dal 1960 al 1984.\n\u00c8 stato parlamentare europeo dal 1984 al 1994: eletto alle elezioni europee del 1984, poi riconfermato nel 1989, per le liste della Democrazia Cristiana. \u00c8 stato vicepresidente Delegazione per le relazioni con la Svizzera, membro della Commissione per l'agricoltura, la pesca e l'alimentazione, della Delegazione al comitato misto Parlamento europeo/Corti spagnole, della Membri del Parlamento europeo nell'Assemblea paritetica della convenzione tra gli Stati dell'Africa, dei Caraibi e del Pacifico e la CEE (ACP-CEE), della Delegazione alla Commissione parlamentare mista CE-Turchia.\nNel 1998 \u00e8 stato eletto nuovo presidente dell'ERSAL, l'Ente regionale di sviluppo agricolo della Lombardia. L'ERSAL \u00e8 poi confluito nell'ERSAF (Ente Regionale per i Servizi all'Agricoltura e alle Foreste della Lombardia) ed il 4 giugno 2002 Pisoni \u00e8 stato nominato presidente dell'ERSAF."}
{"id": "604370", "revid": "547992", "url": "https://it.wikipedia.org/wiki?curid=604370", "title": "Giovanni Starita", "text": "\u00c8 stato eletto alle elezioni europee del 1984 per le liste della DC. \u00c8 stato vicepresidente della Commissione per i trasporti e il turismo, membro della Commissione per i problemi economici e monetari e la politica industriale, della Delegazione per le relazioni con i paesi dell'America centrale e del gruppo Contadora."}
{"id": "604374", "revid": "83531", "url": "https://it.wikipedia.org/wiki?curid=604374", "title": "Gao Zong", "text": "Gao Zong \u00e8 stato descritto come un sovrano debole, incurante degli affari di stato. Verso la fine del suo regno la dinastia Tang perdette il controllo di molti dei suoi territori vassalli ad ovest e a nord.\nBiografia.\nLi Zhi, futuro imperatore Gao Zong, era il nono figlio di Tai Zong (\u5510\u592a\u5b97) e terzo figlio dell'imperatrice Zhangsun. I due figli pi\u00f9 anziani dell'imperatrice, Li Chengqian e Li Tai, rivaleggiarono a lungo per il diritto alla successione. Li Chengiang, principe ereditario, perse tale titolo dopo la scoperta di un complotto contro suo padre, e Li Tai venne considerato responsabile di macchinazioni contro il fratello ed esiliato. Il 30 aprile 643 Li Zhi venne nominato principe ereditario.\nNel 646, a causa di gravi problemi di salute, l'imperatore Tai Zong deleg\u00f2 parte dei suoi poteri a Li Zhi. Col progredire della malattia, l'imperatore allontan\u00f2 il ministro Li Shiji che era divenuto troppo potente per preparare la successione del figlio. La sua morte, tuttavia, fu annunziata pubblicamente con alcuni giorni di ritardo, per volere dell'imperatrice.\nLa prima iniziativa di Gao Zong imperatore fu la ripresa della campagna di Corea contro il regno di Goguryeo, iniziata da suo padre. Fra il 650 e il 659, fu inoltre impegnato nella sottomissione dei regni G\u00f6kt\u00fcrk orientale e occidentale, nei quali si moltiplicavano le ribellioni contro i Tang.\nNel 655 Gao Zong depose (e pi\u00f9 tardi fece uccidere) la moglie, imperatrice Wang, che non aveva avuto figli, e nomin\u00f2 imperatrice la concubina Wu Zetian.\nDal 660 al 668, i generali Tang completarono la conquista della Corea con l'aiuto dello stato coreano vassallo di Shilla. Nell'agosto 663 si svolsero battaglie navali a Baekgang contro il regno di Paekje, che si risolsero con la vittoria dei Tang e la fuga del re di Paekje Buyeo Pung. Nel novembre 668 Bojang, ultimo re di Goguryeo, si arrese all'imperatore Gao Zong.\nGao Zong fu affiancato dall'imperatrice Wu Zetian durante gli ultimi anni del suo regno, per il progressivo deteriorarsi della sua salute. La linea di successione aveva visto avvicendarsi come principi ereditari numerosi figli dell'imperatrice Wu e delle concubine. Quando Gao Zong mor\u00ec, nel 683, nonostante la successione al trono del figlio dell'imperatrice Li Xi\u01cen (o Li Zhe) col nome di imperatore Zhongzong, tutti i poteri finirono praticamente nelle mani di Wu Zetian.\nL'imperatore Gao Zong \u00e8 conosciuto presso fonti islamiche come Yung Wei (cinese \u6c38\u5fbd Y\u01d2nghu\u012b), dal nome dato alla prima era del suo regno (Yonghui: dal febbraio 650 al febbraio 656). A Gao Zong viene attribuita la costruzione della prima moschea in Cina, una moschea che ancora sorge a Canton. Secondo queste fonti - non confermate da fonti cinesi - l'Islam sarebbe stato introdotto in Cina e presso Gao Zong da Sa'd ibn Abi Waqqas, un seguace di Maometto, nel 650."}
{"id": "604375", "revid": "120303030", "url": "https://it.wikipedia.org/wiki?curid=604375", "title": "Superlega (metallurgia)", "text": "Le superleghe sono una categoria di leghe metalliche molto ampia, progettate per conservare una buona resistenza meccanica ed alla corrosione anche a temperature intorno ai , molto utili in campo aeronautico e/o aerospaziale (sono impiegate per costruire le pale di turbine per motori a reazione).\nUtilizzo.\nQuelle pi\u00f9 utilizzate attualmente sono le superleghe base nichel indurite da una fase secondaria di formula Ni3Al o Ni3Ti (presente sotto forma di precipitati coerenti con struttura cristallina cubica a facce centrate) e attraverso soluzione solida di metalli pesanti e refrattari (tungsteno e molibdeno in particolare, ma anche renio, tantalio o niobio) e di cobalto indurite anch'esse per soluzione solida e attraverso la precipitazione di carburi metallici.\nSono tuttora in fase di studio nuove leghe a base di niobio indurite con Nb3Al, tungsteno indurito con dispersioni di carburo di afnio, intermetallici del nichel o iridio indurito con intermetallici dello zirconio, afnio, niobio o tantalio, tutte favorite da un maggiore punto di fusione ma tuttora inutilizzabili per vari problemi economici o fisici.\nCaratteristiche.\nLa resistenza a corrosione di queste leghe \u00e8 garantita da forti percentuali di cromo o alluminio (quest'ultimo, per\u00f2, solo nella base Ni) o da opportuni rivestimenti di formula NiAl o MCrAlY dove M sta per nichel, cobalto o un mix di questi ultimi.\nUna categoria particolare di superleghe \u00e8 quella delle stelliti, a base di cobalto, cui possono essere aggiunte percentuali variabili di metalli per conferirne propriet\u00e0 selettive:\nI carburi metallici sicuramente forniscono una componente non indifferente per la resistenza sia alla temperatura che alla corrosione. Dato che sono di difficile preparazione, \u00e8 preferibile rivestire la superlega con uno strato di tali carburi, sinterizzandoli o esponendo la superficie al carbonio a temperature molto alte. Il metodo, tuttavia, non \u00e8 auspicabile per le leghe contenenti nichel o alluminio, dato che i carburi di questi metalli vengono decomposti dall'acqua e dalle soluzioni debolmente acide. La carburazione di leghe contenenti tantalio, niobio, afnio, zirconio, renio, titanio, iridio, ittrio, lantanio ed anche rodio \u00e8 invece pi\u00f9 auspicabile, dato che i carburi di tutti questi elementi sono altamente inerti, insolubili ed inattaccabili dagli agenti corrosivi fino a temperature di 1600-1800 gradi.\nUn'eccezione \u00e8 rappresentata dal carburo di titanio sottoposto a successiva nitrurazione (carbonitrurazione), che d\u00e0 un prodotto di formula bruta Ti10C7N3, con una densit\u00e0 relativamente bassa (5.02) rispetto alle leghe dei metalli suddetti aventi pesi specifici &gt;12\u201313\u00a0kg/dm3, ed un punto di fusione () superiore a quello del tungsteno ()."}
{"id": "604377", "revid": "116542483", "url": "https://it.wikipedia.org/wiki?curid=604377", "title": "Giuseppe Amadei", "text": "Biografia.\nLaureato in lettere e filosofia, fu professore di italiano e latino nei licei. Durante la Seconda guerra mondiale collabor\u00f2 con il Comitato di Liberazione Nazionale, che lo nomin\u00f2, dopo la Liberazione, membro della prima giunta comunale di Guastalla.\nSi iscrisse, sempre nel 1945, al PSIUP (Partito Socialista Italiano di Unit\u00e0 Proletaria) e alle prime elezioni amministrative, nel 1946, divent\u00f2 assessore all'Istruzione del comune di Guastalla, segretario della sezione del PSIUP di Guastalla e membro del consiglio di amministrazione della Societ\u00e0 Veneta della Ferrovia Parma-Guastalla.\nPartecip\u00f2 alla scissione del PSIUP a Palazzo Barberini, nel 1947, durante la quale sostenne la posizione autonomista di Alberto Simonini e Giuseppe Saragat, sfociata nella fondazione del PSLI (Partito Socialista dei Lavoratori Italiani) da una parte, mentre il PSIUP riprese la denominazione di Partito Socialista Italiano (PSI). Nel 1951 il PSLI e il Partito Socialista Unitario (PSU) si fonderanno in un unico soggetto politico che, nel 1952, assumer\u00e0 la denominazione di Partito Socialista Democratico Italiano (PSDI).\nNel 1953 Amadei fu segretario provinciale della federazione reggiana del PSDI e membro del Consiglio Nazionale del partito. Nello stesso anno venne nominato segretario particolare e capo della segreteria del Ministro delle Poste e Telecomunicazioni, Alberto Simonini e sindaco della Societ\u00e0 Telefonica TIMO.\nIl 12 luglio 1960, alla morte di Alberto Simonini, gli succedette come deputato al Parlamento Italiano e da allora fino al 1989 venne eletto ininterrottamente alla Camera dei deputati per 8 legislature. Segretario dell'Assemblea Parlamentare e membro dell'Ufficio di Presidenza della Camera dei Deputati, presidente della Commissione Istruzione e Belle Arti della Camera, vicepresidente dell'Unione Interparlamentare, fu per 25 anni presidente del gruppo parlamentare Italia-Israele e, come tale, partecip\u00f2 alla prima delegazione parlamentare italiana in visita a Israele. Fu inoltre membro, insieme al pittore e senatore Renato Guttuso, della delegazione parlamentare che visit\u00f2 pi\u00f9 volte l'URSS.\nFu direttore del settimanale \"La Giustizia\", fondato nel 1886 da Camillo Prampolini e membro della direzione nazionale del PSDI, ne divent\u00f2 vicesegretario nazionale, all'epoca in cui la segreteria era stata affidata al futuro presidente della Repubblica Giuseppe Saragat. Nel 1960 divent\u00f2 inoltre presidente dell'Opera Benefica Camillo Prampolini, presidente del Centro di Addestramento Professionale di Reggio Emilia e consigliere comunale di Reggio Emilia. Fu sottosegretario di Stato all'Industria, Commercio e Artigianato nel governo Colombo (1970-1972) e alle Finanze nel II e V Governo Andreotti (1972-73 e 1979), nel IV e V Governo Rumor (1973-74), nel Governo Cossiga I (1979-80), nel Governo Forlani (1980-81) e nel Governo Spadolini I (1981-82).\nFu membro del Consiglio d'Europa e per 2 legislature nel 1976 e nel 1984 fu eletto al Parlamento europeo, diventando prima presidente della Commissione Immunit\u00e0 Parlamentari e poi presidente della Commissione Regolamento e Petizioni. Fu relatore generale per l'ammissione della Grecia nella CEE. Nel 1989, insieme a Pietro Longo, Pier Luigi Romita e altri esponenti socialdemocratici, ader\u00ec al Movimento di Unit\u00e0 e Democrazia Socialista (UDS), con il quale nello stesso anno rientr\u00f2 nel PSI.\nRitiratosi dalla politica attiva nel 1992, non si iscrisse a nessun partito politico. Esperto d'arte moderna e contemporanea, scrisse introduzioni all'opera di pittori e scultori italiani e stranieri per edizioni d'arte. Fu membro di giurie artistiche e cura allestimenti di opere di grandi artisti italiani. Rta presidente del Museo del Comune di Tossicia, di cui fu cittadino onorario.\nCompie cento anni il 18 marzo 2019. Muore il 6 novembre 2020 all'et\u00e0 di 101 anni."}
{"id": "604380", "revid": "729019", "url": "https://it.wikipedia.org/wiki?curid=604380", "title": "Giovanni Moroni", "text": ""}
{"id": "604381", "revid": "116237540", "url": "https://it.wikipedia.org/wiki?curid=604381", "title": "Otariidae", "text": "Gli otaridi (Otariidae ), comunemente detti otarie o leoni marini, sono una famiglia di mammiferi adattati alla vita marina, suddivisa in due sottofamiglie: Otariinae ed Arctocephalinae.\nIl nome deriva dal greco \u1f60\u03c4\u03ac\u03c1\u03b9\u03bf\u03bd, \"piccola orecchia\". Le otarie, contrariamente alle foche in senso proprio, possiedono i padiglioni auricolari, seppure poco sviluppati.\nOrigine ed evoluzione.\nLe origini della famiglia possono essere ricercate tra alcuni membri primitivi della superfamiglia dei focoidi (Phocoidea). Alcuni Generi primitivi (ad es. \"Enaliarctos\" e \"Pteronarctos\") vissuti nel Miocene inferiore (circa 20 milioni di anni fa) in Giappone e sulla costa occidentale del Nordamerica, in particolare, sembrerebbero possibili candidati. Le prime vere otarie, per\u00f2, apparvero solo nel Miocene medio: \"Pithanotaria\" \u00e8 il membro pi\u00f9 antico del gruppo, ma ben conosciuto \u00e8 anche \"Thalassoleon\", vissuto fino al Pliocene inferiore e affine all'odierno \"Callorhinus\". Il peruviano \"Hydrarctos\", del Pliocene superiore, sembra invece simile al genere attuale \"Arctocephalus\".\nClassificazione.\nFamiglia Otariidae\nRiproduzione.\nPer potersi riprodurre i maschi devono lottare fra loro per decidere chi fra loro \u00e8 pi\u00f9 meritevole di accoppiarsi e per stabilire i propri territori. Per questa ragione, durante il periodo di riproduzione, i maschi tendono ad essere aggressivi nei confronti di chiunque entri nel proprio territorio.\nDopo l'accoppiamento, la gestazione dura circa nove mesi, al termine dei quali normalmente viene partorito un unico cucciolo che rimarr\u00e0 con la madre per un periodo di 1-3 anni.\nLa maturit\u00e0 sessuale dei maschi avviene a 9 anni, mentre per le femmine inizia a 6-8 anni."}
{"id": "604382", "revid": "6923", "url": "https://it.wikipedia.org/wiki?curid=604382", "title": "Ford S-MAX", "text": "La Ford S-MAX \u00e8 una monovolume di segmento D prodotta dalla casa automobilistica statunitense Ford dal giugno 2006.\nStoria e contesto.\nPrima serie (2006-2015).\n\u00c8 una monovolume a sette posti che si colloca tra la Ford C-MAX e la Ford Galaxy di seconda generazione.\n\u00c8 caratterizzata da una linea molto sportiva, soprattutto nel frontale, che appare molto elegante e dinamico.\nIl suo apprezzamento da parte della critica \u00e8 dimostrato dall'aggiudicazione del premio di Auto dell'anno per il 2007.\nIl cavallo di battaglia di quest'auto \u00e8 il suo \"FoldFlatSystem\": il suo design permette alla seconda e terza fila di sedili di incastrarsi nel pavimento garantendo una maggiore capacit\u00e0 di carico.\nLa Ford S-Max ottenne 5 stelle e 36 punti ai crash test Euro NCAP effettuati nel 2006. La monovolume possiede l'Intelligent Protection System (IPS) e sistemi di protezione avanzati per il collo, cinture di sicurezza a tre punti, pretensionatori ottimizzati, limitatori di carico, sistemi anti-affondamento, sterzo e pedaliera collassanti, oltre che ABS, EBD e ESP.\nRestyling 2010.\nNel 2010 avviene un pesante restyling esterno, che ricalca il nuovo family feeling del \"Kinetic Design\" della Ford. Vengono aggiornati mascherina, paraurti e fanali anteriori e posteriori ridisegnati ora con luci diurne e di stop a LED.\nIn opzione, ora sono disponibili anche ulteriori sistemi di assistenza alla guida come l'assistenza per il cambio di corsia e una telecamera di retromarcia.\nLa trasmissione a convertitore di coppia precedente \u00e8 stata sostituita dal cosiddetto cambio automatico Powershift con tecnologia a doppia frizione. Un'eccezione \u00e8 il motore diesel con 147\u00a0kW, che continuer\u00e0 ad essere fornito con cambio automatico con convertitore di coppia \"Durashift\".\nSeconda serie (dal 2015).\nAl Salone dell'automobile di Ginevra viene presentata nel 2015 la seconda generazione della S-Max realizzata sulla base della Mondeo di cui riprende il frontale e presenta un'estetica rivisitata, ma che mantiene l'impostazione della linea della vecchia generazione. \u00c8 inoltre disponibile anche una versione a trazione integrale denominata AWD sui motori TDCi 2.0 da 150 CV e 180 CV."}
{"id": "604383", "revid": "690118", "url": "https://it.wikipedia.org/wiki?curid=604383", "title": "ASU-85", "text": "L'ASU-85 \u00e8 un semovente aviotrasportabile sovietico, degli anni sessanta, molto pi\u00f9 potente e efficace del vecchio ASU-57. 16 tonnellate di peso, ma cannone da 85\u00a0mm e corazza protettiva per tutto il personale.\nOrigini.\nI sovietici hanno una lunga tradizione di mezzi corazzati aviotrasportabili, che sono stati sviluppati fin da prima della Seconda guerra mondiale. Alcuni erano addirittura carri leggeri alati, con ali biplane posticce, destinati ad essere trasportati al traino da parte di altri apparecchi. Alla fine della guerra i carri leggeri cominciarono ad essere eventualmente trasportati in altri modi, con l'avvento di aerei sufficientemente capaci.\nAlla fine degli anni cinquanta era in linea il minuscolo ASU-57, armato nondimeno di un potente cannone da 57\u00a0mm, ma sprovvisto di protezione, che il peso di 3,35\u00a0t non consentiva di avere. Per assicurare tale requisito agli uomini di equipaggio, e per ottenere un cannone che potesse avere almeno alcune possibilit\u00e0 contro i carri armati occidentali, sparando loro frontalmente, apparve l'ASU-85, mezzo che d'altro canto poteva essere trasportato solo grazie all'avvento dell'Antonov An-12, capace, come il similare Lockheed C-130 Hercules statunitense, di 20t di carico.\nStruttura.\nLa struttura del veicolo, grazie alla massa di cui si poteva disporre per realizzarlo, comprendeva uno scafo totalmente chiuso, abbastanza grande ma anche assai basso, piuttosto ben protetto dal fuoco delle armi leggere. Esso aveva la meccanica del carro leggero PT-76, con 6 grandi ruote metalliche a raggiera, ruota di rinvio, ruota motrice posteriore. Il motore era pure lo stesso del carro leggero anfibio, un diesel di discreta potenza. Tuttavia, come nel caso di questo, la velocit\u00e0 e le prestazioni in generale apparivano giusto il minimo indispensabile per i propri compiti. La mobilit\u00e0 su terreno vario era per\u00f2 buona e il mezzo affidabile.\nL'equipaggio, pilota, capocarro, cannoniere e caricatore, era alloggiato nella parte anteriore del veicolo, in un vano unico in cui esisteva anche il cannone da 85\u00a0mm D70.\nEra questo un modello assai diverso da quelli della guerra: era munito di evacuatore di fumo, e di freno di bocca a doppia luce per ridurre il rinculo: dopotutto, anche se era sistemato nello scafo anzich\u00e9 in torre, era pur sempre l'armamento di un veicolo pesante la met\u00e0 del T-34. Inoltre il cannone era molto probabilmente pi\u00f9 potente. Le munizioni erano pure di generazione successiva, e in effetti comprendevano tipi sia perforanti AP, che HEAT, come anche granate esplosive HE. Le HEAT, disponibili durante la guerra per i cannoni da 85\u00a0mm, eramo potenziate, e con le ultime versioni era possibile perforare almeno 300mm di acciaio, ma pare che almeno alcuni tipi potevano raggiungere i 370, valore congruo rispetto ai 320 del cannone da 90 delle Panhard AML. Con munizioni simili, anche un carro Panzer VI Tiger I non avrebbe avuto scampo, ma oramai esse erano appena sufficienti ad affrontare i carri di nuova generazione, con corazze similmente spesse ma meglio inclinate. In ogni caso il cannone in parola era il meglio sistemabile su un veicolo tanto leggero, e superava ampiamente il pezzo da 76 del carro leggero PT-76, che l'aveva nella piccola torretta brandeggiabile.\nGli apparati di tiro erano assai semplici, con un sistema stadimetrico e un periscopio. Disponibile come standard un apparato di illuminazione IR per il tiro e la visione notturni. Dal 1970, per assicurare la difesa ravvicinata, venne montata anche una mitragliatrice contraerea da 12,7mm sul tetto.\nAltri accessori comprendevano un tronco di disincagliamento posteriore, come serbatoi ausiliari. Un portello laterale era pure presente.\nServizio.\nL'ASU-85 entr\u00f2 in linea quantomeno dal 1962, circa 2 anni dopo l'An-12. Esso era trasportabile anche dallo Il-76, spesso in due esemplari.\nQuesto veicolo ha svolto un ruolo importante nelle 7 divisioni aviotrasportate russe, la pi\u00f9 grande forza mondiale di questo tipo, anche se non pi\u00f9 di una alla volta era lanciabile dalla flotta di aerei disponibile (per quanto numerosa) per l'aviazione sovietica.\nGli ASU-85, mobili e affidabili, hanno avuto abbastanza successo da avere anche un impiego con alcune unit\u00e0 di fanteria ordinaria, con funzioni di appoggio e controcarro mobile.\nUn mezzo migliorato, l'ASU-100, con il cannone da 100mm, non ha avuto seguito, sarebbe stato ben pi\u00f9 pesante e potente del mezzo basico e con una certa efficacia contro i carri armati avversari anche frontalmente e a buona distanza di tiro.\nRispetto agli altri mezzi della categoria, l'ASU aveva pregi e difetti. Esso, dal 1970, venne accompagnato dal BMD-1, che era molto pi\u00f9 leggero, molto pi\u00f9 veloce e armato con armi controcarro pi\u00f9 efficaci, almeno in teoria. Di contro l'ASU era armato con un cannone ben pi\u00f9 preciso dei lanciamissili e cannoni a bassa pressione del BMD. Era anche meglio corazzato, ma non era anfibio.\nL'M551 Sheridan statunitense era della stessa classe di peso, ma non aveva per nulla la stessa configurazione, armato con un cannone lanciamissili a bassa pressione in una torretta mobile. Era di almeno 10\u00a0km/h pi\u00f9 veloce, ma il cannone era afflitto da problemi di precisione a distanze superiori ai 700m, e i missili non furono mai un successo. Nell'insieme, anche qui la differenza era tra un'arma precisa ma non molto potente, e armi potenti ma nient'affatto precise, e in questo caso nemmeno affidabili.\nL'ASU ha svolto la sua onesta carriera per decenni, poi via via \u00e8 stato ritirato senza un vero sostituto, perch\u00e9 dopo una lunga coesistenza si \u00e8 deciso che i cingolati BMD, specie nei tipi pi\u00f9 recenti, erano gli unici mezzi corazzati aviotrasportabili necessari."}
{"id": "604385", "revid": "767487", "url": "https://it.wikipedia.org/wiki?curid=604385", "title": "Renato Massari", "text": "Biografia.\n\u00c8 stato eletto alle elezioni europee del 1984 per le liste del PSDI. \u00c8 stato membro della Commissione per le relazioni economiche esterne, della Delegazione per le relazioni con Cipro e della Commissione per il controllo di bilancio.\nSottosegretario di Stato per le poste e le telecomunicazioni dal 30 giugno 1972 al 5 luglio 1973 nel governo Andreotti - II, dal 12 luglio 1973 al 13 marzo 1974 nel Governo Rumor - IV e dal 16 marzo 1974 al 22 novembre 1974 nel Governo Rumor - V. Nel 1989 ader\u00ec con Pietro Longo e Pierluigi Romita al movimento Unit\u00e0 e Democrazia Socialista (UDS), insieme a cui nello stesso anno rientr\u00f2 nel Partito Socialista Italiano, in cui gi\u00e0 aveva militato prima della scissione di Palazzo Barberini. Con il PSI fu rieletto alla Camera per la sua ultima legislatura.\nIl suo nominativo era tra quelli compresi nella lista degli appartenenti alla P2 (tessera n. 889)."}
{"id": "604386", "revid": "58166", "url": "https://it.wikipedia.org/wiki?curid=604386", "title": "Check your Head", "text": ""}
{"id": "604389", "revid": "122992832", "url": "https://it.wikipedia.org/wiki?curid=604389", "title": "Anselmo Guarraci", "text": "Biografia.\nStorico leader in Sicilia della sinistra socialista di Riccardo Lombardi.\n\u00c8 stato eletto alle elezioni europee del 1984 per le liste del PSI. \u00c8 stato vicepresidente della Delegazione per le relazioni con i paesi del Magreb, membro della Commissione per l'agricoltura, la pesca e l'alimentazione e della Commissione per il controllo di bilancio."}
{"id": "604391", "revid": "690118", "url": "https://it.wikipedia.org/wiki?curid=604391", "title": "BMD-2", "text": "Il BMD-2 (in cirillico: \u0411\u041c\u0414-2), anche noto con la sua denominazione di progetto Oggetto 916, \u00e8 un veicolo corazzato da combattimento della fanteria aviotrasportato di fabbricazione sovietica, sviluppato e prodotto dall'Industria di Trattori di Volgograd a partire dal BMD-1 e di cui avrebbe dovuto prendere il posto nei ranghi dell'Armata rossa a partire dal 1985.\nProgettato per fornire supporto di fuoco alle truppe aviotrasportate impiegate in combattimento, \u00e8 lanciabile da numerosi aerei da trasporto di epoca sovietica come gli An-12, An-22 ed Il-76e ricevette il battesimo del fuoco nel corso della guerra in Afghanistan (1979-1989). Tuttavia, a causa del declino dell'economia sovietica, sul finire degli anni ottanta, la produzione del mezzo venne sospesa anzitempo.\nNel 2017, \u00e8 stata proposta al Ministero della difesa russo una versione aggiornata denominata BMD-2M, comprensiva di: sistemi digitalizzati, missili anticarro Kornet e lanciagranate da 30 mm; nello stesso anno \u00e8 stato siglato un contratto di fornitura.\nSecondo quanto riportato nell'accordo, entro il 2025 saranno aggiornati a questo standard 540 BMD-2 attualmente in servizio presso le forze armate russe.\nStoria.\nLa necessit\u00e0 di un mezzo corazzato leggero in grado di fronteggiare fanteria, veicoli e posizioni fortificate in battaglie condotte su pendici montagnose, emerse nel corso della guerra sovietico-afghana quando ci si accorso della scarsa efficacia dei corazzati BMP-1 e BMD-1, limitati da una potenza di fuoco sproporzionata rispetto alla minaccia da fronteggiare ed uno scarso angolo di elevazione del cannone principale. Venne pertanto sviluppato il BMD-2, che prese servizio nel 1985.\nNella seconda met\u00e0 degli anni 2010, a causa delle crescenti tensioni tra forze NATO e Federazione Russa in merito al mantenimento dello status quo dei confini pi\u00f9 occidentali della Federazione, il Ministero della difesa russo ha rivalutato il ruolo delle diverse centinaia di BMD-2 in servizio presso le forze armate del paese euro-asiatico. La chance di ammodernare il modulo da combattimento originale del mezzo, possibile attraverso l'installazione di una nuova torretta (denominata Bereg), era stata vista come l'opportunit\u00e0 per l'esercito russo di riqualificare centinaia di mezzi obsoleti ad un costo irrisorio se confrontato con quelli sostenuti per la produzione di nuovi mezzi corazzati in numeri sensibilmente inferiori.\nLa nuova versione, denominata BMD-2, si ritiene debba essere accettata in servizio attivo entro il 2021, mentre la produzione proseguir\u00e0 fino al completamento dell'ordine di ammodernamento di 540 esemplari, stimato per il 2025.\nCaratteristiche.\nI limiti principali del BMD-1, oltre che nella protezione, risiedevano, in particolare, nelle prestazioni del cannone da 73mm e nel fatto che l'unico servente doveva occuparsi anche della gestione dei missili controcarro AT-3 Sagger. Per questo venne deciso di realizzare una nuova torretta con il cannoncino 2A42 da 30mm, accoppiato a una mitragliatrice PKT da 7,62 \u00d7 39 mm, con sistema di stabilizzazione elettromeccanico 2E36-3.\nI missili AT-3 sono stati sostituiti da vari missili, cio\u00e8 i 9M113 \"Konkurs\" (AT-5 Spandrel), 9M113M \"Konkurs-M\" (AT-5B Spandrel B), 9M111 \"Fagot\" (AT-4 Spigot) and 9M111-2 \"Fagot\" (AT-4B Spigot B), dalle prestazioni incrementate e dalla migliore semplicit\u00e0 di puntamento.\nL'equipaggio \u00e8 composto da tre militari e altri quattro fanti trovano posto a bordo.\nLa sistemazione anteriore \u00e8 la stessa del predecessore, con due fanti al fianco del pilota e la torretta monoposto, mentre tre uomini sono sistemati nel comparto scoperto. A prua vi \u00e8 solo una mitragliatrice invece di due. Il peso complessivo \u00e8 di 8.225\u00a0kg e il propulsore \u00e8 di 176Kw, consentendo una velocit\u00e0 massima su strada di 60\u00a0km/h e di 10\u00a0km/h in acqua, con un'autonomia di 400-500\u00a0km.\nIl sistema di sospensione \u00e8 sempre idropneumatico, con altezza dal suolo che varia da un minimo di 100mm fino a 450mm.\nImpiego.\nImpiegato nel corso della guerra sovietico-afghana, fu successivamente utilizzato dalle unit\u00e0 aviotrasportate russe della SFOR. Ha preso parte con il 234 \u00b0 reggimento d'assalto aviotrasportato russo alla guerra russo-georgiana del 2008. Sono stati registrati avvistamenti anche in occasione del conflitto nel Donbass."}
{"id": "604393", "revid": "767487", "url": "https://it.wikipedia.org/wiki?curid=604393", "title": "Okan'e", "text": "La okan'e (in russo \u043e\u043a\u0430\u043d\u044c\u0435 , lett. \"pronunciare \u00abo\u00bb\") \u00e8 un fenomeno fonologico delle lingue ucraina e rutena e di alcuni dialetti della lingua russa in cui la in posizione atona si pronuncia (da cui il nome) e non , come accade invece nel fenomeno della \"akan'e\", tipico del russo \"standard\" e del bielorusso.\nNell'ambito delle lingue slave orientali la \"okan'e\" caratterizza la lingua ucraina, la lingua rutena e i dialetti russi della regione del Volga, di Kaluga, di Vologda e della Russia europea settentrionale.\nLa \"akan'e\" divenne una caratteristica ricorrente del russo \"standard\" (moscovita) e del bielorusso all'incirca alla met\u00e0 del XIX secolo. La \"okan'e\" \u00e8 pi\u00f9 antica e rende il russo pi\u00f9 simile a lingue slave come l'ucraino. Il tratto arcaico della \"okan'e\" viene preservato nello slavo ecclesiastico, la lingua di liturgia utilizzata nelle funzioni ortodosse."}
{"id": "604396", "revid": "1342115", "url": "https://it.wikipedia.org/wiki?curid=604396", "title": "Vincenzo Mattina", "text": "Biografia.\nNel 1964 si laurea in giurisprudenza, presso l'Universit\u00e0 degli studi di Napoli. Dal 1963 al 1984 assume vari ruoli nel sindacato dei metalmeccanici divenendo segretario nazionale della Federazione lavoratori metalmeccanici (FLM) e segretario confederale della Unione Italiana del Lavoro (UIL). \u00c8 stato eletto alle elezioni europee del 1984, poi riconfermato nel 1989, per le liste del PSI.\n\u00c8 stato vicepresidente del gruppo parlamentare \"Gruppo Socialista\", membro della Commissione per i problemi economici e monetari e la politica industriale, della Delegazione per le relazioni con il Giappone, della Commissione per la politica regionale e l'assetto territoriale, della Commissione per la protezione dell'ambiente, la sanit\u00e0 pubblica e la tutela dei consumatori, della Delegazione per le relazioni con i paesi del Magreb. Nello stesso periodo \u00e8 stato sindaco del comune di Buonabitacolo. Successivamente \u00e8 stato parlamentare nazionale per una legislatura.\n\u00c8 uno dei primi a denunciare una \"questione morale\" nel PSI in occasione dell'Assemblea Nazionale del 15 luglio 1987, quando di fronte a una sala pressoch\u00e9 vuota, rivolto alla sedia vuota del segretario Bettino Craxi, Mattina disse: \"Caro Bettino, se non vogliamo soltanto fare delle parole, dobbiamo affrontare la questione morale prima di tutto dentro il nostro partito\". E aggiunse: \"Diamo un'occhiata alle denunce dei redditi di molti nostri compagni, parlamentari e dirigenti. Con i redditi che vengono dichiarati, al massimo si mantiene una buona casa di livello medio-basso. Invece che cosa vediamo? Vediamo molti quadri del partito con case lussuose, magari pacchiane, ma lussuose. Con yacht da centinaia di milioni. Con ville al mare, ville in montagna, ville in collina. Con apparati personali costosissimi. Che cosa dobbiamo concludere? Che siamo tutti ereditieri? Che abbiamo sposato tutti mogli ricche? Ma \u00e8 possibile che tutte le ragazze ricche sposino dirigenti di partito?\".\nNel 1993, quando lo sfascio morale del Psi \u00e8 noto, fonda Rinascita Socialista, che scioglier\u00e0 poi nella Federazione Laburista (1995). Oggi \u00e8 vice presidente della Quanta SpA e presidente di Ebitemp. Nel 2008 aderisce al ricostituito Partito Socialista."}
{"id": "604398", "revid": "155634", "url": "https://it.wikipedia.org/wiki?curid=604398", "title": "Mario Rigo", "text": "Biografia.\nNel 1949 si iscrive a Giustizia e Libert\u00e0, il cui segretario provinciale \u00e8 l'avvocato Renzo Biondo. Qui conosce e frequenta Armando Gavagnin, gi\u00e0 esponente del Partito d'Azione e noto combattente antifascista. Lo stesso anno, decisero di entrare nel Partito Socialista Unitario, che si fonder\u00e0 al PSLI di Saragat dando vita al PSDI. Segue il suo maestro nel 1958 nel Movimento Unitario di Iniziativa Socialista, che confluir\u00e0 nel PSI nel 1959.\nNelle elezioni comunali del 1955 di Noale, Rigo presenta la lista del sole nascente, PSDI, che si contrappone a quella dello scudo crociato (DC) e a quella della Spiga (PCI- PSI). La lista del PSDI conquista i quattro seggi della minoranza e Mario Rigo viene eletto consigliere comunale. Alle elezioni comunali di Noale del 1959 si ripete, con la lista del PSI, il risultato del 1954.\nNel 1964 Rigo viene eletto consigliere provinciale del PSI per il collegio di Noale-Scorz\u00e8 alle elezioni provinciali di Venezia. Nasce il primo centro-sinistra (DC-PSI-PSDI) alla provincia di Venezia. Entrano in giunta per il PSI Roberto Fiorentini e Mario Rigo, presidente Alberto Bagagiolo (DC). Sindaco a Venezia viene riconfermato Favaretto Fisca (DC).\nNelle elezioni comunali a Venezia del 1970, Rigo viene eletto consigliere comunale ed \u00e8 vicesindaco della coalizione di centro-sinistra (DC- PSI- PSDI), sindaco Giorgio Longo (DC).\nDal 1975 al 1985 \u00e8 stato sindaco del comune di Venezia per il PSI, con vicesindaco Giovanni Pellicani per il PCI. Nello stesso periodo ha ricoperto anche i ruoli di presidente del Teatro La Fenice di Venezia, di presidente della Comunit\u00e0 dei Porti Adriatici e di vicepresidente della Biennale di Venezia.\n\u00c8 stato eletto alle elezioni europee del 1984 per le liste del PSI. \u00c8 stato membro della Commissione per i bilanci, della Delegazione per le relazioni con la Turchia e della Delegazione alla Commissione parlamentare mista CEE-Turchia.\nAlle elezioni comunali a Venezia del 1985, Mario Rigo viene eletto consigliere comunale. La nuova giunta di centro-sinistra \u00e8 guidata dal socialista Nereo Laroni.\nAlle elezioni politiche del 1987 viene eletto senatore del PSI nel collegio di Mirano.\nNel 1988 Rigo entra in conflitto con la dirigenza del PSI veneziano, particolarmente con Gianni De Michelis, e manda una lettera di dimissioni a Bettino Craxi. Aderisce al Gruppo misto del Senato. Da allora Mario Rigo non ha aderito ad alcun partito politico.\nNel 1989 Mario Rigo fonda \"Iniziativa Civica\", che si trasforma in un movimento autonomista interregionale con denominazione nel Veneto \"Lega Autonomia Veneto\", nel Friuli-Venezia Giulia Lega Autonomia Friuli, nel Trentino Lega Autonomia Trentino.\nAlle elezioni comunali a Venezia del 1990, Rigo viene eletto consigliere comunale per Iniziativa Civica; opta per il Senato e gli succede in consiglio regionale Silvano Ceccarelli.\nIn vista delle elezioni politiche del 1992 ha fondato un movimento regionalista veneto denominato Lega Autonomia Veneta, con il quale \u00e8 stato eletto alla Camera.\nNel 1993 alle elezioni regionali Friuli-Venezia Giulia, Lega Autonomia Friuli elegge due consiglieri regionali. Al rinnovo dei consigli provinciali del Trentino-Alto Adige, Lega Autonomia Trentino elegge un consigliere della provincia autonoma di Trento.\nAlle elezioni politiche del 1994 ha schierato il suo movimento in posizione autonoma rispetto ai principali schieramenti, presentando candidati in tutti i collegi del Veneto senza ottenere eletti. Lega Autonomia Veneta ottiene il 6% nel Veneto, nessun eletto (era nato il \"Mattarellum\").\nAlle elezioni politiche del 1996 si \u00e8 candidato al Senato nella coalizione de L'Ulivo, guidando la Lega Autonomia Veneta in una federazione con l'Ulivo. Eletto a Palazzo Madama \u00e8 entrato nel Gruppo misto. Nel corso della legislatura si \u00e8 sempre situato nell'ambito del centrosinistra pur in una posizione di autonomia. Successivamente esteso il suo movimento regionalista anche ad altre regioni e l'ha ribattezzato Lega delle Regioni, partecipando in particolare alle elezioni europee del 1999 all'interno di una lista che raggruppava anche il Partito Sardo d'Azione e i \"Consumatori Italiani\" (nucleo originario di quelli che sarebbero poi diventati i Consumatori Uniti).\nSempre lo stesso anno, viene nominato membro dell'Assemblea parlamentare del Consiglio d'Europa. Un anno dopo viene eletto membro della Commissione parlamentare per le riforme costituzionali (bicamerale). \u00c8 l'esperienza nella quale si manifesta la crisi della sinistra: divisa sulle materie del bicameralismo, del federalismo, della giustizia. Rigo matura il ritiro dalla vita parlamentare.\nIl 2 dicembre del 2000, Rigo in una intervista a Francesco Jori sul \"Gazzettino\" dichiara che non si ricandider\u00e0 alle successive elezioni politiche del 2001.\nL'anno successivo viene chiamato dal neo-presidente del Senato Marcello Pera a ricoprire l'incarico di direttore del suo gabinetto."}
{"id": "604400", "revid": "80614", "url": "https://it.wikipedia.org/wiki?curid=604400", "title": "Ford Focus C-Max", "text": ""}
{"id": "604401", "revid": "690118", "url": "https://it.wikipedia.org/wiki?curid=604401", "title": "BMD-3", "text": "Il BMD-3 (in cirillico: \u0411\u041c\u0414-3) \"Boyevaya Mashina Desanta\" \u00e8 un veicolo da combattimento della fanteria avio-trasportabile cingolato, con capacit\u00e0 anfibie, di fabbricazione sovietica prima e russa poi, sviluppato negli anni ottanta a Volgograd ed introdotto formalmente nelle forze armate sovietiche nel 1990.\nProgettato per essere impiegato dalle truppe aviotrasportate e rapidamente schierato in supporto di paracadutisti ed incursori, ha uno scafo simile a quello del BMP-3 ed un armamento assimilabile a quello del BMP-2.\nCostruito in soli 143 esemplari, l'ultimo \u00e8 entrato in servizio presso le forze aviotrasportate della Federazione Russa nel 1997.\nDal 2004 \u00e8 entrata in produzione un'evoluzione del mezzo, ufficialmente denominata BMD-4.\nCaratteristiche.\nEntrato in produzione nel 1990, questo mezzo ha una potenza elevatissima in relazione al suo peso, grazie ad un nuovo diesel da 450\u00a0hp, verosimilmente quello del BMP-3, che per\u00f2, con il BMD, che pesa quanto un BMP-1 (12 anzich\u00e9 18-20 tonnellate), d\u00e0 un rapporto potenza-peso di ben 35 cavalli a tonnellata, mentre la configurazione interna resta la stessa dei precedenti BMD-1 e 2.\nLe sospensioni possono essere regolate in maniera da adattarle a qualunque terreno: da 10 a 45 cm, di altezza in appena 10 secondi, per adattarsi al trasporto sugli aerei, al movimento su strada o fuoristrada. Il mezzo \u00e8 anche anfibio.\nLa costruzione \u00e8 in lega d'alluminio con struttura a sandwich laminata, mentre la torre dovrebbe essere in acciaio. La resistenza \u00e8 in generale garantita solo contro le munizioni da 7,62 mm.\nIl motore \u00e8 sistemato dietro al mezzo, 3 uomini sono sul davanti, e guidano il veicolo (quello al centro, il pilota), azionano la mitragliatrice RPK-74 da 5,45 mm e il lanciagranate (gli altri 2).\nDietro questi 3 vi sono il capocarro e cannoniere, sistemati nella torretta. Loro possono osservare tutt'attorno con un periscopio panoramico e utilizzare le armi da 30 2A42 (cannone ad alta velocit\u00e0, 30 \u00d7 165 mm) e 7,62 mm PKT (7,62 \u00d7 54 mm R) nonch\u00e9 il missile AT-5 Spandrel controcarro (4\u00a0km di gittata, perforazione 650-800mm). La mancanza del cannone da 100 mm ha infatti impedito di utilizzare i missili controcarro lanciabili da questo cannone, che d'altro canto sono pi\u00f9 piccoli (l'AT-5 ha almeno 135\u00a0mm di diametro) e costosi dello Spandrel.\nInfine, altri 2-3 fanti sono dietro la torre, al centro dello scafo.\nTutti devono uscire da accessi superiori al mezzo, sia i due portelli davanti alla torre, che quelli sopra di essa, ed infine un altro portello sistemato sopra lo scafo. Non vi \u00e8 infatti spazio per una porta posteriore a causa del motore e trasmissione.\nImpiego.\nEntrato in produzione in quantitativi limitati, non pare che esso, come del resto nemmeno i suoi predecessori, sia mai stato esportato.\nDi sicuro, con la riduzione drammatica delle forze convenzionali nell'ex- URSS, non potr\u00e0 ripetere il successo del BMD-1, che equipaggi\u00f2 tutte e 7 le divisioni aerotrasportate sovietiche con una forza valutata in ben 330 mezzi per ciascuna, per non parlare di altre unit\u00e0 a livello di brigata. Tale complesso di forze era il pi\u00f9 grande, in questo particolare settore, a livello mondiale. Si pensi per esempio, che gli USA hanno solo due divisioni similari (la 82a e, per certi versi, 101a), l'Italia, il Regno Unito e la Germania una."}
{"id": "604402", "revid": "1305772", "url": "https://it.wikipedia.org/wiki?curid=604402", "title": "Silvio Vitale", "text": "Biografia.\nAvvocato civilista, nel maggio 1950 fu eletto primo presidente del FUAN, l'associazione degli universitari del Movimento Sociale Italiano.\nNel 1955 ader\u00ec al Centro Studi Ordine Nuovo e nel dicembre 1956 lasci\u00f2 il MSI.\nFond\u00f2 e diresse la \"rivista tradizionalista napoletana\" \"L'alfiere\" (nata nel 1960) con la quale fece conoscere in Italia l'opera dello studioso spagnolo Francisco El\u00edas de Tejada.\nRientrato nel MSI alla fine degli anni '60, fu consigliere regionale del partito in Campania per due legislature e capogruppo del MSI..\nEntr\u00f2 al Parlamento europeo nel giugno 1988, dopo essere stato candidato alle elezioni europee del 1984 per le liste del MSI. Fu membro della commissione per la politica regionale e l'assetto territoriale. Rimase all'europarlamento fino al 1989.\nCon la nascita di An nel 1995 si dedic\u00f2 esclusivamente all'attivit\u00e0 culturale."}
{"id": "604403", "revid": "115058264", "url": "https://it.wikipedia.org/wiki?curid=604403", "title": "Giulio Maceratini", "text": "Biografia.\nFu allievo del filosofo Julius Evola. Avvocato penalista, vicino, nel MSI-DN, alle posizioni di Pino Rauti, nel 1991 fu per\u00f2 uno degli artefici del ritorno di Gianfranco Fini alla guida del partito, dopo la parentesi dello stesso Rauti. Negli anni settanta fu dirigente del Centro Nazionale Sportivo Fiamma.\nIl suo nome figura nell\u00b4elenco dei 50 estremisti di destra (tra cui spiccano i nomi di Mario Merlino e Adriano Tilgher), acquisito dalla magistratura, che il 16 aprile 1968 si imbarcarono per la Grecia dei colonnelli. Le finalit\u00e0 di tale viaggio restano ancor oggi oggetto di dibattito. \u00c8 assodato per\u00f2 che a seguito di tale avvenimento, alcuni di loro entrarono in gruppi anarchici e maoisti per fungere da infiltrati.\nNel 1983 fu eletto deputato, eletto nel collegio di Roma, nella IX, X, XI restandolo fino al 1994.\nCandidato alle elezioni europee del 1984 per le liste missine, entr\u00f2 al Parlamento europeo nel giugno 1988 sostituendo Pino Romualdi e ader\u00ec al gruppo delle Destre europee. Rassegner\u00e0 le dimissioni da parlamentare europeo nell'ottobre successivo, venendo sostituito da Marco Cellai.\nFu eletto nel 1994 al Senato della Repubblica nella XII e XIII legislatura, durante le quali fu presidente del Gruppo parlamentare di Alleanza Nazionale. Fece parte della Direzione nazionale del partito.\nDopo due mandati al Senato, torn\u00f2 alla Camera nella XIV Legislatura (2001\u20132006)."}
{"id": "604406", "revid": "729019", "url": "https://it.wikipedia.org/wiki?curid=604406", "title": "Antonio Nicola Cantalamessa", "text": "Biografia.\nEra il padre di Gianluca Cantalamessa, deputato della XVIII Legislatura.\n\u00c8 subentrato al Parlamento europeo nel settembre 1988, dopo essere stato candidato alle elezioni europee del 1984 per le liste del MSI. \u00c8 stato membro della Delegazione per le relazioni con la Repubblica popolare cinese e della Commissione per la protezione dell'ambiente, la sanit\u00e0 pubblica e la tutela dei consumatori.\n\u00c8 morto a Napoli, il 30 maggio 2017 all'et\u00e0 di 76 anni."}
{"id": "604407", "revid": "1573940", "url": "https://it.wikipedia.org/wiki?curid=604407", "title": "Callorhinus ursinus", "text": "Il callorino dell'Alaska (Callorhinus ursinus ) \u00e8 un otaride diffuso lungo le coste del Pacifico settentrionale, del mare di Bering e del mare di Okhotsk. \u00c8 la specie pi\u00f9 grande delle cosiddette \u00abotarie da pelliccia\u00bb (quelle che in passato venivano classificate in una sottofamiglia distinta, gli Arctocefalini), nonch\u00e9 l'unica specie del genere Callorhinus .\nDescrizione.\nIl callorino dell'Alaska presenta un dimorfismo sessuale portato all'estremo, con i maschi pi\u00f9 lunghi delle femmine adulte del 30\u201340% e 4,5 volte pi\u00f9 pesanti. La testa \u00e8 corta in ambo i sessi, a causa del muso curvato all'ingi\u00f9, molto breve, e del naso piccolo, che si estende leggermente oltre la bocca nelle femmine e un po' di pi\u00f9 nei maschi. Il pelame \u00e8 denso e folto, con un fitto sottopelo color crema. Quest'ultimo \u00e8 nascosto dai pi\u00f9 lunghi peli di guardia, sebbene sia in parte visibile quando l'animale \u00e8 bagnato. L'aspetto delle zampe, sia anteriori che posteriori, \u00e8 unico e costituisce un carattere diagnostico per determinare la specie. L'estremit\u00e0 delle zampe anteriori \u00e8 priva di pelo, il quale cessa di crescere nettamente a livello del polso. Rispetto alle altre specie di Otaridi, il callorino \u00e8 la specie con le zampe posteriori pi\u00f9 lunghe, a causa delle estensioni cartilaginee di tutte le dita. Sul secondo, terzo e quarto dito sono presenti dei piccoli artigli, che per\u00f2 non sporgono oltre il margine terminale della zampa. I padiglioni auricolari sono lunghi e ben evidenti, e negli esemplari pi\u00f9 vecchi sono privi all'estremit\u00e0 della pelliccia scura che li ricopre. Le vibrisse possono essere molto lunghe, e si estendono generalmente ben oltre le orecchie. Negli adulti sono tutte bianche, ma i giovani e i subadulti hanno vibrisse sia bianche che nere, comprese alcune che hanno la base scura e l'estremit\u00e0 bianca, e i cuccioli e gli esemplari di un anno le hanno tutte nere. Gli occhi sono piuttosto grandi ed evidenti, soprattutto nelle femmine, nei subadulti e nei giovani.\nI maschi adulti hanno una corporatura tozza e colli ben sviluppati (sia in spessore che in larghezza). Una criniera costituita da peli di guardia radi e lunghi si estende dalla parte inferiore del collo alle spalle, ricoprendo nuca, collo, petto e parte anteriore del dorso. Sebbene il cranio dei maschi adulti sia grande e possente, nel complesso appare piuttosto piccolo, per la breve lunghezza del muso e per il fatto che la parte posteriore, dietro ai padiglioni auricolari, \u00e8 nascosta dal collo estremamente sviluppato. Nei maschi adulti la fronte \u00e8 ben marcata, dato lo sviluppo in altezza delle creste sagittali del cranio e quello della folta criniera, che ricopre la sommit\u00e0 del capo.\nRispetto alle femmine adulte, i maschi adulti hanno canini pi\u00f9 lunghi e di diametro maggiore, e questa caratteristica si mantiene per lo pi\u00f9 uniforme a ogni et\u00e0.\nLe femmine adulte, i subadulti e i giovani hanno una costituzione media. Fino a cinque anni di et\u00e0 \u00e8 difficile determinare il sesso. Il corpo ha dimensioni modeste e il collo, il petto e le spalle sono proporzionati al resto del torso. Le femmine adulte e i subadulti hanno una colorazione pi\u00f9 variabile di quella dei maschi adulti. La regione superiore \u00e8 di colore variabile dal grigio argento scuro al nerofumo. I fianchi, il petto e le parti laterali e inferiori del collo spesso sono ricoperti da una sorta di disegno di colorazione variabile dal crema al tan con toni rossicci. I lati e la sommit\u00e0 del muso, cos\u00ec come il mento e la regione sotto gli occhi, variano dal color crema al ruggine. Al contrario, i maschi adulti hanno una colorazione che varia dal grigio al nero, o una colorazione uniforme rossastra o marrone scuro. Le loro criniere possono essere costituite da peli di guardia grigio argento o giallastri. I cuccioli sono nerastri alla nascita, con delle aree color camoscio sui fianchi, nella zona delle ascelle, sul mento e ai lati del muso. Dopo tre o quattro mesi, effettuano la muta e la loro colorazione diviene identica a quella delle femmine adulte e dei subadulti.\nI maschi possono raggiungere i 2,1\u00a0m di lunghezza e i 270\u00a0kg di peso. Le femmine, invece, non superano gli 1,5\u00a0m e i 50\u00a0kg. I neonati pesano 5,4\u20136\u00a0kg e misurano 60\u201365\u00a0cm.\nLa dentatura \u00e8 aplodonte; i denti sono affilati, di forma conica e presentano per lo pi\u00f9 un'unica radice, cos\u00ec come gli altri mammiferi marini carnivori adattati a una dieta a base di pesce. Come in quasi tutti i caniformi, i canini superiori sono piuttosto sviluppati.\nDistribuzione e habitat.\nIl callorino dell'Alaska \u00e8 diffuso nel Pacifico settentrionale, nel mare di Okhotsk e nel mare di Bering - il limite meridionale dell'areale \u00e8 costituito da una linea immaginaria che corre all'incirca dall'estremit\u00e0 meridionale del Giappone a quella della penisola di Bassa California. Si stima che in tutto l'areale ne vivano circa 1,1 milioni di esemplari, dei quali circa la met\u00e0 si riproduce sulle isole Pribilof, nella parte orientale del mare di Bering. Altri 200\u2013250.000 si riproducono sulle isole del Commodoro, nella parte occidentale del mare di Bering, circa 100.000 sull'isola di Tyuleni, al largo delle coste di Sachalin, nella parte sud-occidentale del mare di Okhotsk, e altri 60\u201370.000 nelle isole Curili centrali, in Russia. Colonie pi\u00f9 piccole (di circa 5000 capi) sono presenti sulle isole di Bogoslof, un'isola delle Aleutine, e di San Miguel, una delle isole del Canale al largo delle coste della California. Resti subfossili risalenti all'Olocene indicano che prima della caccia commerciale questa specie si riproduceva anche sulle coste della Columbia Britannica, della California e probabilmente di gran parte delle zone nord-occidentali del Nordamerica.\nDurante i mesi invernali, i callorini dell'Alaska si spostano verso sud, e cos\u00ec gli esemplari diffusi lungo le coste russe penetrano regolarmente nelle acque giapponesi e coreane del mar del Giappone, mentre quelli originari dell'Alaska si spostano attraverso il Pacifico centrale e orientale fino alla Bassa California.\nL'areale del callorino dell'Alaska si sovrappone quasi esattamente a quello del leone marino di Steller, con il quale talvolta condivide le colonie riproduttive, in particolare sulle Curili, nelle isole del Commodoro e sull'isola di Tyuleni. L'unico altro arctocefalino dell'emisfero boreale \u00e8 l'arctocefalo di Guadalupe, il cui areale si sovrappone parzialmente, in California, a quello del callorino.\nBiologia.\nI callorini sono predatori opportunisti, che si nutrono di pesci pelagici e calamari a seconda delle disponibilit\u00e0 locali. Tra i pesci che costituiscono la loro dieta ricordiamo naselli, aringhe, pesci lanterna, capelani, pollack e sgombri. Il comportamento predatorio \u00e8 prevalentemente solitario.\nI callorini cadono vittima soprattutto di squali e orche, ma talvolta esemplari molto giovani possono essere assaliti e divorati da leoni marini di Steller. Sono stati osservati anche casi di cuccioli catturati da volpi artiche.\nA causa dell'elevata densit\u00e0 di cuccioli e della loro ancora giovane et\u00e0 nel periodo in cui vengono lasciati soli dalle madri, le quali devono andare a procacciarsi il cibo in mare, la mortalit\u00e0 nelle colonie \u00e8 spesso molto alta. Di conseguenza, le carcasse dei piccoli forniscono un'importante fonte di cibo per molti animali spazzini, in particolare gabbiani e volpi artiche.\nI callorini si radunano sui tradizionali terreni di riproduzione (noti come \"rookery\") nel mese di maggio. Generalmente, i maschi pi\u00f9 vecchi (di 10 anni o pi\u00f9) giungono per primi sulla costa e iniziano a competere tra loro per aggiudicarsi i luoghi migliori. Essi rimarranno nella colonia per tutta la durata della stagione riproduttiva. Le femmine arrivano un po' pi\u00f9 tardi, e iniziano a dare alla luce i piccoli poco dopo. Come tutti gli altri Otaridi, i callorini sono poliginici e alcuni maschi possono accoppiarsi perfino con 50 femmine nel corso di un'unica stagione riproduttiva. Diversamente dai leoni marini di Steller, con i quali condividono l'habitat e alcuni siti di riproduzione, i callorini sono molto possessivi nei confronti delle femmine del proprio harem, e spesso combattono ferocemente con i maschi vicini che cercano di accoppiarsi con esse. Sono stati osservati casi in cui le femmine contese sono morte in seguito a questi conflitti, mentre i maschi si feriscono molto pi\u00f9 raramente. I maschi pi\u00f9 giovani non sono in grado di aggiudicarsi e mantenere un proprio harem e generalmente si tengono ai margini della colonia, compiendo occasionalmente incursioni al suo interno nel tentativo di soppiantare i maschi pi\u00f9 anziani.\nDopo essere rimaste con i propri piccoli per i loro primi otto-dieci giorni di vita, le femmine tornano in mare a nutrirsi, rimanendo lontane anche per una settimana. Questi viaggi in mare si protraggono per circa quattro mesi, fino allo svezzamento, che avviene, in maniera piuttosto improvvisa, in ottobre. Quasi tutti i membri della colonia tornano in acqua e si disperdono verso la fine di novembre, iniziando generalmente a migrare verso sud. Le femmine in particolare sono molto fedeli ai propri siti di riproduzione, mentre i giovani maschi talvolta si dirigono verso altre colonie.\nIl picco degli accoppiamenti viene raggiunto un po' pi\u00f9 tardi di quello delle nascite, tra la fine di giugno e quella di luglio. Cos\u00ec come in molti altri Otaridi, gli ovuli fecondati si impiantano in ritardo: dopo la blastocisti, lo sviluppo si interrompe e l'impianto avverr\u00e0 quattro mesi dopo la fecondazione. In totale, la gestazione dura circa un anno, s\u00ec che i piccoli nati nel corso di una determinata estate sono frutto del ciclo riproduttivo dell'anno precedente.\nConservazione.\nRecentemente, la situazione del callorino dell'Alaska ha destato una certa preoccupazione, in particolare sulle isole Pribilof, dove le nascite dei piccoli sono diminuite del 50% a partire dagli anni settanta, con un continuo tasso di diminuzione di circa il 6-7% annuo. Ci\u00f2 ha fatto s\u00ec che la specie venisse classificata come \u00abvulnerabile\u00bb ai termini della Legge USA per le Specie Minacciate, ed ha portato all'intensificarsi dei programmi di ricerca sulla sua ecologia comportamentale e alimentare. Tra le possibili cause tirate in ballo per spiegare questa diminuzione vi sono l'aumento delle predazioni da parte delle orche, la competizione con i pescatori e gli effetti del cambiamento climatico, ma finora nessuna di queste spiegazioni ha ricevuto un unanime consenso tra gli studiosi. La IUCN classifica la specie tra quelle \u00abvulnerabili\u00bb.\nI callorini dell'Alaska hanno costituito un'importante fonte di cibo per i nativi dell'Asia nord-orientale e gli inuit dell'Alaska per migliaia di anni. L'arrivo degli europei in Kam\u010datka e Alaska nel XVII e XVIII secolo, prima dalla Russia e poi dal Nordamerica, fu seguito da un aumento della caccia commerciale per il commercio delle pellicce. Tale commercio sub\u00ec un'accelerata nel 1786, quando Gavriil Pribylov scopr\u00ec l'isola di San Giorgio, sede di una delle pi\u00f9 numerose colonie di callorini. L\u00e0, tra il 1786 e il 1867, si stima che ne vennero uccisi circa 2,5 milioni di esemplari. Ci\u00f2 port\u00f2 in breve al declino della specie. Restrizioni al numero di catture sulle isole Pribilof vennero istituite per la prima volta dai russi nel 1834. Poco dopo che gli Stati Uniti acquistarono l'Alaska dalla Russia nel 1867, il Ministero del Tesoro degli USA venne autorizzato a cedere i privilegi di caccia alla foca sulle Pribilof, che vennero concessi quasi interamente alla Compagnia Commerciale dell'Alaska. Tra il 1870 e il 1909, le catture in mare aperto imposero il loro marchio indelebile sulla popolazione dei callorini, in particolare su quella delle Pribilof, che, costituita in epoca storica da vari milioni di esemplari, era scesa nel 1912 a 216.000 capi.\nLe catture su grossa scala terminarono, pi\u00f9 o meno, con la firma della Convenzione per le Foche da Pelliccia del Pacifico Settentrionale del 1911, siglata da Gran Bretagna (in rappresentanza del Canada), Giappone, Russia e Stati Uniti. La Convenzione del 1911 rimase in vigore fino agli inizi delle ostilit\u00e0 tra i firmatari durante la seconda guerra mondiale, ed \u00e8 degna di nota per essere stata il primo trattato internazionale inerente alla conservazione della natura. Nel 1957 fece seguito un'altra convenzione, rettificata da un protocollo nel 1963. La convenzione internazionale entr\u00f2 in atto negli USA con la Legge sulle Foche da Pelliccia del 1966 (Legge Pubblica 89-702), istituita dal Dipartimento degli Interni. Attualmente, viene praticata solo una caccia di sussistenza da parte degli abitanti dell'isola di San Paolo e la cattura annua di pochi esemplari in Russia."}
{"id": "604412", "revid": "1005847", "url": "https://it.wikipedia.org/wiki?curid=604412", "title": "Antonino Tripodi", "text": "Biografia.\nAder\u00ec al fascismo da giovane lavorando nei Gruppi Universitari Fascisti, fu allievo di Emilio Bodrero e partecip\u00f2 a diverse edizioni dei Littoriali, vincendo quelli della cultura del 1938 che si svolsero a Palermo. Fu volontario nella seconda guerra mondiale. Laureato in Giurisprudenza, giornalista, nel dopoguerra fu uno dei fondatori del MSI e nel 1958 fond\u00f2 l'Istituto nazionale di studi politici ed economici.\nFu eletto deputato alla Camera dalla III all'VIII legislatura per il Movimento Sociale Italiano (1958-1983).\nFu per anni direttore del quotidiano \"Secolo d'Italia\". Nel 1982 diviene presidente del partito.\nFu eletto europarlamentare alle elezioni europee del 1984 per le liste del MSI-DN. Fu membro della Commissione per la giovent\u00f9, la cultura, l'educazione, l'informazione e lo sport e della Delegazione per le relazioni con la Repubblica popolare cinese. Diresse per quindici anni il Secolo d'Italia.\nTripodi ha pubblicato volumi di storia, di critica letteraria e una raccolta di fiabe e novelle. Nel corso della sua carriera di scrittore si \u00e8 occupato del [[Crepuscolarismo]], movimento letterario italiano del primo Novecento, curando una ricca e accurata antologia e tenendo il 25 febbraio [[1965]] la conferenza dal titolo \"Con Gozzano e altri poeti nel salotto di Nonna Speranza\". Nell'ambito delle scienze politiche ha individuato nello storicismo cristiano di [[Giambattista Vico]] alcuni punti di tangenza con la dottrina politica di [[Benito Mussolini|Mussolini]]. Il suo nome resta soprattutto legato al saggio \"Intellettuali sotto due bandiere\", in cui smascherava diversi uomini politici che aderirono al [[fascismo]] per poi rinnegarlo passando sotto altre \"bandiere\".\nCollegamenti esterni.\n[[Categoria:Deputati della III legislatura della Repubblica Italiana]]\n[[Categoria:Deputati della IV legislatura della Repubblica Italiana]]\n[[Categoria:Deputati della V legislatura della Repubblica Italiana]]\n[[Categoria:Deputati della VI legislatura della Repubblica Italiana]]\n[[Categoria:Deputati della VII legislatura della Repubblica Italiana]]\n[[Categoria:Deputati dell'VIII legislatura della Repubblica Italiana]]\n[[Categoria:Europarlamentari dell'Italia della II legislatura]]\n[[Categoria:Politici del Movimento Sociale Italiano]]\n[[Categoria:Politici del Movimento Sociale Italiano - Destra Nazionale]]"}
{"id": "604416", "revid": "1610933", "url": "https://it.wikipedia.org/wiki?curid=604416", "title": "Callorino dell'Alaska", "text": ""}
{"id": "604418", "revid": "1305772", "url": "https://it.wikipedia.org/wiki?curid=604418", "title": "Yu il Grande", "text": "Yu il Grande (, o Xi\u00e0 Y\u01d4 (), R\u00f3ng Y\u01d4 (), nome personale: S\u00ec W\u00e9nm\u00ecng ()) regn\u00f2 secondo il mito come primo re della dinastia Xia (secondo altre fonti era il capo di una lega di trib\u00f9 o il padre del primo re Qi) per 45 anni sulla Cina.\nPochissimi dati sono disponibili sul periodo storico in cui regn\u00f2 Y\u01d4 per cui le informazioni sulla sua vita ed il suo regno derivano in grandissima parte dallo Shiji, noto anche come Memorie Storiche o Memorie di uno storico, un'opera compilata inizialmente dallo storico Sima Tan e portata a termine dal figlio Sima Qian (pinyin: S\u012bm\u01ce Qi\u0101n) \u53f8\u99ac\u9077, sotto il regno dell'imperatore Wu (140 - 87 a.C.).\nCome altri saggi regnanti del passato Y\u01d4 fu lodato da Confucio e da altri filosofi cinesi come un esempio di virt\u00f9 morale. \u00c8 uno dei pochi imperatori cinesi ad essere stato onorato con l'appellativo \"il grande\".\nGenealogia.\nCome risulta da numerosi antichi documenti, Yu era imparentato con l'Imperatore Giallo come nipote di ottavo grado questo perch\u00e9 il padre di Yu, Gun, era nipote di quinto grado dell'imperatore Zhuanxu ed il padre di Zhuanxu Changyi era il secondo figlio dell'Imperatore Giallo. Si dice che Yu sia nato nei pressi del monte Wen (\u6c76\u5c71), attualmente nella regione di Beichuan, provincia di Sichuan, anche se vi sono dati che indicano altri luoghi di nascita come lo Shifang.. La madre di Yu era una donna del clan Youxin detto anche N\u00fczhi (\u5973\u5fd7) or N\u00fcxi (\u5973\u5b09).\nGiovinezza.\nMentre era un bambino suo padre Gun si spost\u00f2 con la famiglia verso est, verso lo Zhongyuan. L'Imperatore Yao lo aveva infatti investito della carica di governatore di Chong, solitamente identificato come il picco intermedio del Monte Song. Si crede perci\u00f2 che il giovane Yu crebbe lungo le pendici del monte Song, subito a sud del fiume Giallo.Pi\u00f9 tardi si spos\u00f2 con una donna proveniente da una citt\u00e0 nei pressi del monte Tu (\u5857\u5c71) di nome Tushan-shi (\u5857\u5c71\u6c0f).. Ebbe un figlio di nome Q\u01d0, un nome che significa letteralmente \"rivelazione\".\nIl controllo delle acque.\nDurante il regno dell'Imperatore Yao la Cina fu colpita da anni di piogge eccessive che provocarono morti e danni ingenti all'agricoltura (ci si riferisce a questo periodo come al Diluvio Universale cinese). Era necessario provvedere alla bonifica delle zone allagate ed allestire un sistema di dighe e bacini per il controllo del fluire delle acque.\nIl padre di Yu, Gun (\u9bc0), fu incaricato dall'Imperatore Yao (\u582f) di regolare le piene. Questi impieg\u00f2 pi\u00f9 di nove anni per rinforzare gli argini e predisporre dighe e bacini di raccolta per le acque in eccesso, ma ebbe un tale insuccesso nel suo incarico (le dighe cedettero e molte persone morirono) che fu rimosso dal suo incarico e condannato all'esilio dal successivo governante Shun (\u821c). Il figlio Yu, divenuto adulto, continu\u00f2 a studiare il flusso delle acque ed il sistema dei fiumi e canali per trovare una soluzione dove il padre aveva fallito. Scelto come successore di suo padre, Yu ottenne la collaborazione di Houji (esperto in problemi agricoli) cominci\u00f2 a dragare nuovi canali fluviali come vie di deflusso, impiegando per questo lavoro tredici massacranti anni e quasi 20.000 operai. Non solo provvide al deflusso delle acque in eccesso ma fece scavare canali di irrigazione per convogliare l'acqua necessaria nei campi. Yu si applic\u00f2 all'impresa con tutte le sue energie, fino a dare il buon esempio agli operai lavorando al loro fianco nel drenaggio dei fiumi e mangiando e dormendo con loro. Il risultato fu non solo il controllo delle piene ma anche una migliore disponibilit\u00e0 di acqua per l'agricoltura che assicur\u00f2 un periodo di prosperit\u00e0 a tutta la Cina. Il sistema costruito da Yu \u00e8 ricordato nella storia della Cina come il \"Controllo delle acque del grande Yu\"\nPer questa impresa, Yu viene ricordato come esempio di temperanza e determinazione. Viene venerato come l'amministratore perfetto. Le storie sui suoi lavori nelle tecniche idromeccaniche lo hanno assurto ad una tale importanza che in tredici anni pass\u00f2 tre volte da casa sua ma non vi entr\u00f2 mai - sostenendo che una riunione con la famiglia gli avrebbe richiesto troppo tempo e sforzo mentale e quindi lo avrebbe distolto dai problemi di controllo delle piene.\nUn'altra versione di questi fatti si trova nel testo Shi Yi Ji dello storico taoista Wang Jia del quarto secolo dopo Cristo. In questo mito si racconta che Yu fu aiutato nel suo lavoro da un dragone giallo e da una tortora nera.\nUn altro mito racconta che Yu costru\u00ec il Sanmenxia o \"Passo delle tre Gole\" del fiume Yangzi tagliando la cresta delle montagne, per regolare il flusso dell'acqua, con un'ascia da guerra divina.\nAltre storie tradizionali raccontano che Yu sacrific\u00f2 gran parte del suo corpo nei lavori per il controllo delle acque. Per esempio le sue mani erano coperte di ferite e di calli cos\u00ec come i suoi piedi.\nIn una storia molto diffusa, Yu era sposato solo da quattro giorni quando gli fu dato l'incarico di controllare i flussi.\nEgli salut\u00f2 la moglie, dicendo che non sapeva quando sarebbe tornato. Nei successivi tredici anni egli torn\u00f2 solo tre volte sull'uscio di casa ma non entr\u00f2 mai all'interno. La prima volta che torn\u00f2 venne informato che la moglie si trovava con il figlio in un asilo. La seconda volta che pass\u00f2, suo figlio era gi\u00e0 in grado di pronunciare il suo nome. La sua famiglia lo supplicava di tornare a casa, ma egli rispose che era impossibile perch\u00e9 le piene non erano ancora sotto controllo. La terza volta che Yu pass\u00f2 da casa suo figlio aveva dieci anni. Ogni volta Yu rifiut\u00f2 di entrare in casa, dicendo che le inondazioni continuavano a rendere \"senza casa\" moltissima gente ed egli non poteva riposarsi.\nUn altro mito racconta che Yu riusc\u00ec ad uccidere il ministro di Gong Xiangliu, un mostruoso serpente a nove teste.\nLe nove province.\nL'imperatore Shun fu cos\u00ec impressionato dalle capacit\u00e0 e dall'intelligenza di Yu che lo rese erede al trono anzich\u00e9 suo figlio. Yu rifiut\u00f2 l'offerta ma poi, avendo avuto l'approvazione dei vassalli accett\u00f2 la carica. Stabil\u00ec la sua capitale nella citt\u00e0 di Anyi (\u5b89\u9091) le cui rovine si trovano nel sud della provincia di Shanxi. Egli fu il fondatore della dinastia Xia, tradizionalmente considerata la prima dinastia di imperatori cinesi.\nIl lavoro sul controllo delle acqua aveva permesso a Yu di conoscere molto bene il territorio di tutto l'impero cinese e, secondo quanto riferito nello Shiji, si rese conto che per una migliore amministrazione era necessario dividerlo in nove \"zhou\" o province. Queste furono: Jizhou (\u5180\u5dde), Yanzhou (\u5157\u5dde), Qingzhou (\u9752\u5dde), Xuzhou (\u5f90\u5dde), Yangzhou (\u63da\u5dde), Jingzhou (\u834a\u5dde), Yuzhou (\u8c6b\u5dde), Liangzhou (\u6881\u5dde) and Yongzhou (\u96cd\u5dde).\nAltri testi riportano divisioni diverse ma comunque sempre nove divisioni.\nUna volta ricevuta la prima fornitura di bronzo dalle nove province egli lo fece fondere in nove calderoni a tre piedi del peso di 7,5 tonnellate, ognuno era decorato con immagini di animali e paesaggi di una delle nove province Yu poi spost\u00f2 la capitale nella citt\u00e0 di Jang (\u967d\u57ce)..\nGli Annali di Bamb\u00f9 raccontano la storia in modo diverso: Yu usurp\u00f2 il trono vantando le sue parentele con l'Imperatore Giallo e poi fece uccidere uno dei potenti vassalli del nord, Fangfeng (\u9632\u98a8), per rinforzare il suo potere.\nMorte.\nGli Annali di Bamb\u00f9 riportano che Yu regn\u00f2 45 anni.\nSecondo il \"Yue Jueshu\" (\u8d8a\u7d55\u66f8), Yu mor\u00ec per malattia sul monte Kuaiji (\u6703\u7a3d\u5c71)(a sud dell'attuale Shaoxing) mentre si trovava in battuta di caccia sulla frontiera meridionale dell'impero. Fu qui che venne incenerito e dove fu costruito un mausoleo in suo onore, il mausoleo Yu (\u5927\u79b9\u9675), nel sesto secolo d.C. Questo si trova quattro chilometri a sudest della citt\u00e0 di Shaoxing. Le strutture del tempio furono ricostruite pi\u00f9 volte nel corso del tempo. Le parti principali del tempio sono la tomba di Yu (\u79b9\u9675), il tempio (\u79b9\u5edf) ed il memoriale (\u79b9\u7960). In molti dipinti Yu \u00e8 rappresentato con in mano un antico aratro (\u8012\u801c). Molti imperatori e notabili cinesi si sono recati qui per celebrare cerimonie in suo onore, tra cui Qin Shi Huang.\nPrima dei tempi di Yu, il titolo di imperatore veniva passato alla persona successiva considerata pi\u00f9 virtuosa da tutta la comunit\u00e0, anzich\u00e9 di padre in figlio. Tuttavia il figlio di Yu, Qi (\u555f), si dimostr\u00f2 molto abile e venne scelto come sovrano successivo, contrassegnando cos\u00ec l'inizio della nuova dinastia Xia (\u590f, la prima dinastia cinese). Questo costitu\u00ec il precedente per la successione ereditaria in Cina."}
{"id": "604420", "revid": "287204", "url": "https://it.wikipedia.org/wiki?curid=604420", "title": "Angelico Cattaneo", "text": "Fu anche storico e scrittore.\nBiografia.\nNato Carlo Giuseppe Bonaventura Cattaneo, in un piccolo villaggio nella parte settentrionale dell'attuale Cantone Ticino, da Giuseppe e da Natala Brentini. Dopo il noviziato a Orta, divenne frate cappuccino con il nome di padre Angelico e fu padre provinciale della provincia ticinese dell'ordine. Combatt\u00e9 contro la rilassatezza della disciplina dei frati e contro l'uso di accogliere con eccessiva facilit\u00e0 i postulanti.\nGrazie alle sue conoscenze oltre Gottardo ottenne importanti aiuti confederati per la valle Leventina, colpita da un'alluvione nel 1834.\nA causa dei contrasti con i confratelli per la sua azione moralizzatrice, si trasfer\u00ec presso il convento cappuccino di Locarno, dove mor\u00ec nel 1847 per gli esiti di un'ischemia cerebrale.\nStudi.\nSi dedic\u00f2 allo studio della storia locale, nonostante l'opposizione del suo ordine, e per i suoi interessi in campo storico fu membro onorario della \"Societ\u00e0 di Utilit\u00e0 Pubblica Svizzera\", e fu in contatto con altri storici suoi contemporanei, come Johann Kaspar Zellweger, Arnold Aescher, Aescher Berg collaborando con loro.\nSi interess\u00f2 inoltre del miglioramento e dello sviluppo della sua terra, con iniziative quali l'introduzione della coltivazione nel piano di Magadino o della Cassa di risparmio, e fu in rapporto con il Consiglio di Stato Ticinese. Fu in rapporto anche con lo statista Stefano Franscini.\nScritti.\nHa lasciato un'opera incompiuta in due volumi, intitolata \"I Leponti\", e costituita da tre parti principali:\nL'opera di Padre Angelico consiste in un accurato lavoro di ricerca e catalogazione di una grande quantit\u00e0 di informazioni tratte da antichi documenti rinvenuti negli archivi comunali e parrocchiali di una valle (la Leventina) che ha costituito da sempre, geograficamente, l'asse elettivo nord-sud per il transito delle alpi attraverso il passo del San Gottardo.\nFin dai tempi pi\u00f9 remoti, sono infatti transitati sulla mulattiera della cosiddetta \"via delle genti\" mercanti e trasporti di materie prime dai principali stati del nord Europa verso l'Italia e viceversa, ma anche eserciti come ad esempio quelli confederati che, nel 1400 discesero la Leventina per andare a scontrarsi con l'esercito ducale milanese a nord di Bellinzona o, in epoca napoleonica quelli austro-russi del generale Aleksandr Vasil'evi\u010d Suvorov che inseguirono da sud i Francesi, scacciati dalla Lombardia e da parte del Piemonte, poi affrontati il 25 settembre 1799 proprio sulle impervie pendici del Gottardo.\nGrazie all'opera di Padre Angelico Cattaneo ci vengono tramandate cronache e preziose informazioni sulla storia di una piccola regione il cui passato, per la particolare posizione geografica della stessa, si intreccia con le pi\u00f9 importanti vicende del passato europeo.\nUn suo manoscritto si trova conservato presso il Museo di Leventina a Giornico."}
{"id": "604422", "revid": "1889177", "url": "https://it.wikipedia.org/wiki?curid=604422", "title": "Giuseppe Schiavinato", "text": "Biografia.\nProfessore di mineralogia, fu poi rettore dell'Universit\u00e0 Statale di Milano dal 1972 al 1984, durante il periodo pi\u00f9 caldo della contestazione studentesca.\nSubentr\u00f2 al Parlamento europeo nel luglio 1988, dopo essere stato candidato alle elezioni europee del 1984 per le liste del PRI-PLI. \u00c8 stato membro della Commissione per l'energia, la ricerca e la tecnologia."}
{"id": "604423", "revid": "1318658", "url": "https://it.wikipedia.org/wiki?curid=604423", "title": "Dead Rising", "text": " \u00e8 un videogioco survival horror d'azione del 2006, sviluppato da Capcom Production Studio 1 e pubblicato da Capcom per Xbox 360. Nel 2009 \u00e8 stato realizzato un \"remake\" del gioco per Nintendo Wii, intitolato \"\", mentre nel 2010 \u00e8 uscito \"Dead Rising 2\", il primo \"sequel\" della serie. Nel 2016, in occasione del decimo anniversario, Capcom ha pubblicato un \"porting\" del gioco originale per PlayStation 4, Xbox One e Microsoft Windows.\nTrama.\nIl gioco \u00e8 ambientato in un centro commerciale colmo di zombie nel bel mezzo di una cittadina del Colorado chiamata \"Willamete\" e si svolge in tre giorni a partire dal 25 settembre 2006. Nel gioco si impersona Frank West, un fotoreporter freelance che grazie al suo istinto intuisce che nella cittadina di Willamette \u00e8 successo qualcosa di grande visto che le comunicazioni sono state interrotte e che l'esercito blocca tutte le strade.\nDecide cos\u00ec di pagare un pilota di elicottero che lo porti a vedere cosa succede. Dopo alterne vicende il pilota dell'elicottero \u00e8 costretto ad abbandonare Frank sul tetto del centro commerciale della cittadina. Sul tetto incontra Carlito, uno dei pochi superstiti che gli spiega che gli zombie hanno assaltato la citt\u00e0 e che pochi fortunati si sono rinchiusi nel centro commerciale.\nQui inizia la vostra avventura: lo scopo principale \u00e8 quello di sopravvivere 72 ore (6 reali) dopo di che il pilota dell'elicottero torner\u00e0 a prendervi; le 72 ore potete decidere di trascorrerle come meglio vi aggrada: uccidere pi\u00f9 zombie possibili (in tutto il centro ce ne sono 53.594) con i 25.000 oggetti disponibili da prendere dai vari negozi che spaziano dalla motosega fino alla spada laser giocattolo oppure cercare di svelare il mistero che ha colpito la cittadina di Willamette.\nScesi al centro commerciale incontrerete dei superstiti che vi chiederanno di aiutarli nel barricarsi dentro il centro. Raggiungete una grata dove ci sono delle panchine e del cibo e oltre la grata intravedete un superstite, il dottor Barnaby. Appena dopo averlo visto, una vecchia, vedendo il suo cane Madonna fuori dalla barricata, tra gli zombi, aprir\u00e0 le porte consentendo l'accesso ai morti viventi e condannando a morte i presenti. Ripreso il controllo di Frank apparir\u00e0 una figura di nome Brad che inviter\u00e0 sia voi che i superstiti a raggiungerlo in cima alle scale dalle quali voi siete appena scesi, facendo il percorso a ritroso tornerete nella sala di sicurezza, l\u00ec Otis, il custode, sigiller\u00e0 la porte per impedire l'ingresso agli zombi. Per accedere di nuovo al centro commerciale passerete attraverso un condotto dell'aria aperto da voi stessi, per scoprire che le sanguinose orde di morti-viventi cannibali, non sono l'unica minaccia dalla quale vi dovrete difendere.\nDa qui in avanti si pu\u00f2 decidere se allenare il protagonista fino al livello 50, anche scortando i superstiti nella sale di sicurezza, che affrontare diversi casi fino a scoprire la tremenda verit\u00e0.\nTerminata la modalit\u00e0 72 ore, si sblocca la modalit\u00e0 extra che inizier\u00e0 con Frank che si sta per trasformare in zombie e Isabella che dar\u00e0 al giocatore un elenco di cose da recuperare per guarire da questa maledizione. Trovati gli oggetti bisogna scappare dal centro commerciale attraverso le condutture dell'acqua aperte dalla caduta dell'elicottero. Finito di attraversarle si arriva all'ultimo boss, Brock, a capo dell'operazione che vuole tenere celati i segreti di Willamette e che ha gi\u00e0 soffocato i segreti della distruzione del villaggio da cui provengono i fratelli Isabela e Carlito. Dopo averlo ucciso, gli zombie circonderanno sia Frank che Isabela. Frank salir\u00e0 sul carro armato, dopo aver gettato Brock in pasto agli zombi mentre Isabela sar\u00e0 sulla jeep capovolta. Dopo qualche secondo non apparir\u00e0 niente, tranne una scritta che racconta che Frank e Isabela hanno detto tutto in TV, solo che, come ogni altra cosa, non \u00e8 durata pi\u00f9 di qualche tempo in questo mondo cos\u00ec saturo.\nFinali alternativi.\nNel gioco si sviluppano vari video con dei finali alternativi e li si ottengono a seconda degli obiettivi raggiunti dal giocatore. Qui di seguito:\nModalit\u00e0 di gioco.\nIl videogioco mostra un'ampia gamma di armi e oggetti utili nella lotta contro gli zombie. Il giocatore non deve fare altro che interagire con l'ambiente circostante per poterle usare. La maggior parte delle armi presenti sono di uso comune, come martelli, coltelli da cucina, mazze da baseball eccetera (armi improprie). Le armi possono rompersi o esaurire i loro proiettili con l'uso, quindi bisognerebbe sostituirle o ricaricarle. Alcune possono essere migliorate sempre interagendo con l'ambiente (ad esempio, una padella pu\u00f2 essere messa sul fuoco per provocare molti danni). Frank \u00e8 anche forte, riesce a sollevare oggetti di grandi dimensioni, come panchine o registratori di cassa, e abbatterli o lanciarli sugli zombie. Alcune armi si presentano inutili e servono solamente per puro scopo umoristico (ad esempio, le maschere servono soltanto ad accecare gli zombi) oppure riprendono vari riferimenti culturali, come la spada laser giocattolo di Star Wars o il Megabuster dalla serie Mega Man. Nel gioco sono presenti pochi veicoli, che possono servire per andare incontro a file di zombie.\nAlcuni libri nelle librerie del centro commerciale sono utili bonus per il giocatore, concedono ad esempio l'abilit\u00e0 di aumentare i danni o punti esperienza di date azioni. Cibi e bevande possono essere consumate dal giocatore. Alcune bevande possono essere miscelate in Succhi, che offrono vari effetti temporanei. Attraverso il gioco e alcuni mini-giochi presenti nei contenuti scaricabili, il giocatore pu\u00f2 indossare dei vestiti (che per\u00f2 non danno alcun beneficio, se non puramente estetico).\nFrank pu\u00f2 aumentare la propria esperienza sbloccando vari attacchi speciali attraverso il salvataggio dei superstiti, la sconfitta di zombie e psicopatici e risolvendo i Case Files. Essendo fotoreporter ha la possibilit\u00e0 di \"fotografare\" varie scene nel corso dell'avventura per completare il suo reportage. Pi\u00f9 \u00e8 alto il livello emotivo, maggiori sono i punti che Frank accumula. Le fotografie hanno cinque generi: orrore (gli zombie e le scene gore), buffa (eventi o scene umoristiche come zombie in maschera), erotica (donne superstiti o zombie femminili con seno e inguine messi al fuoco), drammatica (eventi drammatici come le reazioni dei superstiti) e violenta (morte di zombie e personaggi in generale).\nSuperstiti.\nMolta gente \u00e8 riuscita a scampare all'epidemia e si \u00e8 rifugiata nel centro commerciale. Frank, con l'aiuto di Otis e delle sue telecamere, dovr\u00e0 aiutarli e metterli in salvo dai morti viventi scortandoli direttamente alla camera di sicurezza. A causa della loro scarsa intelligenza artificiale, il giocatore dovr\u00e0 fare molte pause se non vuole rischiare che i suoi superstiti vengano divorati dagli zombie; a molti si possono passare delle armi (le donne tendono a prendere armi leggere) e possono difendersi egregiamente se supportati. Altri, troppo impauriti o incapaci di difendersi, devono essere trascinati per la mano. Altri ancora, troppo stanchi, feriti o ubriachi per reggersi sui piedi e quindi impossibilitati a seguire Frank, devono essere portati in braccio o sulle spalle del giocatore. In tutto il gioco, non includendo il Culto del Vero Occhio e le Forze Speciali (vedere sotto), vi sono circa 88 superstiti, ma solo 78 vengono contrassegnati nel Notebook del Reporter di Frank: in tale Notebook i personaggi vengono suddivisi in superstiti (inclusi i personaggi principali), in psicopatici (vedi sotto) e in vittime (personaggi non salvabili nella storia).\nSe Frank attacca varie volte la gente che deve soccorrere, questi inizieranno ad attaccarlo o a non seguirlo pi\u00f9. Stessa cosa succede se si attacca un partner o un membro di un piccolo gruppo. In modalit\u00e0 Infinito sono tutti ostili verso l'eroe insieme agli psicopatici. I superstiti trasportano armi varie o, in generale, cibo.\nModalit\u00e0 Infinito.\nGiocando si pu\u00f2 sbloccare la modalit\u00e0 Infinito, dove Frank deve semplicemente sopravvivere ad ogni costo, affrontando zombie, psicopatici e anche gli altri superstiti. La sua salute diminuir\u00e0 ad ogni minuto e deve costantemente nutrirsi per non morire di fame. Il cibo si trova anche addosso agli altri personaggi del videogioco. In questa modalit\u00e0 i progressi non si possono salvare, l'orologio non \u00e8 visualizzabile e la macchina fotografica non serve.\nSviluppo.\nIl titolo \u00e8 chiaramente ispirato al film del 1978 \"Zombi\" di George Romero e, proprio come al film, \u00e8 caratterizzato da una grande quantit\u00e0 di scene sanguinose tipiche del genere splatter.\nNemici.\nZombie e vespe.\nI nemici pi\u00f9 comuni, nonch\u00e9 gli elementi cardine del videogioco. Sono gli esseri umani residenti di Willamete infettati dalle vespe mutanti Ampulex Compressa Giganteus. Trattasi di insetti geneticamente modificati sviluppati in laboratorio dal dottor Barnaby a Santa Cabeza, al tempo in cui si cercava una soluzione al sempre maggiore consumo di manzo negli Stati Uniti d'America, il quale avrebbe presto portato ad una grave crisi. Purtroppo una vespa scapp\u00f2, provocando una vera e propria epidemia nella cittadina sudamericana. Carlito si impossesser\u00e0 invece di alcuni esemplari, dando cos\u00ec inizio all'epidemia di Willamete per vendetta. Gli insetti hanno un proprio ciclo vitale, il quale coincide con il processo d'infezione dei corpi umani e la conseguente comparsa degli zombie:\n1. una femmina fecondata da un maschio sviluppa e conserva nel proprio grembo le uova;\n2. appena si imbatte in un essere umano sano lo punge, iniettandogli le uova ed un particolare virus;\n3. il virus iniettato previene efficacemente sul sistema immunitario, in modo da non destare allarmi di contaminazione e lasciando cos\u00ec che le uova si mantengano all'interno dell'individuo senza che egli ne sia consapevole o le espella in alcun modo.\n4. il virus muore e la larva, completamente sviluppata, esce dall'uovo ed espelle un particolare feromone che stimola l'appetito dell'essere umano e ne inibisce le facolt\u00e0 intellettive, trasformandolo cos\u00ec in un essere guidato unicamente dal bisogno di muoversi e di nutrirsi di carne umana e che non sente ne dolore ne fatica (alcuni paiono per\u00f2 ancora semi-coscienti, in quanto svolgono azioni normali come spingere carrelli o far rotolare bombole di propano). Inoltre, il corpo dell'infetto si deteriora, come se fosse in stato di putrefazione. Il neonato zombie inizia cos\u00ec a sbranare tutti gli esseri umani in cui si imbatte (vivi o morti che siano), mentre la larva al suo interno assorbe le sostanze nutritive che egli ingerisce, sviluppandosi e crescendo. Agli umani (o ai cadaveri umani) sbranati entrano in circolo le uova ed il virus (nel frattempo riprodottosi) mediante lo scambio di fluidi corporei che avviene tra di essi e l'infetto al momento dell'attacco. Da quel momento, al corpo infetto restano mediamente 24 ore prima della mutazione in zombie (anche se tutto dipende dalla sua naturale resistenza fisica e dalla gravit\u00e0, dalla posizione e dal numero delle ferite infette). Gli zombie attaccano in massa (i gruppi possono anche sopraggiungere composti da centinaia di creature) e di notte si fanno pi\u00f9 tenaci ed aggressivi. Alcuni impugnano inconsapevolmente armi (come pistole, manganelli o coltelli) di cui il giocatore si pu\u00f2 appropriare una volta eliminati, mentre altri ancora hanno capacit\u00e0 dovute a ci\u00f2 che erano in precedenza o che indossano (zombie grassi e/o con elmetti da operaio edile sono pi\u00f9 forti e/o resistenti).\n5. una volta adulta, la vespa divora il corpo ospite dall'interno (uccidendolo) e ne fuoriesce, pronta a procreare ed a spargere ulteriormente e pi\u00f9 efficacemente l'infezione.\nLe larve sono molto protettive nei confronti degli altri esemplari della propria specie: infatti, se Frank fa in modo che una vespa regina muoia davanti ad un gruppo di zombie, le larve all'interno delle loro teste premeranno nel tentativo di salvarla, fuoriuscendo violentemente ed uccidendoli. Sebbene gli zombie siano i nemici pi\u00f9 comuni del gioco, non \u00e8 raro imbattersi in gruppi di vespe prive di un corpo ospite, o anche in vespe regine, ben pi\u00f9 grandi e pericolose delle normali operaie, sulle quali hanno il controllo (cos\u00ec come sugli zombie, in quanto anch'essi controllati dalle larve). Inoltre, in Dead Rising: Chop Till You Drop \u00e8 possibile imbattersi anche in barboncini (simili al cane Madonna) o pappagalli zombie infettati e mutati allo stesso modo degli umani ed anch'essi controllati dalle vespe regine (pi\u00f9 avanti nel gioco, i pappagalli inizieranno addirittura a trasportare granate da lanciare sul giocatore).\nPsicopatici.\nAllo scoppio dell'epidemia parecchia gente \u00e8 andata letteralmente fuori di testa. Non tutti per\u00f2 sono dei veri e propri psicopatici: alcuni se ne approfittano della situazione commettendo delle vere e proprie azioni criminali. Altri sono molto prudenti e asociali e indiscriminatamente uccidono sia zombie che sopravvissuti. A volte persone che non sono n\u00e9 pazze n\u00e9 immorali vengono scambiate per psicopatici (ad esempio, Brock e, all'inizio, Isabela). Fungono tutti da boss e mini-boss e solitamente presentano degli ostaggi. Qui sotto l'elenco:\n\"Dead Rising: Chop Till You Drop\".\n\"Dead Rising: Chop Till You Drop\" \u00e8 la versione per Nintendo Wii del gioco, pubblicata il 19 febbraio del 2009 e successivamente, sempre nello stesso mese, in altri paesi. Venne creata dopo la recensione positiva sulla versione Wii di Resident Evil 4. La storia del gioco \u00e8 rimasta pressoch\u00e9 uguale, ma vi sono delle sostanziali differenze. Frank, come nella modalit\u00e0 Infinito, non pu\u00f2 usare la macchina fotografica. I tempi delle missioni sono differenti, pi\u00f9 individuali. Il motore grafico non \u00e8 lo stesso dell'originale, non \u00e8 molto dettagliato, le dimensioni del centro commerciale e il numero di oggetti, zombie e superstiti si \u00e8 drasticamente ridotto. Sono stati aggiunti delle versioni zombie di piccoli animali e di alcuni psicopatici, e dei minigiochi da sbloccare al completamento del gioco. Ridefiniti gli elementi delle armi da fuoco (pistole), consentendo al giocatore di mirare gli zombie usando il telecomando Wii, con un'alta quantit\u00e0 di munizioni.\nSequel.\nIl 24 settembre 2010 \u00e8 uscito \"Dead Rising 2\", multipiattaforma, ambientato a Fortune City, una citt\u00e0 che ricorda molto la vera Las Vegas."}
{"id": "604425", "revid": "79968", "url": "https://it.wikipedia.org/wiki?curid=604425", "title": "Rosario Romeo", "text": "Biografia.\nL'attivit\u00e0 scientifica.\nAllievo di Gioacchino Volpe e Nino Valeri, consegu\u00ec nel 1947 la borsa di studio dell'Istituto Italiano per gli Studi Storici. Esaurita la borsa e completata la stesura del suo primo libro, \"Il Risorgimento in Sicilia\", il direttore dell'Istituto, Federico Chabod, lo chiam\u00f2 prima a collaborare al \"Dizionario Biografico degli Italiani\", poi, nel 1953, lo volle ancora a Napoli come segretario dell'Istituto.\nDal 1956 fu docente di Storia all'Universit\u00e0 di Messina e dal 1962 di Storia moderna all'Universit\u00e0 di Roma, prima nella facolt\u00e0 di Magistero e, successivamente, in quella di Lettere e Filosofia. Fu anche docente all'Istituto universitario europeo.\nDal 1978 insegn\u00f2 alla Libera universit\u00e0 internazionale degli studi sociali Guido Carli (Luiss) di Roma, dove fu anche rettore, socio nazionale dell'Accademia dei Lincei dal 1986. Fece parte del Comitato scientifico della Fondazione Luigi Einaudi di Torino.\nNel 1968 fu determinante nel far ottenere a Renzo De Felice l'incarico di professore ordinario presso l'Universit\u00e0 di Salerno e anni dopo difese il celebre storico quando, dopo la pubblicazione della biografia monumentale di Mussolini, venne accusato da Leo Valiani e Nicola Tranfaglia di revisionismo filofascista.\nStudioso del Risorgimento, tra le sue numerose opere si ricorda la grande opera (tre volumi in quattro tomi) \"Cavour e il suo tempo\".\nL'attivit\u00e0 parlamentare.\nLiberale, si avvicin\u00f2 al Partito Repubblicano di Giovanni Spadolini e fu eletto alle elezioni europee del 1984 per la lista unica PRI-PLI. \u00c8 stato vicepresidente del gruppo parlamentare \"Gruppo Liberale e Democratico\" e \"Gruppo Liberale e Democratico Riformatore\", membro della Commissione per la politica regionale e l'assetto territoriale e della Commissione per gli affari istituzionali, fino alla morte nel 1987."}
{"id": "604426", "revid": "57342", "url": "https://it.wikipedia.org/wiki?curid=604426", "title": "Emilio Molinari", "text": "Biografia.\n\u00c8 stato eletto alle elezioni europee del 1984 per le liste di Democrazia Proletaria. \u00c8 stato membro della Commissione per l'energia, la ricerca e la tecnologia e della Delegazione per le relazioni con il Giappone.\n\u00c8 stato eletto senatore per la Lombardia nel 1992 per le liste della Federazione dei Verdi. \u00c8 stato membro della Commissione per la giustizia, gli affari esteri e il lavoro e la previdenza sociale.\nMolto sensibile sul tema dell'acqua pubblica, nel 2010 ha scritto il libro \"Salvare l'acqua\" edito da Feltrinelli assieme a Claudio Jampaglia. Ha poi sostenuto attivamente il SI al referendum del 2011 contro la privatizzazione dei servizi idrici."}
{"id": "604428", "revid": "599013", "url": "https://it.wikipedia.org/wiki?curid=604428", "title": "Alberto Tridente", "text": "Biografia.\nA lungo sindacalista della Fim-Cisl e della Flm, il sindacato unico dei metalmeccanici degli anni settanta, \u00e8 subentrato al Parlamento europeo nel settembre 1985, dopo essere stato candidato alle elezioni europee del 1984 per le liste di DP. \u00c8 stato membro della Commissione per l'energia, la ricerca e la tecnologia, della Delegazione per le relazioni con il Giappone, della Commissione per le relazioni economiche esterne e della Delegazione per le relazioni con i paesi dell'America del Sud.\nCandidato alle elezioni politiche del 1987 con Democrazia Proletaria, non risulta eletto: subentra poi a Montecitorio il 16 maggio 1991, ma si dimette immediatamente lasciando il posto a Franco Calamida.\n\u00c8 scomparso nel 2012 all'et\u00e0 di 80 anni dopo una lunga malattia."}
{"id": "604430", "revid": "1543377", "url": "https://it.wikipedia.org/wiki?curid=604430", "title": "Arctocephalus townsendi", "text": "L'otaria orsina di Guadalupe (Arctocephalus townsendi Merriam, 1897) \u00e8 una specie di otaria orsina. \u00c8 uno dei sei membri del genere \"Arctocephalus\", ma \u00e8 l'unico che si incontra nell'emisfero settentrionale. Alla fine del XIX secolo, i cacciatori di foche ne ridussero il numero ad appena poche dozzine, ma da allora la popolazione \u00e8 aumentata di nuovo, tanto che alla fine degli anni novanta se ne potevano incontrare 10.000 esemplari. Molti individui si possono incontrare sull'isola di Guadalupe, in Messico.\nBiologia.\nNelle dimensioni, queste otarie sono sessualmente dimorfiche, con i maschi molto pi\u00f9 grandi delle femmine, sebbene siano stati misurati solo pochi esemplari. Entrambi i sessi sono di colore marrone scuro o nero fuliggine, ma i peli di guardia sul retro del collo sono giallastri o marroncino chiaro. I cuccioli nascono con un mantello nero simile a quello degli adulti. Le osservazioni suggeriscono che i maschi riproduttivi rimangono fedeli a particolari siti per un gran numero di anni. La permanenza dei maschi territoriali dura 35-122 giorni. Le nascite avvengono tra la met\u00e0 di giugno fino a tutto luglio, sebbene il picco si abbia a giugno.\nDistribuzione.\nLe otarie orsine di Guadalupe si riproducono lungo le coste orientali dell'isola di Guadalupe, circa 200\u00a0km ad ovest della Baja California. Inoltre, alcuni esemplari sono stati avvistati presso le Isole Channel, in California meridionale, compresi due maschi che hanno stabilito i propri territori sull'isola di San Nicolas.\nNemici.\nLa maggior causa del declino dell'otaria orsina di Guadalupe fu la caccia commerciale datale tra la fine del Settecento e gli inizi del secolo successivo. Nel 1825 questa specie scomparve dalle acque della California meridionale. Nonostante questo, nelle acque messicane la caccia continu\u00f2 fino al 1894."}
{"id": "604431", "revid": "767487", "url": "https://it.wikipedia.org/wiki?curid=604431", "title": "Singolare", "text": "Il singolare \u00e8 in linguistica una declinazione di alcune parti del discorso che indica il numero quando una certa quantit\u00e0 \u00e8 numericamente equivalente all'unit\u00e0. Il singolare \u00e8 in uso in numerosi idiomi, in particolare in lingua italiana e tedesca \u00e8 il contrario del plurale. \nEsempi per i diversi numeri nei sostantivi italiani:"}
{"id": "604436", "revid": "124123", "url": "https://it.wikipedia.org/wiki?curid=604436", "title": "Hal Foster (critico d'arte)", "text": "Insegna arte alla Princeton University dove dirige il dipartimento di Arte e Archeologia. \u00e8 stato uno dei fondatori della casa editrice Bay Press a Seattle.\nCollabora con le riviste \"October\", \"New Left Review\" e \"London Review of Books\". I suoi libri pi\u00f9 recenti sono \"Design &amp; Crime\" (tradotto in italiano da postmediabooks insieme a \"Il ritorno del reale\" 2006 e a \"L'antiestetica\" 2014), \"Prosthetic Gods\" e \"Art since 1900\" (L'Arte dal 900, Zanichelli 2007), una particolare storia dell'arte del Novecento scritta in collaborazione con Rosalind Krauss, Yve-Alain Bois e Benjamin Buchloh."}
{"id": "604437", "revid": "1305772", "url": "https://it.wikipedia.org/wiki?curid=604437", "title": "Motivazione (diritto)", "text": "La motivazione, nel diritto italiano, \u00e8 l'enunciazione dei motivi in fatto e in diritto che precedono l'emanazione di un atto giuridico con l'esposizione chiara delle norme di legge e dei princ\u00ecpi di diritto.\nLa necessit\u00e0 della motivazione \u00e8 prevista nei casi di atti amministrativi e in casi di atti giuridici come garanzia ad una responsabilit\u00e0 dei poteri pubblici.\nI principi costituzionali.\nOgni esercizio del potere pubblico deve essere sostenuto da una motivazione; l'art. 3 della legge n. 241/1990 (legge generale sul procedimento amministrativo) ha poi imposto alle pubbliche amministrazioni l'obbligo di dare conto delle rispettive scelte, evidenziando i presupposti di fatto e le ragioni giuridiche sottesi ad ogni risoluzione adottata.\nSecondo il testo della Costituzione italiana ci\u00f2 \u00e8 richiesto ancor pi\u00f9 espressamente per gli atti della giurisdizione; affinch\u00e9 la sentenza, l'ordinanza e il decreto siano validi, occorre l'osservanza dell'obbligo di motivazione. Se il provvedimento tace su questioni di fatto, ci\u00f2 integra una violazione di legge solo ove essa si traduca in una motivazione completamente assente o puramente apparente, vale a dire non ricostruibile logicamente ovvero priva di riferibilit\u00e0 ai fatti di causa.\nNel processo penale ci\u00f2 rende possibile il riesame della misura cautelare, in sede separata rispetto al merito. Anche l'accertamento di responsabilit\u00e0 penale, se pecca di omissioni, insufficienze o contraddittoriet\u00e0 della motivazione, pu\u00f2 giustificare il ricorso alla cassazione contro la sentenza.\nPer quanto riguarda il codice di procedura civile, con la motivazione devono essere presentate in maniera concisa e chiara tutte le questioni riguardanti la causa.\nLa motivazione negli atti politici.\nLa motivazione \u00e8 obbligatoria anche in alcuni atti politici o costituzionali, come il rinvio di un decreto legge al Parlamento o lo scioglimento di un consiglio regionale. La motivazione \u00e8 prevista anche nelle mozioni di sfiducia al governo ed in altri atti compresi nel potere legislativo, ma per l'attivit\u00e0 legislativa in s\u00e9 stessa non \u00e8 previsto alcun obbligo."}
{"id": "604439", "revid": "599013", "url": "https://it.wikipedia.org/wiki?curid=604439", "title": "Vuc", "text": ""}
{"id": "604445", "revid": "599013", "url": "https://it.wikipedia.org/wiki?curid=604445", "title": "Art Dec\u00f2", "text": ""}
{"id": "604446", "revid": "339392", "url": "https://it.wikipedia.org/wiki?curid=604446", "title": "Provincia di Muntafiq", "text": ""}
{"id": "604448", "revid": "123329014", "url": "https://it.wikipedia.org/wiki?curid=604448", "title": "Poncarale", "text": "Poncarale (\"Poncar\u00e0l\" in dialetto bresciano) \u00e8 un comune italiano di abitanti della provincia di Brescia in Lombardia.\nLa localit\u00e0 principale \u00e8 posta ai piedi del Monte Netto. La frazione Borgo Poncarale \u00e8 oramai un corpo unico con la localit\u00e0 principale ed \u00e8 la pi\u00f9 grande cittadina di Brescia .\nIl comune fa parte della zona di produzione vitivinicola del Capriano del Colle rosso.\nDal 1927 al 1956 Poncarale fu unita a Flero nel comune di Poncarale Flero.\nGeografia fisica.\nIl territorio comunale di Poncarale \u00e8 caratterizzato dalla presenza del rilievo del Monte Netto, un terrazzo isolato nella pianura, che si eleva con un'altezza variabile tra i 15 e i 35\u00a0m sui depositi fluviali di et\u00e0 pi\u00f9 recente che costituiscono la pianura circostante. La morfologia del Monte Netto si presenta abbastanza varia, con scarpate pi\u00f9 ripide a nord, pendenze pi\u00f9 dolci a sud ed incisioni dovute a piccoli corsi d'acqua a carattere temporaneo. Gli spazi agricoli sono costituiti in buona parte da vigneti alternati a prati stabili e, soprattutto nella zona sud-ovest, da estese colture di orzo (raramente frumento). Gli alberi sono abbastanza frequenti, sia isolati, con esemplari anche notevoli, sia in macchie e fasce boscate.\nSubito ad est del Monte Netto l'andamento del terreno evidenzia una zona leggermente ribassata rispetto al resto della pianura, corrispondente al primitivo letto del fiume Mella.\nIl territorio pianeggiante \u00e8 percorso da una fitta rete di rogge e canali, le rive dei quali sono spesso rivestite da vegetazione igrofila e mesoigrofila, che costituisce uno degli aspetti pi\u00f9 importanti dell'area.\nLe colture pi\u00f9 diffuse sono mais, barbabietola da zucchero e soia, effettuate in rotazione con orzo e graminacee foraggere.\nLa porzione di pianura sud-orientale, leggermente pi\u00f9 alta rispetto alla precedente, presenta una vegetazione che rivela uno sfruttamento agricolo intenso. L'estensione degli appezzamenti \u00e8 pi\u00f9 vasta, la coltura pi\u00f9 diffusa \u00e8 quella del mais, seguita dalla soia. Gli alberi sono poco presenti.\nOrigini del nome.\nIl nome deriva dal latino \"pons caralis\", e sta ad indicare il ponte carraio con cui il castello, la Rocca, comunicava con il burgum fuori dalle mura.\nStoria.\nPeriodo romano e medievale.\nI pi\u00f9 antichi ritrovamenti archeologici sono di epoca romana, venuti alla luce nel 1931 durante dei lavori di ripristino in seguito allo straripamento del vaso Garza (oggi Molone). A Borgo Poncarale, in localit\u00e0 \"Breda dei Canonici\", venne trovata una vasta necropoli con tombe, ruderi architettonici e anfore. Anche in altre localit\u00e0 sono emersi altari votivi di origine pagana, oggi conservati presso il Museo Romano a Brescia. Si ha notizia della presenza di una torre di guardia in legno nella posizione in cui oggi si trova \"La Rocca\" a Poncarale. L'intera zona faceva comunque parte del pago romano di Bagnolo Mella, a sua volta dipendente dal \"Municipium\" di Brescia. \u00c8 documentata la presenza di coltivazioni agricole in tutta la zona, mentre la collina del Monte Netto costituiva un vasto bosco. In epoca medievale si ha la formazione del primo nucleo abitativo sullo sperone della collina del Monte Netto, costituito da un castello feudale e da alcune case signorili, protette da una cinta di mura e da un fossato, che comunicavano con l'esterno solo tramite un ponte carraio.\nFino al IX secolo l'intero territorio costitu\u00ec un immenso latifondo amministrato dallo Stato, per poi passare nel secolo successivo nelle propriet\u00e0 del Vescovo di Brescia, nominato Conte. Egli assunse sia le cariche ecclesiastiche che quelle amministrative, circondandosi di alcuni nobili ai quali affid\u00f2 alcuni compiti di governo del territorio, elargendo in cambio alcuni fondi, divenuti con il tempo ereditari. Mentre nel Borgo si stabilirono molte famiglie nobili, il nucleo di Poncarale fu scelto dalla famiglia dei Poncarali che ebbe il diritto di amministrare l'intera pianura circostante. Alla famiglia Bornati di Bagnolo, invece, and\u00f2 tutto il territorio del Monte Netto, di oltre 300 ettari, rivendicato in parte nel 1452 dal Comune, e successivamente diviso tra pastori e braccianti per uso di pascolo e legna.\nDal Quattrocento all'Ottocento.\nIl XIV secolo \u00e8 un periodo di lotte sanguinose, saccheggi e pestilenze, che decimano la popolazione, al punto che il paese \u00e8 dichiarato \u00abquasi deserto e disabitato\u00bb. Solo l'immigrazione di gente dalle valli bergamasche riesce a ripopolare le campagne. Il potere vescovile entra in una fase di decadenza e nel secolo successivo l'intera provincia passa sotto la dominazione malatestiana, poi viscontea, scaligera e infine sotto la Repubblica di Venezia. Il territorio viene suddiviso in Quadre, e Poncarale entra a far parte di quella di Capriano-Mairano, per poi passare in quella di Bagnolo.\nNei secoli successivi non si ha notizia di particolari avvenimenti nel paese, salvo la peste del 1630, che fece molte vittime. Inizia la costruzione della chiesa SS. Gervasio e Protasio sulle rovine della fortezza medievale (di cui sono visibili tutt'oggi tracce nel campanile quattrocentesco, \"La Rocca\") per concludersi nel 1717.\nNel corso dell'Ottocento i grandi proprietari terrieri dominarono la vita della comunit\u00e0, attuando la bonifica delle brughiere del Monte Netto, eliminando per\u00f2 la quasi totalit\u00e0 del bosco presente in favore di coltivazioni vitivinicole. Dal 1897 il sindaco Emanuele Bertazzoli, proprietario terriero, si occup\u00f2 di risanare i debiti e inizi\u00f2 la costruzione del municipio e del cimitero. Nel 1912 si rese popolare per la decisione di distribuire circa 200 Pi\u00f2 del Monte Netto (di propriet\u00e0 pubblica) in piccoli appezzamenti ai capifamiglia del paese. Importante anche il ruolo delle nobili sorelle Girelli, che si occuparono dello sviluppo dell'istruzione con la fondazione di un asilo.\nIl Novecento.\nUn Regio Decreto dell'11 novembre 1928 univa in uno solo i comuni di Poncarale Flero, che vi rimarranno fino al 1956.\nNegli anni trenta furono costruiti l'acquedotto e gli impianti del telegrafo. Importante fu la costruzione della tranvia Brescia-Ostiano, entrata in funzione nel 1914 e sospesa, come Brescia-Poncarale, nel 1948.\nDurante la Seconda guerra mondiale la collina del Monte Netto divenne rifugio per molti partigiani della resistenza.\nNegli anni sessanta si assistette ad una notevole espansione demografica del paese, in seguito alla costruzione di un grande villaggio (oggi Villaggio Marcolini) a nord del paese ad opera della Cooperativa \"La Famiglia\" di padre Ottorino Marcolini. Ad oggi Poncarale e la sua frazione Borgo si possono ritenere completamente fusi.\nSociet\u00e0.\nLingue e dialetti.\nNel territorio di Poncarale, accanto all'italiano, \u00e8 parlata la prevalentemente nella sua variante di dialetto bresciano.\nCultura.\nSi svolge ogni anno la manifestazione \"Artisti in Rocca\", di carattere artistico, floreale ed enologico. Della durata di un mese circa (solitamente luglio-agosto), d\u00e0 spazio a proiezioni filmografiche, esposizioni di dipinti classici e contemporanei, visite ai luoghi di maggior interesse storico, vendite floreali e degustazioni dei vini tipici della zona.\nNella seconda met\u00e0 di agosto si svolge la \"Sagra di San Bernardo\" presso l'Oratorio San Giovanni Bosco di Poncarale, sagra gastronomica con piatti tipici bresciani e musica.\nIl 17 gennaio 1998 venne qui indovinato il primo \"6\" al Superenalotto, che valse 11.807.025.000 lire.\nBorgo Poncarale.\n\u00c8 l'unica frazione presente nel comune, vi sono presenti la zona industriale, le case nuove, l'oratorio San Luigi Gonzaga e la chiesa della purificazione Beata Vergine Maria, situata nel pieno centro abitato. A Borgo vi \u00e8 inoltre presente un'importante squadra dilettantistica di Rugby, l'A.S.D. Rugby Borgo Poncarale, che milita nel campionato di Serie C1 e che in passato ha visto come capitano l'ex nazionale Massimo Bonomi. Fino al 2010 la parrocchia di Borgo Poncarale era separata da quella dell'omonimo comune, ma con la nuova riorganizzazione parrocchiale del comune si \u00e8 formata definitivamente l'Unit\u00e0 pastorale di Poncarale e di Borgo.\nInfrastrutture e trasporti.\nFra il 1914 e il 1948 Poncarale era servita dall'omonima stazione posta lungo la tranvia Brescia-Ostiano.\nOggi il centro abitato \u00e8 servito dalla linea 10 Poncarale-Concesio di Brescia Trasporti."}
{"id": "604452", "revid": "58166", "url": "https://it.wikipedia.org/wiki?curid=604452", "title": "Rev Run", "text": ""}
{"id": "604455", "revid": "122483044", "url": "https://it.wikipedia.org/wiki?curid=604455", "title": "Anticorpo monoclonale", "text": "Gli anticorpi monoclonali (MAb, \"Monoclonal AntiBody\") sono proteine prodotte in laboratorio che imitano la capacit\u00e0 del sistema immunitario di combattere i virus. Sono anticorpi identici fra loro, prodotti da linee cellulari derivate da un unico tipo di cellula immunitaria, cio\u00e8 un clone cellulare. Differiscono quindi dagli anticorpi policlonali.\nDato un qualsiasi antigene, \u00e8 possibile creare uno o pi\u00f9 anticorpi monoclonali in grado di legare specificamente un suo determinante antigenico; questo implica la possibilit\u00e0 di individuare, neutralizzare o purificare la sostanza in oggetto. \nQuesta importante caratteristica degli anticorpi monoclonali li rende uno strumento estremamente efficace in biochimica, biologia molecolare e medicina.\nProduzione.\nOgni anticorpo che riconosce uno specifico determinante antigenico \u00e8 prodotto da uno specifico linfocita B. L'isolamento e la coltura in vitro di una cellula capace di produrre un singolo anticorpo rappresenta la fonte di anticorpi monoclonali monospecifici. Tuttavia i linfociti B, quando sono coltivati in vitro, muoiono dopo brevissimo tempo, e quindi non possono essere una fonte per la produzione a lungo termine di anticorpi.\nLa tecnologia dell'anticorpo monoclonale comprende l'isolamento di questi linfociti B, e la loro successiva fusione con cellule trasformate (cellule mielomatose), utili per le loro caratteristiche di maggior crescita e sopravvivenza. Molte delle risultanti cellule ibride (o ibridomi), che vengono coltivate in vitro, manterranno la capacit\u00e0 di vivere per un tempo pi\u00f9 lungo, oltre a produrre grandi quantit\u00e0 dell'anticorpo monospecifico.\nLa fusione tra i linfociti B provenienti dalla milza e dai linfonodi di un animale immunizzato, e il mieloma di topo (l'animale pi\u00f9 usato), viene ottenuta per intervento di un promotore di fusione di membrana, come il polietilenglicole.\nIl terreno su cui sono allevati gli ibridi \u00e8 di tipo selettivo conosciuto con il nome di HAT (\"Hypoxantine-Aminopterin-Thymidine\"), che proprio per la sua composizione, inibisce la crescita sia dei mielomi che delle cellule della milza non fuse, ma non dell'ibridoma, che completa le due linee parentali.\nGli ibridomi vengono separati per tipologia in pozzetti di una piastra da microdosaggio e sono successivamente saggiati mediante test ELISA non competitivo indiretto per individuare quelli che sintetizzano l'anticorpo desiderato. Gli ibridomi cos\u00ec selezionati possono essere propagati in vitro e/o conservati in azoto liquido per poi essere utilizzati in un secondo momento.\nNomenclatura.\nQuando tali anticorpi vengono utilizzati in campo terapeutico, il nome dell'anticorpo si compone di:"}
{"id": "604458", "revid": "46931", "url": "https://it.wikipedia.org/wiki?curid=604458", "title": "Micius", "text": ""}
{"id": "604460", "revid": "767487", "url": "https://it.wikipedia.org/wiki?curid=604460", "title": "Metaphisiklan", "text": "I Metaphisklan sono un gruppo musicale hip hop italiano, questa crew \u00e8 formata da:\nBiografia.\nI Metaphisiklan nascono nel 1996 a Calatafimi, un paese dell'entroterra siciliano. La loro prima produzione risale al 2000 con l'uscita dell'album dal titolo \"Samizdat\". L'album contiene 12 tracce tra cui \"Komastasi\" e \"Metaphisika rmx\" che hanno raggiunto ottimi risultati sulla programmazione d'alcune emittenti radiofoniche occupando anche per circa tre mesi la prima posizione nella classifica generale download di \"Vitaminic\".\nNel 2001 partecipano all'elaborazione di un importante progetto in sinergia con altri vari gruppi extra hip hop tra cui i Negrita il cui risultato fu la stampa della compilation \"MINI 2001\". Nell'aprile del 2003 i Metaphisiklan assieme ai Greeza rientrano in studio per cominciare la lavorazione del nuovo album \"Meta_grezzi meta_no\" che ha visto la luce il settembre del 2003. \"Meta_Grezzi Meta_no\" \u00e8 composto di 15 tracce audio e una multimediale che non contiene soltanto una sessione dedicata al gruppo ma anche una riguardante l'Epatite C e l'EPAC. Nell'aprile del 2004 il loro prodotto viene recensito su due noti portali ovvero HipHop.it e Zkhhp.com, ottenendo ottimi consensi che spingono distributori come Hip Hop Remainz ed Ubersmaz ad impegnarsi nella distribuzione."}
{"id": "604461", "revid": "1429175", "url": "https://it.wikipedia.org/wiki?curid=604461", "title": "Carlo Salinari", "text": "Biografia.\nL'attivit\u00e0 nella Resistenza.\nLaureato in Lettere all'Universit\u00e0 di Roma nel 1941, con il nome di battaglia Spartaco fu militante comunista e partecip\u00f2 alla Resistenza romana nei Gruppi di Azione Patriottica (GAP), dirigendo una delle due reti dei GAP centrali che operavano nella citt\u00e0 di Roma, a sua volta composta dai GAP \"Antonio Gramsci\" (comandante: Mario Fiorentini) e \"Carlo Pisacane\" (comandante: Rosario Bentivegna). Nel marzo 1944 fu tra gli organizzatori dell'attentato di via Rasella, eseguito da una dozzina di partigiani dei due gruppi sotto il suo comando.\nAlla fine di aprile del 1944 Carlo Salinari fu catturato dai fascisti della banda Koch, a seguito di una delazione del gappista Guglielmo Blasi che, arrestato durante un furto, si era messo al servizio di Koch (oltre a Salinari, le delazioni di Blasi condussero alla cattura di Franco Calamandrei, Raul Falcioni, Duilio Grigioni, Luigi Pintor e Silvio Serra). Koch consegn\u00f2 Salinari ai tedeschi il 25 maggio, ma probabilmente - e per ragioni mai chiarite - omise di avvertirli del ruolo che lo stesso Salinari aveva avuto nell'azione di via Rasella. Salinari rimase prigioniero dei tedeschi in via Tasso fino alla liberazione di Roma. Per la sua attivit\u00e0 partigiana egli fu decorato al valor militare con due medaglie d'argento.\nSuo fratello Giambattista fu anch'esso uno studioso di Lettere e un partigiano.\nL'attivit\u00e0 politica e letteraria.\nSalinari insegn\u00f2 nelle Universit\u00e0 di Palermo, di Cagliari dove fu anche preside del Magistero, di Milano, di Salerno e di Roma \"La Sapienza\", dove nel 1977 fu preside della Facolt\u00e0 di Lettere. Responsabile della Sezione culturale del Partito comunista, nel 1954 fond\u00f2 con Trombadori la rivista \"Il Contemporaneo\" e presto si allontan\u00f2 dall'estetica crociana per avvicinarsi a quella marxista. Fu severamente critico nei confronti di \"Ragazzi di vita\" di Pier Paolo Pasolini, bench\u00e9 convinto assertore del neorealismo, e scrisse in proposito numerosi saggi e articoli che verranno in parte raccolti nei volumi \"La questione del realismo\" (1960) e \"Preludio e fine del realismo in Italia\" (1967).\nStudioso del decadentismo, comp\u00ec numerosi studi su D'Annunzio, Pascoli, Fogazzaro e Pirandello. Fra le sue numerose opere, si ricordano \"Miti e coscienza del decadentismo italiano\" (1960), \"Storia popolare della letteratura italiana\" (1962) e commenti al \"Decamerone di Boccaccio\" (1963), a Boccaccio, a Manzoni, a Pirandello.\n\u00c8 stato direttore de il Calendario del Popolo dal 1966 al 1977.\nA Carlo Salinari \u00e8 cointitolato l'Istituto Comprensivo di Montescaglioso sua citt\u00e0 natale."}
{"id": "604465", "revid": "767487", "url": "https://it.wikipedia.org/wiki?curid=604465", "title": "Paul Vidal de la Blache", "text": "Biografia.\nFiglio di un professore, che in seguito divenne ispettore scolastico, frequent\u00f2 con successo il liceo e si iscrisse nel 1863, all'et\u00e0 di 18 anni, alla Scuola Normale Superiore. Nominato professore alla \"Scuola francese d'Atene\" approfitt\u00f2 dell'incarico per viaggiare\nin Italia, in Palestina ed Egitto dove assist\u00e9 entusiasta all'inaugurazione nel 1869 del Canale di Suez. Tornato in Francia nel 1870 si spos\u00f2 con Laure Mondot da cui ebbe cinque figli dei quali solo due gli sopravvissero.\nNel 1872 present\u00f2 alla Sorbona una tesi di storia antica, in seguito pubblicata con il titolo \"Erode Attico. Studio critico sulla sua vita\". L'opera preludeva a un riorientamento del suo percorso di studi verso una disciplina ancora secondaria in Francia: la geografia che ebbe sotto il suo magistero un considerevole sviluppo.\nDopo la disfatta nella guerra contro la Prussia, inizi\u00f2 in Francia un movimento per sviluppare questa disciplina nelle universit\u00e0 francesi e nel sistema scolastico. La geografia che stava muovendo con Vidal in Francia i primi passi come scienza trovava come suoi modelli i geografi tedeschi Alexander von Humboldt, Ritter, Ratzel, Von Richthofen, storici (Michelet, Longnon) e geologi (Elie de Beaumont, Dufrenoy, Albert de Lapparent) per costruire una disciplina che dimostrasse il rapporto tra gli uomini e il loro ambiente.\nLuogo simbolico della rinascita culturale nazionale fu l'universit\u00e0 di Nancy - nata dallo spostamento delle facolt\u00e0 universitarie di Strasburgo, ormai annessa al Reich - che accolse con favore come insegnante il giovane ricercatore Vidal che ne diviene professore nel 1875 dopo aver separato l'insegnamento della geografia da quello tradizionale con la storia.\nDocente e Vice direttore della Scuola Normale superiore d'Ulma (1877-1898), professore alla Sorbona (1898-1909) scrive numerose opere ed articoli e diviene editore delle carte geografiche murali che addobbano ancora oggi le scuole elementari francesi.\nVidal fond\u00f2 con Lucien Gallois gli \"Annali di geografia\" nel 1891 e nel 1894 pubblic\u00f2 il monumentale \"Atlante di storia e geografia\", una delle prime opere costituita essenzialmente da carte accompagnate da brevi sintetici commenti. Pubblic\u00f2 poi la celebre \"Tavola della geografia della Francia\" nel 1903 un'opera che messa come introduzione alla \"Storia della Francia\" di Lavisse, ebbe grande risonanza nell'opinione pubblica.\nNel 1910 Vidal organizz\u00f2 un piano per la pubblicazione della \"Geografia universale\" che sar\u00e0 portata a termine dopo la sua morte, con un lavoro durato pi\u00f9 di vent'anni, dai suoi discepoli da lui stesso nominati come redattori tra cui Emmanuel de Martonne che sposer\u00e0 la figlia di Vidal e che diverr\u00e0 il suo pi\u00f9 entusiasta propagandista.\nDopo diversi anni di lavoro accademico, pubblic\u00f2 nel 1917 \"La Francia orientale (Alsazia Lorena)\", opera influenzata dal conflitto mondiale del 1914. Vidal sosteneva in quest'opera la necessit\u00e0 di una riorganizzazione regionale con al centro le grandi citt\u00e0 valorizzando cos\u00ec la funzione animatrice di Nancy e Strasburgo. A fianco di questa visione moderna di flusso e polarizzazione Vidal riport\u00f2 in primo piano valori politici come quegli ideali repubblicani operanti in Alsazia e Lorena al tempo della Rivoluzione francese dell'89.\nVidal mor\u00ec a 73 anni nell'aprile del 1918 dopo aver pagato il suo tributo al massacro mondiale di una guerra, di cui non vedr\u00e0 la fine, con la morte del figlio Joseph, anch'egli geografo, ucciso nel gennaio 1915 sul fronte dell'Argonne.\nPensiero.\nPer comprendere il pensiero di Vidal occorre rifarsi alla sua opposizione al positivismo di Comte e ai principi geografici sostenuti da Friedrich Ratzel, in un primo tempo preso a modello dai geografi francesi. Per la scuola francese di Vidal le scienze della natura vanno distinte da quelle umane che si riferiscono all'ambito della libert\u00e0 dell'uomo ma nella geografia bisogna considerare non solo lo spazio ma anche la dimensione del tempo inteso come un valore culturale.\nVidal quindi, dopo essersi accostato alla geografia intesa secondo il determinismo di scuola tedesca, formula un pensiero innovativo, che sar\u00e0 successivamente denominato possibilismo geografico , secondo il quale l'uomo non \u00e8 rigidamente vincolato dall'ambiente fisico, ma egli stesso \u00e8 a sua volta un fattore geografico in grado di modellare e modificare il territorio.\nIl pensiero di Vidal risente del contesto storico della societ\u00e0 francese alla fine del secolo XIX: la Francia ha perso la guerra con la Prussia che ha annesso i territori dell'Alsazia e della Lorena, vitali per lo sviluppo industriale. Non a caso proprio in questo periodo si creano cattedre e istituti universitari di geografia allo scopo di proporre una geografia, opposta a quella tedesca, che criticasse l'imperialismo tedesco e che allo stesso tempo difendesse gli interessi territoriali francesi e giustificasse la sua aspirazione espansionistica.\nPer questo Vidal avanza una scienza geografica che sia adeguata agli interessi della borghesia francese al potere nella Terza repubblica. Cos\u00ec mentre Ratzel sostiene la potenza e l'autoritarismo statale e lo legittima, Vidal propugna idee pi\u00f9 liberali e, segnalando la necessit\u00e0 della \u00abneutralit\u00e0 del discorso scientifico\u00bb, critica l'idea di Ratzel dello \"spazio vitale\" per\u00f2 alla stesso tempo fonda in Francia il settore specialistico della geografia coloniale supporto teorico del colonialismo francese."}
{"id": "604468", "revid": "57342", "url": "https://it.wikipedia.org/wiki?curid=604468", "title": "Vidal de la Blache", "text": ""}
{"id": "604470", "revid": "765341", "url": "https://it.wikipedia.org/wiki?curid=604470", "title": "Sphyraena viridensis", "text": "Sphyraena viridensis, conosciuto comunemente come barracuda boccagialla o come barracuda mediterraneo, \u00e8 una specie di pesce d'acqua salata appartenente alla famiglia Sphyraenidae.\nDistribuzione e habitat.\nLa \"Sphyraena viridensis\" un tempo era circoscritta in un ristretto bacino dell'Atlantico orientale (Capo Verde, Canarie e Azzorre). \nNegli ultimi dieci anni si \u00e8 avuto un crescente numero di segnalazioni della sua presenza nel bacino del Mediterraneo. L'innalzamento della temperatura delle acque del \"mare nostrum\" (meridionalizzazione del Mediterraneo) ha infatti creato un ambiente ideale per la specie, che si \u00e8 velocemente diffusa al punto da venire ormai comunemente indicata come \"barracuda del Mediterraneo\", confondendolo sovente con l'unico altro sfirenide presente nelle nostre acque, il \"luccio di mare\" (\"Sphyraena sphyraena\"), dal quale per\u00f2 lo differenziano il preopercolo privo di squame, le caratteristiche bande verticali e le dimensioni decisamente maggiori. \nVive generalmente al largo (\u00e8 un pesce pelagico) ma si pu\u00f2 avvicinare soprattutto alle isole ed ai promontori, presso scogli a picco e coste alte e rocciose. Vive fino a 100 metri di profondit\u00e0.\nDescrizione.\nHa un corpo molto allungato, di colorazione grigio-bluastra sul dorso e bianco-argentea sul ventre, con caratteristiche bande trasversali scure. Il muso \u00e8 lungo e appuntito, con la mandibola pi\u00f9 lunga della mascella; la bocca \u00e8 armata di denti molto aguzzi e leggermente ricurvi, presenti anche sul palato. Ha due pinne dorsali, molto distanziate tra loro e la caudale \u00e8 nettamente incisa e appuntita.\nPu\u00f2 raggiungere la lunghezza di 1,30 m. Il peso medio \u00e8 compreso tra 1 e 3\u00a0kg ma alcuni esemplari, specie nell'Atlantico, possono raggiungere i 10\u201312\u00a0kg. \nQuesta specie e la Sphyraena sphyraena sono state confuse per anni anche dagli ittiologi per cui non si conoscono bene le differenze tra le due. L'unico metodo certo di distinzione \u00e8 nel preopercolo, nudo in questa specie e coperto di scaglie nella Sphyraena sphyraena.\nBiologia.\nComportamento.\nTende a muoversi in gruppi numerosi.\nAlimentazione.\n\u00c8 un carnivoro, che si nutre prevalentemente di pesci, cefalopodi e crostacei.\nRiproduzione.\nLa deposizione delle uova avviene a fine primavera o inizio dell'estate. \nGli avannotti ricercano ambienti tranquilli e ricchi di alimenti come le foci dei fiumi o le insenature costiere; raggiunti i 5\u00a0cm di lunghezza raggiungono il mare aperto."}
{"id": "604471", "revid": "114827338", "url": "https://it.wikipedia.org/wiki?curid=604471", "title": "Moritz Moszkowski", "text": "Biografia.\nDopo aver studiato a Breslavia-allora appartenente alla Germania-Dresda e Berlino, ebbe notevole fama sviluppando una notevolissima carriera concertistica.\nOpere.\nHa scritto pi\u00f9 di duecento pezzi per pianoforte dal carattere brillante che gli portarono molta popolarit\u00e0, in particolare la sua serie di danze spagnole (op. 12), due concerti per pianoforte e orchestra (op. 3 in si minore e op.59 in Mi maggiore) i 15 \"\u00c9tudes de virtuosit\u00e9\" (op.72 \"Per Aspera\"), l'opera teatrale \"Boabdil\" (1892) e alcuni pezzi di musica sinfonica."}
{"id": "604473", "revid": "2126200", "url": "https://it.wikipedia.org/wiki?curid=604473", "title": "Ciclo dello zolfo", "text": "Il ciclo dello zolfo \u00e8 il ciclo biogeochimico riguardante le varie forme in cui lo zolfo \u00e8 presente nell'ambiente.\nLo zolfo partecipa alla costituzione di aminoacidi come cisteina e metionina e a quella di altre molecole di grande importanza metabolica: biotina, coenzima A, ferredossina, tiamina pirofosfato ecc. raggruppate sotto il nome generico di \"tiocomposti\" (o \"tiomolecole\"). Lo zolfo presente nell'ambiente pu\u00f2 derivare da eruzioni vulcaniche, soprattutto sotto forma di H2S, da attivit\u00e0 industriali o da incendi che liberano in atmosfera ossidi di zolfo (SO2). Questi, grazie ad un processo di ossidazione fotochimica, vengono ulteriormente ossidati a SO3 che, a sua volta, si scioglie nell'acqua piovana formando acido solforico (H2SO4) che dissociandosi libera ioni solfato (SO4--). Altre sorgenti di zolfo sono minerali come: il gesso (CaSO4*2H2O) e la pirite (FeS2). Quest'ultima, in particolare, pu\u00f2 essere demolita da un batterio aerobio e tollerante per condizioni acide del terreno (pH ottimale da 3 a 4, ma pu\u00f2 arrivare anche a 0.6) il \"Thiobacillus thiooxidans\":\nLo ione solfato (SO4--) \u00e8 la forma in cui lo zolfo viene assorbito dalla maggioranza delle piante verdi e dei batteri, che poi lo riducono da valenza 6 a valenza 2 e lo \"attivano\" per sintetizzare aminoacidi solforati ed altre molecole. Organismi incapaci di ridurre lo zolfo, che quindi non potrebbero produrre queste molecole essenziali, lo assorbono gi\u00e0 ridotto sotto forma di cisteina o acido solfidrico (H2S), che per\u00f2 \u00e8 tossico per la maggior parte dei viventi. Lo zolfo, una volta organicato, torna al suolo attraverso le demolizioni metaboliche o la morte degli organismi; a questo punto i tiocomposti vengono degradati da vari microrganismi sia aerobi sia anaerobi fino a SO4--, nel primo caso, o a H2S, nel secondo caso.\nDemolizione aerobica di tiocomposti.\nI composti organici contenenti zolfo vengono degradati a SO4-- attraverso vari passaggi:\nLa trasformazione da acido solfonico a ione solfito comprende una desolfonazione.\nDemolizione anaerobica delle tiomolecole.\nLa demolizione anaerobica di molecole organiche contenenti zolfo viene compiuta da batteri appartenenti ai generi \"Clostridium\", \"Proteus\" o \"Salmonella\". Una molecola come la cisteina viene degradata, in presenza di acqua e grazie ad un enzima chiamato cisteina desulfonasi, ad acido solfidrico (H2S), ammoniaca (NH3) e acido piruvico. Allo stesso modo la degradazione della metionina produce metil mercaptano (CH3SH).\nOssidazione dell'acido solfidrico.\nPoich\u00e9 l'acido solfidrico \u00e8 tossico per la maggior parte dei viventi, in seguito alla degradazione anaerobica dei tiocomposti devono intervenire alcuni microrganismi che lo ossidano a molecola biatomica (S2) oppure a ioni solfato (SO4--). Questi microrganismi sono diffusi sia nel suolo sia nelle acque e comprendono specie come lo \"Spirillum volutans\", altre appartenenti al genere \"Thiotrix\" oppure alla famiglia delle \"Thiorhodaceae\". I batteri di questa famiglia possiedono o un pigmento verde chiamato bacterioviridina, tipico delle specie del genere \"Beggiatoa\", oppure un pigmento rosso che prende il nome di bacteriopurina. Questi pigmenti permettono la demolizione di acido solfidrico in condizioni anaerobiche mediante un processo chemiosintetico simile alla fotosintesi:\nQuesta reazione permette la sintesi di zuccheri, ma richiede l'apporto di energia, fornita dallo stato di eccitazione dei pigmenti. A questo punto la molecola di zolfo (S2) pu\u00f2 essere escreta e va persa in atmosfera oppure pu\u00f2 essere ossidata a ione solfato (SO4--) dalle stesse Thiorodacee:\nQuesta reazione libera energia e solitamente viene compiuta dalle specie fornite di pigmento rosso, mentre quelle con pigmento verde liberano S2 in atmosfera. In presenza di nitrati e carbonato di calcio l'ossidazione della molecola di zolfo (S2) pu\u00f2 avvenire anche in assenza di ossigeno per opera del batterio Thiobacillus denitrificans che ricava energia metabolica da questa reazione:\nInvece in condizioni aerobiche altri microorganismi possono ossidare direttamente l'acido solfidrico a ione solfato o a zolfo molecolare.\nRiduzione degli ioni solfato.\nInfine nel ciclo dello zolfo, in condizioni anaerobiche, possono intervenire altre specie di batteri come il \"Desulfovibrio desulfuricans\" o il \"Vibrio desulfuricans\" che, con una respirazione anaerobica, riducono gli ioni solfato o l'acido solforico prodotto da \"Thiobacillus thiooxidans,\" ad H2S ricavandone energia."}
{"id": "604480", "revid": "767487", "url": "https://it.wikipedia.org/wiki?curid=604480", "title": "Ange", "text": "Ange \u00e8 un gruppo francese di rock progressivo formato nel settembre del 1969 dai fratelli Francis (tastiere) e Christian D\u00e9camps (voce, fisarmonica, chitarra acustica e tastiere).\nStoria.\nLa formazione che contraddistingue il primo periodo del gruppo, quello pi\u00f9 propriamente progressive e generalmente considerato il migliore, \u00e8 completata da Jean-Michel Br\u00e9zovar alla chitarra, Daniel Haas al basso (e alla chitarra acustica) e G\u00e9rard Jelsch (sostituito da Gu\u00e9nol\u00e9 Biger a partire da \"Emile Jacotey\") alla batteria.\nIl suono del gruppo, seppur gi\u00e0 personale e maturo, presenta all'inizio influenze dei Genesis e soprattutto dei King Crimson, bench\u00e9 gli Ange si dimostrino pi\u00f9 caldi e lirici, specie nei cantati.\nIl suo primo successo in Francia \u00e8 stato la cover del brano di Jacques Brel \"Ces gens-l\u00e0\", presente sul loro secondo album \"Le Cimeti\u00e8re des Arlequins\". La band ha tenuto il suo primo concerto il 30 gennaio 1970 al centro culturale \"La P\u00e9pini\u00e8re\" a Belfort in Francia. Essi hanno eseguito 110 concerti in Gran Bretagna tra il 1973 e il 1976, aprendo il concerto dei Genesis al Reading Festival il 26 agosto 1973, di fronte a 30.000 spettatori.\nUno dei motivi per i quali la band non \u00e8 riuscita a sfondare nel mercato britannico era perch\u00e9 cantava in francese. Gli Ange alla fine pubblicarono una versione inglese del loro quinto album \"Par les fils de Mandrin\" (\"By the sons of Mandrin\"), che per\u00f2 vendette poco ed \u00e8 difficile da trovare, quantunque questa versione sia stata resa disponibile su CD. Purtroppo, dopo tre album, la qualit\u00e0 creativa aveva iniziato a diminuire e \"Par les fils de Mandrin\" non \u00e8 stata probabilmente una buona scelta per cercare di irrompere nel mercato britannico. \"Au del\u00e0 du d\u00e9lire\", il terzo album, potrebbe essere il miglior prodotto del gruppo ed \u00e8 consigliato come primo ascolto.\nDopo \"Par les fils de Mandrin\" e l'ottimo doppio album live \"Tome VI\", la band ha usato il mellotron in \"Guet-apens\" e poi ha fatto un cambio di direzione verso uno stile pi\u00f9 orientato al rock, anche se nel corso degli anni c'\u00e8 stato qualche ritorno progressive, come per esempio nell'album \"Les larmes du Dala\u00ef-Lama\" del 1992. Sponsorizzati dalla radio francese RTL, gli Ange fecero delle continue tourn\u00e9e fino alla fine del 1977, avendo una media di of 5.000-6.000 spettatori per concerto. Durante i primi anni (generalmente considerati i migliori), gli altri tre membri della band erano Jean-Michel Br\u00e9zovar alla chitarra e flauto, G\u00e9rard Jelsch alla batteria e Daniel Hass al basso (e chitarra acustica). Nel 1995, gli Ange fecero l'annunciato tour d'addio.\nChristian D\u00e9camps, prima di riprendere il nome di \"Ange\" nel 1999, ha pubblicato qualche album come \"Christian D\u00e9camps et Fils\", supportato dalla sua band. La nuova formazione degli Ange ha pubblicato diversi album, da \"La voiture \u00e0 eau\" nel 1999, ed \u00e8 stata presente al NEARfest del 2006; \u00e8 ancora attiva nel 2011.\nFrancis D\u00e9camps e Jean-Michel Br\u00e9zovar hanno pubblicato anche album solisti.\nCuriosit\u00e0.\nI suoni di tastiera della band negli anni '70, mentre ricordano un mellotron, sono di fatto stati generati da un organo Viscount per mezzo di un riverberoHammond. Tuttavia, come detto sopra, un vero mellotron \u00e8 stato utilizzato nell'album \"Guet-Apens\" del 1978."}
{"id": "604482", "revid": "436907", "url": "https://it.wikipedia.org/wiki?curid=604482", "title": "Greeza", "text": "I Greeza sono un gruppo musicale hip hop italiano, formato da:\nBiografia.\nI Greeza nascono a Calatafimi-Segesta nel 1999 da un miscuglio di altre due crew locali, Metaphisiklan (Gheesa) e gli F.D.S. (Br1 e Marcolizzo).\nNella formazione iniziale del gruppo c'era anche Nino Panino che continua comunque a collaborare con il suo vecchio gruppo.\nLe prime produzioni dei Greeza risalgono al 2001 e si tratta di due singoli, i quali hanno riscosso un forte interesse da parte degli amanti del genere ed un inaspettato successo da parte del gruppo.\nNel 2002 avviene la fusione con i Metaphisiklan per realizzare un nuovo album, \"Meta grezzi meta no\", con nuove influenze e suoni diversi.\nAnche questo prodotto ha ottenuto buoni riscontri, \u00e8 stato giudicato positivamente dalla critica, riuscendo ad essere ascoltato da un pubblico pi\u00f9 vasto.\nDopo svariati live sparsi in tutta la Sicilia e diverse partecipazioni a contest di freestyle tra i quali il Tecniche Perfette, hanno anche aperto i concerti di grandi artisti come Kaos e Sud Sound System, mostrandosi all'altezza della situazione.\nAttualmente hanno deciso di dedicarsi al loro nuovo progetto, una specie di street album dal titolo \"Crush Text\" che anticiper\u00e0 il loro disco d'esordio."}
{"id": "604485", "revid": "1762097", "url": "https://it.wikipedia.org/wiki?curid=604485", "title": "Lingua inuktitut", "text": "L'inuktitut (\u1403\u14c4\u1483\u144e\u1450\u1466 \"inuktitut\") \u00e8 una lingua eschimo-aleutina parlata dal popolo Inuit in Canada.\nDistribuzione geografica.\nSecondo i dati del censimento canadese del 2011, i madrelingua inuktitut sono , di cui circa due terzi nel Nunavut e un terzo in Qu\u00e9bec.\nLingua ufficiale.\nLa lingua inuktitut \u00e8 una delle lingue ufficiali del Nunavut e dei Territori del Nord-Ovest, due territori del Canada.\nClassificazione.\nLa lingua inuktitut appartiene al ramo inuit delle lingue eschimesi, a loro volta parte della Famiglia linguistica delle Lingue eschimo-aleutine.\nSecondo \"Ethnologue\" e lo standard ISO 639, la lingua inuktitut \u00e8 una macrolingua i cui membri sono:\nGrammatica.\nLa formazione delle parole avviene \"incollando\" singole parti tra loro, pezzo per pezzo, secondo una logica sequenza sintattica, che spesso sfugge alla comprensione degli europei.\nL'inuktitut mostra anche forti tendenze polisintetiche. Altra caratteristica della lingua \u00e8 l'ergativit\u00e0, termine spesso opposto a quello di \"assolutivit\u00e0\". Entrambi i termini si riferiscono alla parte nominale del verbo: una lingua \u00e8 ergativa quando assegna una marca al soggetto del verbo transitivo, mentre \u00e8 assolutiva quando la marca cade sul soggetto del verbo intransitivo. Lingue ergative sono, oltre all'inuktitut, il basco e il dyirbal.\nLa coppia \"ergativit\u00e0-assolutivit\u00e0\" ha ricevuto un'altra interpretazione da parte del generativismo di Noam Chomsky, secondo cui l'ergativit\u00e0 si riferisce non alla parte nominale, ma ai verbi intransitivi che non possono essere mai seguiti da complementi oggetto."}
{"id": "604489", "revid": "1418004", "url": "https://it.wikipedia.org/wiki?curid=604489", "title": "Jon Krakauer", "text": "Biografia.\nPrimi anni.\nKrakauer nasce a Brookline, nel Massachusetts, ma cresce a Corvallis nell'Oregon dall'et\u00e0 di due anni, terzo di cinque figli. Pratica tennis alla Corvallis High School dove si diploma nel 1972. Prosegue i suoi studi presso l'Hampshire College nel Massachusetts, dove nel 1976 riceve la laurea in Scienze ambientali. Nel 1977 conosce l'apprendista scalatrice Linda Mariam Moore; i due si sposano nel 1980.\nAlpinismo.\nNel 1974 Krakauer fa parte di un gruppo di sette amici esploratori di cime negli Arrigetch Peaks facenti parte della Brooks Range in Alaska e viene invitato dall\"'American Alpine Journal\" a scrivere riguardo a questa esperienza. Bench\u00e9 Krakauer non si aspettasse di ricevere nessun compenso per questo, fu felice quando il \"Journal\" pubblic\u00f2 il suo articolo. Un anno dopo la fine del college, Krakauer scala attraverso un nuovo percorso il picco Devils Thumb nella calotta Stikine, situato in Alaska, un'esperienza che descrisse in \"Il silenzio del vento\" (\"Eiger Dreams: Ventures Among Men and Mountains\").\nNel 1975, assieme ad altri due compagni, effettua la seconda ascesa del Moose's Tooth, cima molto difficile nella catena dell'Alaska. Krakauer \u00e8 altres\u00ec famoso per aver scalato il versante occidentale del Cerro Torre nelle Ande in Patagonia nel 1992, considerato una delle cime pi\u00f9 difficili del mondo. Infine, Krakauer \u00e8 stato uno dei sopravvissuti di una spedizione commerciale che ha scalato l'Everest il 10 maggio 1996. Da questa terribile esperienza nasceranno il libro \"Aria sottile\" nel 1998 e il film \"Everest\" nel 2015.\nArticoli giornalistici.\nGran parte della popolarit\u00e0 come scrittore \u00e8 dovuta all'attivit\u00e0 di giornalista che svolse presso l\"'Outside magazine\". Nel novembre 1983, abbandon\u00f2 il lavoro part time di pescatore e carpentiere per diventare uno scrittore a tempo pieno. La sua attivit\u00e0 di giornalista freelance riguarda vari campi; per esempio, scrisse una colonna mensile di fitness per \"Playboy\", in aggiunta ai suoi molti lavori riguardanti l'alpinismo. I suoi articoli apparvero anche nei giornali \"Smithsonian\", \"National Geographic Magazine\", \"Rolling Stone\", e \"Architectural Digest\".\nBestseller di saggistica.\nIl bestseller \"Nelle terre estreme\" venne pubblicato nel 1996 e assicur\u00f2 a Krakauer una reputazione come notevole scrittore di avventure. Il libro racconta la storia vera di Christopher McCandless, un ragazzo di famiglia benestante della costa orientale che, dopo essersi diplomato al college, dona tutto il denaro che ha nel conto corrente in beneficenza, cambia il suo nome in Alexander Supertramp, e diventa un viaggiatore nell'America occidentale. Due anni dopo McCandless viene trovato morto nelle regioni selvagge dell'Alaska. Nel libro, Krakauer traccia parallelismi tra la sua esperienza e le sue motivazioni e quelle di McCandless. Krakauer racconta anche la storia di Everett Ruess, un giovane artista e vagabondo che spar\u00ec nel deserto dell'Utah nel 1934 all'et\u00e0 di vent'anni. Da \"Nelle terre estreme\" \u00e8 stato tratto il film \"Into the Wild - Nelle terre selvagge\", diretto da Sean Penn, uscito nelle sale americane nel 2007 e in quelle italiane il 25 gennaio 2008.\nNel maggio 1996, per conto della rivista \"Outside\", Krakauer \u00e8 in uno dei quattro gruppi di cacciatori di vette dell'Everest che ebbero delle perdite umane nella tragedia dell'Everest del 1996. Il suo articolo si focalizza su due gruppi: quello a cui apparteneva, condotto da Rob Hall, e quello condotto da Scott Fischer. Entrambi avevano gi\u00e0 guidato con successo escursioni sulla vetta, ma avevano riscontrato difficolt\u00e0 nella discesa. La tempesta, e, secondo il suo giudizio, le scelte irresponsabili delle guide di entrambi i gruppi, portarono a una serie di morti, incluse quelle delle guide di testa.\nKrakauer ricevette molte critiche da parte degli altri alpinisti dovute al suo resoconto sulla scalata all'Everest. Alcuni alpinisti della spedizione non videro la sciagura nella stessa maniera presentata da Krakauer nel suo articolo. In aggiunta, Krakauer trov\u00f2 che il suo articolo non coprisse accuratamente l'intero evento rendendolo di fatto, un riassunto. Nel 1997, espanse l'articolo (che era stato pubblicato su \"Outside\" nel settembre 1996) nel suo lavoro pi\u00f9 conosciuto, \"Aria sottile\" (\"Into Thin Air\"), il quale descrive le esperienze dei gruppi e lo stato generale dell'arrampicata sull'Everest in quel periodo. Con quest'opera ottenne il primo posto nella lista dei bestseller di saggistica del New York Times e fu tra i tre libri finalisti in lizza per la sezione saggistica del Premio Pulitzer nel 1998. Per il risultato delle sue opere concernenti il richiamo all'aria aperta, Krakauer ricevette un Academy Award in letteratura dall'American Academy of Arts and Letters nel 1999.\nNel 2003 \"In nome del cielo\" (\"Under the Banner of Heaven: A Story of Violent Faith\") fa diventare Krakauer il terzo scrittore bestseller della saggistica. Il libro esamina gli estremismi del credo religioso, in particolare i rami cadetti del fondamentalismo mormone. Nello specifico, Krakauer analizza la pratica della poligamia tra i FLDS (fondamentalisti Mormoni) e la colloca nel contesto della storia della religione mormone nella sua interezza. Gran parte del libro si sofferma sui fratelli Lafferty, che commisero un omicidio in nome della loro fede fondamentalista. Dal 2004 \u00e8 curatore della serie \"Esplorazioni\" della serie \"Modern Library\" (della Random House).\nCritiche.\nGli altri membri della spedizione descritti in \"Aria sottile\" hanno mosso obiezioni sulla sua caratterizzazione degli eventi. Anatolij Bukreev, una delle guide, scrisse il libro \"The Climb\" (usando giornali originali e diari) per confutare la versione di Krakauer dell'arrampicata sull'Everest del 1996 e afferm\u00f2 fino al giorno della morte della guida che \"Aria sottile\" \u00e8 un resoconto distorto.\nLa Chiesa di Ges\u00f9 Cristo dei Santi degli Ultimi Giorni ha criticato il suo libro \"In nome del cielo\", affermando che \"questo non \u00e8 un libro di storia e Krakauer non \u00e8 uno storico. \u00c8 un novelliere che elimina dei dettagli per far sembrare bella la sua storia. La sua tesi principale sembra essere che le persone religiose sono irrazionali e che le persone irrazionali fanno cose strane.\" La Chiesa Mormone ha fornito al \"Boston Globe\", al \"Wall Street Journal\" e al \"Christian Science Monitor\" delle recensioni del libro che lo descrivono come \"ingannevole\" o peggio.\nCome risposta, Krakauer ha citato l'opinione dello storico D. Michael Quinn, il quale ha scritto che \"la tragica realt\u00e0 \u00e8 che ci sono state occasioni in cui i leader della Chiesa, gli insegnanti e gli scrittori non hanno detto la verit\u00e0 a loro conoscenza circa le difficolt\u00e0 del passato dei Mormoni, ma hanno offerto invece un miscuglio di banalit\u00e0, mezze verit\u00e0, omissioni e smentite apparentemente oneste.\" Krakauer ha scritto di \"trovarsi a condividere il punto di vista del Dr. Quinn.\""}
{"id": "604490", "revid": "1494169", "url": "https://it.wikipedia.org/wiki?curid=604490", "title": "Jesus College", "text": "Jesus College \u00e8 il nome di alcune istituzioni:"}
{"id": "604491", "revid": "44403", "url": "https://it.wikipedia.org/wiki?curid=604491", "title": "Metrodome", "text": ""}
{"id": "604492", "revid": "122970929", "url": "https://it.wikipedia.org/wiki?curid=604492", "title": "Barry Gifford", "text": "Biografia.\nIl suo stile \u00e8 riconosciuto per il suo miscuglio particolare di paesaggi americani, film noir e follia letteraria in stile Beat Generation.\nLa sua opera pi\u00f9 famosa \u00e8 la serie di racconti su Sailor e Lula, una coppia di giovani ribelli \"on the road\", che divenne il soggetto del film di David Lynch \"Cuore selvaggio\". Ha inoltre collaborato con Lynch nella scrittura della sceneggiatura di \"Strade perdute\". La maggior parte del lavoro di Gifford \u00e8 di \"nonfiction\".\nOpere.\nOpere tradotte.\nIn Italia sono stati pubblicati:"}
{"id": "604497", "revid": "848247", "url": "https://it.wikipedia.org/wiki?curid=604497", "title": "Pietro Giannone", "text": "Biografia.\nDiscendente da una famiglia di avvocati (anche se il padre era uno speziale), a diciotto anni lasci\u00f2 il paese natale Ischitella, nei pressi di Foggia, per intraprendere gli studi di giurisprudenza a Napoli.\nNella citt\u00e0 partenopea consegu\u00ec la laurea entrando ben presto in contatto con filosofi vicini a Giambattista Vico e apprezzando le idee di Cartesio e Nicolas Malebranche.\nFu praticante presso Gaetano Argento, che disponeva di una vasta biblioteca, la frequentazione della quale fu essenziale per la sua formazione.\nI suoi interessi non si limitarono soltanto al diritto ed alla filosofia, appassionandosi anche agli studi storici e dedicandosi per ben vent'anni alla stesura della sua opera storica pi\u00f9 conosciuta \"Dell'istoria civile del regno di Napoli\", che gli caus\u00f2 tuttavia numerosi problemi con la Chiesa per il suo contenuto.\nCostretto a riparare a Vienna presso la corte asburgica, ottenne protezione e sovvenzioni dall'imperatore Carlo VI, il che gli permise di proseguire indisturbato i suoi studi filosofici e storici.\nIl suo tentativo di rientrare in patria fu ostacolato dalla Chiesa, nonostante i buoni uffici dell'arcivescovo di Napoli recatosi a Vienna per convincerlo a tornare a Napoli, e fu costretto a trasferirsi a Venezia dove, apprezzatissimo dall'ambiente culturale della citt\u00e0, rifiut\u00f2 sia la cattedra alla facolt\u00e0 di giurisprudenza dell'Universit\u00e0 di Padova, sia un posto di consulente giuridico presso la Serenissima.\nNel 1735 il governo della Repubblica lo espulse, dopo averlo sottoposto a stretti controlli spionistici, per questioni inerenti alle sue idee sul diritto marittimo e nonostante la sua autodifesa con il trattato \"Lettera intorno al dominio del Mare Adriatico\".\nDopo aver vagato per l'Italia (fu a Ferrara, Modena, Milano e Torino), giunse a Ginevra, patria del calvinismo, dove compose un altro lavoro dal forte sapore anticlericale \"Il Triregno. Del regno terreno, Del regno celeste, Del regno papale\" (pubblicato postumo solo nel 1895) che gli cost\u00f2 nuovamente la persecuzione delle alte sfere ecclesiastiche culminate con la sua cattura (1\u00ba aprile 1736, giorno di Pasqua) in un villaggio della Savoia, ove fu attirato con un tranello.\nRimasto nelle prigioni sabaude per dodici anni, fu costretto a firmare un atto di abiura (1738) che non gli valse tuttavia la libert\u00e0. Infatti, dal dicembre 1738 fu tenuto prigioniero nella fortezza di Ceva, dove scrisse alcuni dei suoi componimenti pi\u00f9 famosi; vi rimase fino al 1744 per essere poi trasferito.\nMor\u00ec nella prigione del mastio della Cittadella di Torino il 17 marzo 1748, all'et\u00e0 di 72 anni.\nDell'istoria civile del regno di Napoli.\nPubblicata nel 1723 in quattro volumi, l'opera ebbe enorme fortuna anche all'estero (Inghilterra, Francia e Germania), dove fu tradotta e studiata, mentre la Chiesa ne avvers\u00f2 le tesi ponendola all'Indice dei libri proibiti, comminando al filosofo una scomunica la quale obbligava il Giannone a riparare all'estero. I temi trattati nell\"'Istoria\", sviluppati su precisi riferimenti giuridici, forniscono una lucida descrizione dello stato di degrado civile del Regno di Napoli, attribuendone le cause all'influenza preponderante della Curia romana. Il Giannone auspicava \"in primis\" con quest'opera, \u00abil rischiaramento delle nostre leggi patrie e dei nostri propri istituti e costumi\u00bb.\nIl Triregno. Del regno terreno, Del regno celeste, Del regno papale.\nNel Triregno, opera aspramente avversata anch'essa dagli ambienti ecclesiastici, Giannone presenta la religione secondo un prospetto evolutivo: la Chiesa, col suo \"regno papale\", si contrappone al \"regno terreno\" degli Ebrei ma anche a quello \"celeste\" idealizzato dal Cristianesimo e il superamento del male, che lo Stato Pontificio cos\u00ec incarna, si realizzer\u00e0 soltanto attraverso un cambiamento di rotta deciso, mediante ulteriore consapevolezza individuale raggiunta dall'uomo nel corso della sua vicenda Storica.\nGiannone indi teorizza uno Stato laico capace di sottomettere l'istituzione papale, anche mediante un'espropriazione dei beni materiali del clero. La Chiesa, secondo il filosofo, porta avanti una forma di negazione di quella libert\u00e0 individuale che deve essere posta come fondamento giuridico e sociale.\nCuriosit\u00e0.\nAl filosofo sono intestati vari istituti scolastici, tra cui lo storico Liceo classico Pietro Giannone di Caserta, dedicatogli nel 1868, il liceo di Benevento nel 1810, quello di Foggia nel 1885 e infine quello di San Marco in Lamis. A Foggia \u00e8 intitolato a lui l'Istituto Tecnico \"Giannone-Masi\".\nLa citt\u00e0 di Torino gli ha intitolato una via nei pressi di Piazza Solferino.\nI plagi.\nNel Capitolo settimo della Storia della colonna infame, il Manzoni dedica al Giannone ampio spazio elencandone i numerosissimi plagi e gli errori che anche Voltaire gli rimprovera. Inizia paragonandolo a Lodovico Muratori e indicandolo come \"scrittore pi\u00f9 rinomato di lui\" , poi aggiunge un lungo elenco (e raffronto) delle opere plagiate e degli autori, tra cui Giovan Battista Nani, Paolo Sarpi, Domenico Parrino, il Bufferio, Angelo Di Costanzo e Pietro Summonte: \"...e chiss\u00e0 quali altri furti non osservati di costui potrebbe scoprire chi ne facesse ricerca\". E conclude che se non si sa se fosse \"pigrizia o sterilit\u00e0 di mente\", fu certo \"raro il coraggio\"."}
{"id": "604515", "revid": "2108092", "url": "https://it.wikipedia.org/wiki?curid=604515", "title": "Eurosport 2", "text": "Eurosport 2 \u00e8, dopo Eurosport 1, il pi\u00f9 grande network televisivo di sport su satellite dell'Europa disponibile in molti paesi del mondo.\nStoria.\nEurosport 2 trasmette tutti gli eventi internazionali pi\u00f9 esclusivi delle due e quattro ruote come il MotoGP, MX1, Motocross, inoltre il tennis, il ciclismo, gli sport invernali e un ampio spazio dedicato alle discipline mai viste in TV come lo squash, il badminton, il curling, il tennis da tavolo, la lotta libera e tanti altri ancora.\nIn Italia \u00e8 visibile sul canale 211 di Sky con il pacchetto Sky TV. Dal 5 febbraio 2010 il canale trasmette nel formato panoramico .\nIl 5 aprile 2011 i canali Eurosport rinnovano logo e grafica.\nIl 1\u00ba agosto 2013 Eurosport e Mediaset hanno concluso un accordo per la trasmissione di Eurosport 2 ed Eurosport anche sul digitale terrestre sulla piattaforma Mediaset Premium dal 1\u00ba novembre 2013.\nIl 13 novembre 2015 Eurosport 2 rinnova il logo e le grafiche.\nIl 28 febbraio 2019 il canale interrompe le trasmissioni su Mediaset Premium e resta disponibile solo su Sky.\nDal 1\u00ba agosto 2019 il canale \u00e8 visibile anche sulla piattaforma DAZN.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale continua ad essere disponibile in streaming su Sky Go.\nDal 14 settembre 2020 il canale \u00e8 disponibile in streaming, insieme a Eurosport 1 sulla piattaforma Dplay Plus; sempre dalla stessa data viene rimossa la dicitura HD dal logo dell'emittente e la versione SD viene rimossa e rimpiazzata da quella HD anche su Sky Go.\nAltre versioni.\nEurosport 2 HD.\nEurosport 2 HD \u00e8 la versione in alta definizione del canale Eurosport 2. Dal 29 dicembre 2011 il canale trasmette anche in Italia sul canale 212 dello Sky Box HD. Dal 24 febbraio 2014 il canale passa al numero 211 dello Sky Box HD, lascia il pacchetto Sky Sport ed \u00e8 visibile a tutti gli abbonati a Sky con il pacchetto base Sky TV. Dal 1\u00ba agosto 2019, analogamente alla controparte in definizione standard, \u00e8 visibile anche sulla piattaforma DAZN."}
{"id": "604516", "revid": "114977523", "url": "https://it.wikipedia.org/wiki?curid=604516", "title": "Saverio Landolina", "text": "Biografia.\nNato da famiglia di antica nobilt\u00e0, per la sua competenza in materia di antiquaria e archeologia fu nominato \"Regio Custode delle Antichit\u00e0 del Val Demone e del Val di Noto\".\nIl 7 gennaio 1804 rinvenne una statua di Venere, probabilmente una Venere Anadiomene (dal greco \"anadyom\u00e8ne\", \"emersa\"), replica romana del II secolo d.C., attualmente esposta al Museo Archeologico Regionale \"Paolo Orsi\" di Siracusa, che da lui prese il nome di Venere Landolina.\nCos\u00ec come il celebre Ignazio Patern\u00f2 Castello, principe di Biscari, per l'area catanese, fu guida di Jean Houel nel corso della tappa siracusana del suo Grand Tour.\nFu membro della Massoneria."}
{"id": "604522", "revid": "767487", "url": "https://it.wikipedia.org/wiki?curid=604522", "title": "Kaufbeuren", "text": "Kaufbeuren (in bavarese \"Kaufbeiren\") \u00e8 una citt\u00e0 extracircondariale (\"Kreisfreie Stadt\") tedesca, nel distretto governativo bavarese di Svevia. La citt\u00e0 \u00e8 circondata dal circondario dell'Algovia Orientale.\nGeografia fisica.\nKaufbeuren si trova sulle rive del fiume Wertach (fiume).\nStoria.\nKaufbeuren fu fondata dai Franchi come forte militare presso il confine con l'allora Ducato di Baviera. I signori di Beuren, seguaci dei Guelfi, risiedevano in citt\u00e0 intorno all'XI secolo. Nei pubblici registri Kaufbeuren figura per la prima volta nel 1126. Alla fine del XII secolo la citt\u00e0 pass\u00f2 agli Staufer. Dal 1286 al 1803 fu \"Freie Reichsstadt\", citt\u00e0 libera dell'Impero. I Bavaresi, che gi\u00e0 l'avevano invano assediata nel 1377 sotto il duca Friedrich von Teck, ottennero la citt\u00e0 solo nel 1802.\nNel 1939 fu costruita una fabbrica della Dynamit AG, la societ\u00e0 fondata da Alfred Nobel, per rifornire di armamenti le forze armate naziste. Nella fabbrica lavoravano anche prigionieri del campo di concentramento Riederloh, facente capo al lager di Dachau. Dopo la Seconda guerra mondiale i numerosi tedeschi scacciati dall'Europa orientale, in particolare dalla citt\u00e0 di Jablonec nad Nisou, in tedesco \"Gablonz\", costruirono la frazione di Neugablonz.\n\"T\u00e4nzelfest\".\nOgni anno in estate, alla fine di Luglio, Kaufbeuren festeggia la pi\u00f9 antica festa storica della Baviera: il \"T\u00e4nzelfest\".\nL'intero evento ha una durata complessiva di circa 12 giorni ed \u00e8 quasi esclusivamente dedicato ai bambini ed ha come ambientazione il Medioevo.\nL'origine della festivit\u00e0 \u00e8 incerta e viene fatta risalire alla fine del 1400, quando l'imperatore Massimiliano I d'Asburgo venne in visita alla cittadina acclamato dalla folla degli abitanti di Kaufbeuren.\nL'entrata in paese dell'imperatore \u00e8 tutt'oggi acclamata: infatti, durante il periodo del \"T\u00e4nzelfest\", vengono svolte due sfilate che rappresentano la carovana dell'Imperatore, con attori in carne ed ossa ad impersonare Massimiliano I ed il suo corteo. Al corteo imperiale si aggiungono circa 1500 bambini con i costumi storici accompagnati da pi\u00f9 di 30 carri e quasi 150 cavalli. I bambini sono divisi in gruppi, ognuno a rappresentare le frazioni di Kaufbeuren oppure gli antichi mestieri. Infine tra questi bambini c'\u00e8 il gruppo degli Svedesi, piccoli vestiti da soldati con la bandiera svedese, che \"maltrattano\", \"saccheggiano\" e \"spaventano\" i poveri e indifesi abitanti della citt\u00e0.\nDurante la festa il centro storico della citt\u00e0 viene quasi totalmente chiuso al traffico e viene allestito il \"Lagerleben\" (letteralmente \"vita da accampamento\") che consiste in un accampamento di tende e un mercato tutto rigorosamente in stile medievale.\nIn questo periodo Kaufbeuren viene letteralmente invasa dai visitatori: questo ha fatto s\u00ec che l'amministrazione decidesse che chi vuole entrare nel centro durante la festa debba comprare e indossare una coccarda di ingresso (\"T\u00e4nzelfestzeichen\"), che consiste in un piccolo ciondolo di legno intarsiato su cui viene stampato il simbolo della festa e l'anno in cui \u00e8 valido per l'ingresso. Le porte del centro sono monitorate da guardie, anch'esse in costume medievale.\nLa sera durante il \"Lagerleben\" in centro \u00e8 possibile incontrare giocolieri, acrobati, cavalieri, maghi, streghe, appestati e molte altre figure tipicamente medievali.\nIn molte tende \u00e8 possibile comprare cibi e bevande e si pu\u00f2 assistere a manifestazioni teatrali quasi improvvisate dai personaggi in costume per le vie del centro."}
{"id": "604528", "revid": "46931", "url": "https://it.wikipedia.org/wiki?curid=604528", "title": "Inuktitut", "text": ""}
{"id": "604531", "revid": "125443772", "url": "https://it.wikipedia.org/wiki?curid=604531", "title": "Colore della pelle umana", "text": "Il colore della pelle umana pu\u00f2 variare da quasi nero a tonalit\u00e0 molto pallide di rosa. Questa variabilit\u00e0 \u00e8 dovuta alla diversa quantit\u00e0 pigmentazione nelle cellule della cute, influenzata sia da fattori genetici che dall'esposizione ai luce del sole.\nIl pigmento pi\u00f9 importante nel colore della pelle \u00e8 la melanina, prodotta dai melanociti; maggiore \u00e8 il livello di melanina, pi\u00f9 scuro sar\u00e0 il colore della pelle di un individuo, mentre in carenza di melanina, il colore chiaro del tessuto connettivale presente nel derma sar\u00e0 pi\u00f9 visibile, creando una tonalit\u00e0 pi\u00f9 rosa della pelle.\nA livello culturale, il colore della pelle \u00e8 spesso stato utilizzato per discernere le diverse etnie. Alcuni credono che il diverso pigmento di pelle sia indice di inferiorit\u00e0. Infatti, nel corso della storia si sono verificate molte ingiustizie che ce lo dimostrano, per esempio la schiavit\u00f9 negli Stati Uniti d'America o la tratta atlantica degli schiavi africani del XVI secolo. Non solo, ci\u00f2 \u00e8 anche motivo di bullismo, sia negli ambienti scolastici che nella vita quotidiana al di fuori della scuola. \nFattori genetici.\nIl colore della pelle \u00e8 determinato dalla quantit\u00e0 e dal tipo di pigmento (melanina) nella pelle. La melanina si presenta in due forme: la pheomelanina, che corrisponde ai colori dal giallo al rosso, e l'eumelanina, che va dal marrone scuro al nero. Sia la quantit\u00e0 che il tipo sono determinati da quattro-sei geni che operano secondo il meccanismo di dominanza incompleta. Una copia di ognuno di questi geni \u00e8 ereditata dal padre, e uno dalla madre. Ogni gene si presenta sotto forma di numerosi alleli, producendo una grande variet\u00e0 di colori differenti della pelle.\nLa pelle scura protegge dai melanomi causati dalle mutazioni nelle cellule della pelle, indotte dai raggi ultravioletti. Le persone con pelle chiara hanno una probabilit\u00e0 dieci volte superiore di morte per melanoma, se esposte ad analoghe condizioni di esposizione solare. Inoltre, la pelle scura protegge dal rischio di distruzione della vitamina B folato da parte delle radiazioni UV-A. Il folato \u00e8 necessario per la sintesi del DNA durante la duplicazione cellulare, e livelli bassi di folato durante la gravidanza sono collegati a difetti congeniti.\nMentre la pelle scura protegge la vitamina B, pu\u00f2 anche portare a una deficienza in vitamina D. Il vantaggio della pelle pi\u00f9 chiara sta nel bloccare meno efficacemente la luce solare, e quindi nel favorire la produzione di vitamina D3, necessaria per l'assorbimento del calcio e la crescita ossea. Questo ha portato all'introduzione di latte arricchito con vitamina D in alcuni paesi. Le tonalit\u00e0 pi\u00f9 chiare della pelle femminile potrebbero dipendere dal fabbisogno maggiore di calcio durante la gravidanza e l'allattamento.\nUna delle ipotesi sull'evoluzione dei differenti colori della pelle umana \u00e8 attualmente la seguente: gli antenati pelosi degli umani, come accade per i moderni primati affini all'uomo, avevano pelle chiara al di sotto del pelo. Una volta che il pelo fu perso, essi scurirono progressivamente il colore della pelle come difesa dai raggi solari, prevenendo l'insorgenza di bassi livelli di folato, dato che vivevano nell'Africa assolata (il melanoma ha probabilmente un'importanza secondaria, visto che il cancro alla pelle generalmente \u00e8 mortale solo dopo l'et\u00e0 riproduttiva e quindi non costituisce una forte spinta evoluzionistica). Quando gli esseri umani migrarono in regioni pi\u00f9 a nord, con esposizione minore ai raggi solari, la carenza di vitamina D divenne un problema significativo e la pelle chiara torn\u00f2 a fare la sua comparsa.\nGli inuit e gli yupik sono casi particolari: sebbene vivano in un ambiente estremamente poco esposto al sole, hanno conservato tonalit\u00e0 relativamente scure. Questo pu\u00f2 essere spiegato dall'alimentazione a base di pesce, ricca di vitamina D. Un'altra eccezione \u00e8 l'albinismo, caratterizzato dall'assenza di melanina causata da una mutazione genetica, ad eredit\u00e0 autosomica recessiva, e che si manifesta con pelle e capelli acromatici (essenzialmente privi di colore, ma tendenti al giallo paglierino); la pelle, in questo caso, assume un colore rosato, determinato dai capillari che la irrorano.\nIl colore della pelle \u00e8 stato spesso usato nel tentativo improprio di definire la razza.\nRicerche sulla variabilit\u00e0.\nIl colore della pelle umana varia dal marrone scuro al quasi incolore, che appare un rosato chiaro per via dei vasi sanguigni nella pelle. Nel tentativo di scoprire i meccanismi che hanno generato una variazione cos\u00ec ampia del colore, Nina Jablonski e George Chaplin scoprirono una forte correlazione tra le colorazioni della pelle umana in popolazioni indigene e la radiazione ultravioletta media dove tali indigeni abitano.\nChaplin riport\u00f2 il \"candore\" (W) della colorazione della pelle di indigeni che erano rimasti nella stessa area geografica per gli ultimi 500 anni, confrontandolo con la quantit\u00e0 annua di raggi ultravioletti (AUV) per oltre 200 persone indigene; trov\u00f2 che il \"candore\" W della pelle \u00e8 legato all'esposizione dall'equazione approssimataformula_1\nladdove il \"candore\" W del colore della pelle \u00e8 misurato come la percentuale di luce riflessa dalla parte interna del segmento superiore del braccio, sulla quale l'abbronzatura della pelle dovrebbe essere minima; una persona con la pelle pi\u00f9 chiara rifletterebbe pi\u00f9 luce e avrebbe un valore di W pi\u00f9 alto. A giudicare dall'approssimazione lineare fatta sui dati empirici, la teorica persona dalla pelle \"pi\u00f9 bianca\" rifletterebbe solo il 70% della luce incidente, pur appartenendo a un'ipotetica popolazione umana che vivesse in una zona con esposizione nulla ai raggi ultravioletti (AUV=0). Jablonski e Chaplin valutarono la media annuale delle radiazioni ultraviolette a cui veniva esposta la pelle, utilizzando misure fatte dai satelliti che prendevano in considerazione la variazione dello spessore dello strato d'ozono che assorbe gli UV, la variazione giornaliera di opacit\u00e0 della copertura nuvolosa e le variazioni giornaliere dell'angolo con cui i raggi solari contenenti radiazioni UV colpivano la Terra attraversando diversi spessori dell'atmosfera terrestre, a differenti latitudini, per ognuno dei luoghi d'origine dei differenti popoli indigeni dal 1979 al 1992.\nJablonski e Chaplin proposero una spiegazione per la variazione di colore della pelle umana non abbronzata con l'esposizione annuale ai raggi ultravioletti; essa si basa sulla competizione tra due forze che agiscono sul colore della pelle umana:\nJablonski e Chaplin notarono che quando popolazioni indigene compivano migrazioni, portavano con loro un pool genico sufficiente a consentire variazioni significative del colore in periodi di circa mille anni. Cos\u00ec, la pelle dei loro attuali discendenti si \u00e8 schiarita o scurita per adattarsi alla formula, con l'eccezione gi\u00e0 citata dei popoli della Groenlandia, che hanno una dieta ricca in pesce, e quindi di vitamina D e hanno perci\u00f2 potuto vivere in zone a bassa esposizione solare senza che il colore della pelle subisse cambiamenti.\nNel considerare il colore della pelle umana attraverso il lungo periodo dell'evoluzione umana, Jablonski e Chaplin notarono che non c'era nessuna evidenza empirica a suggerire che gli antenati dell'essere umano, sei milioni di anni fa, avessero un colore di pelle differente da quello degli attuali scimpanz\u00e9 \u2014 che hanno pelle di colore chiaro e pelo scuro. Ma cos\u00ec come gli uomini evolvettero per perdere il loro pelo corporeo, cos\u00ec un'evoluzione parallela permise alle popolazioni umane di cambiare il colore della pelle di base verso il nero o il bianco in un periodo inferiore a un migliaio d'anni per compensare le esigenze di \nCon questa spiegazione, nel tempo in cui gli umani vissero \"solo in Africa\", ebbero la pelle scura e vissero per lunghi periodi di tempo in zone con esposizione solare intensa. Nel momento in cui alcuni umani migrarono a nord, con l'andar del tempo svilupparono pelle bianca, sebbene mantenessero la possibilit\u00e0 di sviluppare pelle scura all'interno del pool genico non appena fossero migrati nuovamente in aree con insolazione intensa, come accade a sud dell'Equatore.\nOrigine della pelle bianca negli esseri umani.\nMolti geni sono stati indicati come spiegazioni della variazione del colore della pelle negli esseri umani, tra cui ASIP, MATP, TYR, e OCA2. \u00c8 stato dimostrato che un gene di recente scoperta, SLC24A5, contribuisce in maniera significativa allo stabilire le differenze tra europei e africani, fino ad una media di 30 unit\u00e0 di melanina.\nVariazioni significative nel colore della pelle umana sono state correlate a mutazioni di un altro gene, MC1R (Harding et al 2000:1351). Il nome \"MC1R\" deriva dall'inglese \"melanocortin 1 receptor\", ovvero \"recettore 1 della melanocortina\":\nIl gene MC1R \u00e8 composto da un segmento di 954 nucleotidi. Analogamente a tutto il resto del DNA, ogni nucleotide pu\u00f2 contenere una delle quattro basi azotate: adenina (A), guanina (G), timina (T), o citosina (C). 261 di questi nucleotidi possono cambiare senza effetti di rilievo sulla sequenza amminoacidica nella proteina recettore, per via della sinonimia di molte delle triplette nucleotidiche, che portano alla produzione di amminoacidi uguali seppur con combinazioni di nucleotidi lievemente differenti secondo il meccanismo della \"mutazione silente\". Harding analizz\u00f2 le sequenze amminoacidiche nelle proteine recettore di 106 individui africani e 524 non-africani per comprendere il motivo della colorazione nera della pelle di tutti gli africani. Harding non trov\u00f2 differenze tra gli africani per quanto riguardava le sequenze amminoacidiche nelle loro proteine recettore. In compenso, negli individui non-africani, c'erano 18 siti amminoacidici in cui le proteine recettore differivano, e tutte le alterazioni davano origine a pelli pi\u00f9 chiare di quelle africane. Inoltre, le variazioni nei 261 siti \"silenti\" dell'MC1R erano molto simili tra africani e non-africani, quindi i tassi di mutazione erano gli stessi. Il perch\u00e9 non ci fossero n\u00e9 differenze n\u00e9 divergenze nelle sequenze amminoacidiche delle proteine recettore tra gli africani, mentre ce n'erano almeno 18 tra irlandesi, inglesi e svedesi era un interrogativo pressante.\nHarding concluse che l'intensit\u00e0 solare in Africa avesse creato un vincolo evoluzionistico che riduceva fortemente la sopravvivenza di progenie con una differenza qualsiasi nei 693 siti del gene MC1R che risultasse in una singola variazione nella sequenza amminoacidica della proteina recettore - perch\u00e9 ogni variazione dal recettore africano avrebbe prodotto pelle notevolmente pi\u00f9 bianca, che non offriva affatto protezione dal sole africano. Al contrario (in Svezia, per esempio), il sole era cos\u00ec debole che una qualsiasi mutazione non avrebbe compromesso la probabilit\u00e0 di sopravvivenza della progenie. Inoltre, negli individui irlandesi, inglesi e svedesi, le variazioni dovute a mutazioni tra i 693 siti genici che causavano cambiamenti nella sequenza amminoacidica erano le stesse che subivano i 261 siti genici dove \"mutazioni silenti\" continuavano a produrre la stessa sequenza amminoacidica. Quindi, Harding concluse che il sole intenso dell'Africa uccideva la progenie di coloro che avevano mutazioni in MC1R tali da avere pelle pi\u00f9 chiara. Comunque, il tasso di mutazioni necessario affinch\u00e9 vi fosse pelle pi\u00f9 chiara nella progenie degli africani migrati verso nord, era comparabile con quello di uomini bianchi con antenati sempre vissuti in Svezia. Da qui, Harding concluse che il \"biancore\" della pelle umana era un risultato diretto di mutazioni casuali nel gene MC1R non letali alle latitudini di Irlanda, Inghilterra e Svezia. Anche le mutazioni che producevano individui con capelli rossi e scarsa capacit\u00e0 di abbronzarsi erano non letali alle latitudini pi\u00f9 settentrionali.\nRogers, Iltis, e Wooding (2004) esaminarono i dati di Harding sulla variazione delle sequenze nucleotidiche di MC1R per individui con differenti progenitori per determinare la pi\u00f9 probabile progressione del colore della pelle umana negli antenati durante gli ultimi 5 milioni di anni. Confrontando le sequenze nucleotidiche di MC1R di scimpanz\u00e9 e umani in varie aree della Terra, Rogers concluse che i progenitori comuni di tutti gli uomini avevano la pelle chiara sotto il pelo scuro, simile alla combinazione di colori degli scimpanz\u00e9 odierni. Quindi, 5 milioni di anni fa, il pelo scuro degli antenati degli esseri umani li proteggeva dall'intenso sole africano; non c'era quindi nessun vincolo evoluzionistico che uccidesse la progenie di coloro che avessero avuto sequenze nucleotidiche di MC1R che rendessero la loro pelle bianca. Comunque, oltre 1,2 milioni di anni fa, a giudicare dal numero e dalla diffusione di mutazioni tra umani e scimpanz\u00e9 nelle sequenze nucleotidiche, gli antenati umani in Africa cominciarono a perdere pelo e furono sottoposti al vincolo di cui sopra. Da allora, tutte le persone che hanno discendenti oggi, avevano esattamente la proteina recettore degli odierni africani; la loro pelle era nera, e tutti coloro che avevano tonalit\u00e0 pi\u00f9 chiare venivano uccisi dall'esposizione solare. Ci\u00f2 ovviamente non valse per coloro che emigrarono verso nord ed evitarono il vincolo rappresentato dall'intensit\u00e0 solare. Raccogliendo dati statistici sulle variazioni di DNA tra tutte le persone che hanno un campione disponibile e sono a tutt'oggi viventi, Rogers concluse che:"}
{"id": "604536", "revid": "653755", "url": "https://it.wikipedia.org/wiki?curid=604536", "title": "Eurosport News", "text": "Eurosport News \u00e8 stato un canale televisivo \"all news\" sportivo, con aggiornamenti continui su tutte le discipline del mondo, 24 ore al giorno. Esso trasmetteva un nuovo telegiornale ogni quarto d'ora.\nIl canale era una finestra sempre aperta sui grandi avvenimenti come i pi\u00f9 importanti tornei di tennis, le gare di Coppa del mondo di sci, il calcio internazionale e il campionato mondiale di motociclismo; inoltre tanti aggiornamenti live, sintesi ed interviste esclusive.\nInizialmente disponibile in chiaro in analogico in condivisione di frequenza con Rai News, Eurosport News \u00e8 divenuto disponibile in Italia solo attraverso la piattaforma televisiva Sky, venendo inserito nel channel pack \"News &amp; International\". L'emittente ha cessato le trasmissioni in Italia il 1\u00ba febbraio 2011, a seguito del mancato rinnovo del contratto e il 1\u00ba gennaio 2018 a livello globale."}
{"id": "604537", "revid": "767487", "url": "https://it.wikipedia.org/wiki?curid=604537", "title": "Abd al-Rahman al-Omari", "text": "Biografia.\nal-\u2018Omari \u00e8 un pilota della compagnia di bandiera saudita \"Saudi Arabian Airlines\" e per qualche tempo ha lavorato all'Aeroporto JFK di New York. Il 3 settembre 2001, va via dalla sua casa di Vero Beach (Florida), dove viveva in affitto assieme a sua moglie e ai suoi quattro figli.\nL'FBI in un primo momento sospetta che al-\u2018Omari fosse il pilota designato del commando che ha dirottato il volo American Airlines 11, schiantatosi poi contro la Torre Nord del World Trade Center. Tuttavia, quattro giorni prima della pubblicazione delle foto ufficiali dei 19 dirottatori (che scagionano definitivamente al-Omari), la BBC rivela che il pilota saudita \u00e8 ancora in vita e che potrebbe esserci stato uno scambio di identit\u00e0.\nSuccessive indagini chiariranno che il pilota che ha materialmente fatto schiantare il volo AA11 \u00e8 stato Mohamed Atta. Fra i cinque dirottatori poi si identificher\u00e0 anche Abd al-Aziz al-Umari, anch'egli saudita e quasi omonimo di Abdul al-Omari."}
{"id": "604538", "revid": "72265", "url": "https://it.wikipedia.org/wiki?curid=604538", "title": "Weregild", "text": ""}
{"id": "604542", "revid": "125463214", "url": "https://it.wikipedia.org/wiki?curid=604542", "title": "Carotenoidi", "text": "I carotenoidi sono una classe di pigmenti organici che possono essere rinvenuti nelle piante o in altri organismi fotosintetici, come le alghe ed alcune specie di batteri. I carotenoidi che contengono almeno un anello di \u03b2-ionone non sostituito sono considerati precursori della vitamina A, potendo essere convertiti in retinolo dagli animali che si cibano di vegetali. \nCaratteristiche.\nEsistono oltre 621 tipi di carotenoidi conosciuti; vengono normalmente suddivisi in due classi: i caroteni (che sono idrocarburi, quindi privi di ossigeno) e le xantofille (che invece lo contengono). Sono pigmenti accessori che nella fotosintesi consentono di assorbire lunghezze d'onda diverse rispetto alla clorofilla e che proteggono quest'ultima dalla fotoossidazione.\nLa degradazione ossidativa dei carotenoidi produce una particolare specie di alcheni chiamati \"apocarotenoidi\", polieni contenenti gruppi OH, CHO e COOH; la vitamina A (\"retinolo\"), per esempio, \u00e8 un apocarotene con 20 atomi di carbonio che si originano per ossidazione del beta-carotene.\nPropriet\u00e0 chimiche.\nI carotenoidi sono molecole costituite da una lunga catena di atomi di carbonio (costituita da 35-40 atomi e definita catena polienica), spesso terminante in un anello. La struttura della catena permette di dividere i carotenoidi in due classi:\nIl tipico colore dei carotenoidi, che spazia dal giallo pallido all'arancione fino al rosso acceso, \u00e8 una diretta conseguenza della loro struttura molecolare. Le catene polimeriche che li compongono sono infatti caratterizzate dalla presenza di doppi legami, che interagiscono tra di loro permettendo agli elettroni degli atomi interessati di muoversi pi\u00f9 liberamente; all'aumentare dei doppi legami nella catena, aumenta anche la libert\u00e0 di movimento degli elettroni. Questo fa s\u00ec che lo spettro della luce assorbita da queste molecole diminuisca; come conseguenza aumenta la lunghezza d'onda della luce riflessa, ed essa appare perci\u00f2 di un colore tendente al rosso.\nIl tipico colore delle foglie di molte piante caducifoglie in autunno \u00e8 dovuto ai carotenoidi; nelle piante superiori, infatti, questi pigmenti sono normalmente presenti in quantit\u00e0 inferiore rispetto alla clorofilla, e in condizioni normali predomina il verde. Quando per\u00f2 nei mesi freddi la pianta interrompe la crescita e si prepara a perdere le foglie, la clorofilla si degrada rapidamente lasciando come pigmenti predominanti i carotenoidi, che donano alle foglie il tipico colore rossastro.\nPropriet\u00e0 fisiologiche.\nNegli organismi fotosintetici i carotenoidi giocano un ruolo centrale nel processo di fotosintesi: infatti, da una parte prendono parte alla catena di trasporto dell'energia e dall'altra proteggono il centro di reazione dall'ossidazione. Negli organismi non fotosintetici, invece, queste molecole sembrano avere un ruolo importante nei meccanismi anti-ossidativi.\nI carotenoidi possiedono molte propriet\u00e0 fisiologiche e hanno importanti effetti sia nelle piante che in altri organismi. A causa della loro particolare struttura molecolare, sono capaci di legare ed eliminare i radicali liberi e giocano un ruolo importante nel sistema immunitario dei vertebrati.\nGli animali (ad eccezione degli afidi) sono incapaci di sintetizzare i carotenoidi e devono necessariamente assumerli tramite la dieta. Oltre agli effetti fisiologici sopra descritti, in alcuni animali superiori sono importanti per aspetti ornamentali legati al corteggiamento. La livrea rosa dei fenicotteri e di alcune specie di salmoni, ad esempio, e la colorazione rossa delle aragoste sono dovute ai carotenoidi. \u00c8 probabile che l'importanza dei carotenoidi come fattore ornamentale sia correlata alle loro propriet\u00e0 fisiologiche e costituisca un indicatore dello stato di salute di un individuo, fornendo cos\u00ec segnali utili per la scelta del partner.\nPropriet\u00e0 organolettiche.\nAlcuni prodotti della degradazione dei carotenoidi sono importanti fragranze; vengono perci\u00f2 ampiamente utilizzati nell'industria dei profumi. Molti carotenoidi costituiscono infatti composti tipicamente responsabili della profumazione dei fiori, ed anche i tipici odori del tabacco, del t\u00e8 e di molti frutti dipendono da molecole derivate dalla rottura di alcuni carotenoidi .\nBiodisponibilit\u00e0.\nL'assimilazione di carotenoidi nelle carote crude \u00e8 del 4-5%. Essendo liposolubili, la biodisponibilit\u00e0 aumenta fino a 5 volte in presenza di una cottura non prolungata (come invece \u00e8 quella a vapore), e ulteriormente se si aggiungono modeste quantit\u00e0 di acidi grassi ( per pasto di olio o grasso, oppure un avocado). Viceversa, il consumo di fitosteroli vegetali riduce i livelli di beta-carotene nel sangue."}
{"id": "604547", "revid": "77358", "url": "https://it.wikipedia.org/wiki?curid=604547", "title": "Tabelle di verit\u00e0", "text": ""}
{"id": "604556", "revid": "124078704", "url": "https://it.wikipedia.org/wiki?curid=604556", "title": "Tizio, Caio e Sempronio", "text": "Tizio, Caio e Sempronio sono i nomi di tre ipotetiche persone, utilizzati in italiano per indicare una qualsiasi persona presa ad esempio.\nOrigine.\nI tre nomi compaiono per la prima volta riuniti nelle opere di Irnerio, giureconsulto medievale dello Studio di Bologna. Una classica interpretazione \u00e8 la seguente:\nErano i nomi pi\u00f9 diffusi nell'esemplificazione giuridica, e attraverso i manuali di diritto sono entrati nell'uso comune al punto che \"Tizio\" \u00e8 divenuto sinonimo di \"un tale\"; spesso sono scritti con l'iniziale minuscola.\n\"Sempronius\" era gi\u00e0 usato nell'epoca classica, specialmente nel \"Digesto\" di Giustiniano. \"Gaius\", oltre ad essere uno dei pi\u00f9 diffusi \"praenomina\" romani, era il nome di un famoso giureconsulto, per cui doveva facilmente venire alla memoria dei giuristi, che per primi utilizzarono questi personaggi ipotetici.\nAltri nomi utilizzati per lo stesso scopo (pi\u00f9 raramente e recenti, usati in genere quando i primi tre non sono sufficienti) sono Mevio, Filano e Calpurnio."}
{"id": "604557", "revid": "838137", "url": "https://it.wikipedia.org/wiki?curid=604557", "title": "Yacht &amp; Sail", "text": "Yacht &amp; Sail \u00e8 stato un canale televisivo italiano tematico, edito dalla Digicast.\nStoria.\nSailing Channel nacque come canale satellitare gratuito il 1\u00ba ottobre 2005. Era anche possibile visualizzarlo sulla piattaforma Sky al canale 809. In seguito divent\u00f2 un canale a pagamento nel pacchetto \"Sport\" di Sky, al canale 214. Nel marzo 2006 \"Iniziativa Piemonte\", proprietaria del canale, acquist\u00f2 il 70% di Digifin, la societ\u00e0 che controlla Digicast che le pass\u00f2 la propriet\u00e0. Nell'ottobre 2007 Sailing Channel venne rinominato Yacht &amp; Sail. Il 12 gennaio 2010 Yacht &amp; Sail pass\u00f2 al canale 430 di Sky e, di conseguenza, al channel pack \"Lifestyle &amp; Documentari\". Dal luglio 2012 il canale \u00e8 visibile in modalit\u00e0 FTV. Dal 1\u00ba luglio 2014 l'emittente \u00e8 stata visibile solo su Acqua come segmento dalle ore 20:00 alle ore 7:00.\nYacht and Sail ha anche una rivista mensile, edita da RCS Mediagroup. Il direttore \u00e8 Andrea Brambilla e la redazione \u00e8 diretta da Maurizio Bertera; Bianca Ascenti e Tommaso Gabba sono i redattori fissi, mentre altre figure quali Emanuele Donald Zenoni, Federico Lanfranchi, Maurizio Bulleri, Paolo Cori e Cino Ricci collaborano per rendere questa rivista autorevole nel settore nautico e del \"lifestyle\". Proprio \"Lifestyle\" \u00e8 la trasmissione glamour condotta da Federica Torti."}
{"id": "604562", "revid": "122743983", "url": "https://it.wikipedia.org/wiki?curid=604562", "title": "Haakon I di Norvegia", "text": "H\u00e1kon ebbe il sostegno del re Athelstan d'Inghilterra, come previsto da un trattato di pace firmato da suo padre. Il re inglese lo condusse verso la conversione alla religione cristiana e, alla notizia della morte di suo padre, invi\u00f2 navi e uomini per sostenere Haakon contro il suo fratellastro Eirikr il Sanguinario, che si era proclamato re. Al suo arrivo in Norvegia H\u00e1kon ottenne il supporto dei proprietari terrieri promettendo loro di togliere i diritti di tassazione sulle propriet\u00e0 ereditate.\nEir\u00edkr si ritir\u00f2 e i suoi si allearono con i danesi, ma furono comunque sconfitti da H\u00e1kon. Fu ferito mortalmente durante la battaglia di Fitjar nel 961, cercando la vittoria finale sui figli di Eir\u00edkr. Alla sua morte il poeta di corte Eyvindr Sk\u00e1ldaspillir, dimenticando la fede cristiana del re, compose il poema \"H\u00e1konarm\u00e1l\" in cui narr\u00f2 l'ingresso del re nel Valhalla. La corona pass\u00f2 a Harald II, terzo figlio di Eir\u00edkr, che condusse la Norvegia verso lunghi e tormentati anni di guerre, terminati con l'invasione danese guidata da Harald Bl\u00e5tand.\nBiografia.\nPrimi anni.\nTutte le fonti sono concordi nel dire che H\u00e1kon sia stato mandato ancora molto giovane presso il re inglese \u00c6thelstan, figlio di Edoardo il Vecchio, perci\u00f2 gli venne conferito il soprannome di \"A\u00f0alsteinf\u00f3stri\" (\"adottato da \u00c6thelstan\"). Le fonti inglesi contemporanee non fanno menzione della presenza di H\u00e1kon presso il re, anche se Guglielmo di Malmesbury (1125) riferisce che Harald Bellachioma aveva fatto dono ad \u00c6thelstan di una nave quindi \u00e8 probabile che il re abbia preso H\u00e5kon sotto la propria tutela in questa occasione.\nH\u00e1kon viene definito \"figlio della serva\" (\"amb\u00e1ttarbarn\"). Snorri dice infatti che era figlio di Harald e di una certa \u00deora Morstr\u01ebng la quale, sebbene di buona famiglia (forse, come dice il nome, proveniente dall'isola di Moster\u00f8y), era a tutti gli effetti serva o concubina del re. \n\u00c6thelstan influenz\u00f2 molto la vita del futuro re, soprattutto dal punto di vista religioso. H\u00e1kon venne battezzato, fatto che lo rese spesso avverso ai norvegesi pagani.\nDopo aver trascorso la prima giovinezza in Inghilterra, H\u00e1kon fece ritorno in Norvegia all'et\u00e0 di circa vent'anni (sedici secondo Snorri). Il suo rientro fu chiesto da quelle stesse forze che si opponevano a Eir\u00edkr I, che dopo la morte del padre spadroneggiava in Norvegia in maniera violenta e tirannica.\nNel 930 Harald, essendo molto vecchio (aveva circa ottant'anni), decise di affidare la coreggenza a Eir\u00edkr, da lui reputato il pi\u00f9 degno tra i figli sebbene non fosse il maggiore. Agli altri aveva comunque assegnato larghe fette di regno e come a Eir\u00edkr anche a loro diede il titolo di re. Poich\u00e9 non voleva condividere il potere con nessuno, Eir\u00edkr pass\u00f2 all'eliminazione violenta non solo di quegli \"jarlar\" o altri maggiorenti che osteggiavano il suo accentramento del potere, ma anche gli stessi fratelli. Snorri elenca le uccisioni dei fratelli R\u01ebgnvaldr e Bj\u01ebrn per sua mano e cita anche un conflitto tra lui e H\u00e1lfdanr Svarti. Proprio per via della sua violenza fu conosciuto con il soprannome di \"Bl\u00f3d\u00f8x\" ovvero \"Ascia di Sangue\". Tutto questo provoc\u00f2 la reazione della popolazione norvegese che invoc\u00f2 l'aiuto di H\u00e1kon. \nArrivo in Norvegia e la fuga di Eir\u00edkr.\nSecondo Snorri, nell'autunno del 933 fu lo stesso \u00c6thelstan a convincere H\u00e1kon a ritornare in Norvegia. Quando questi accett\u00f2 gli forn\u00ec una flotta e un cospicuo numero di uomini. Egli aveva interesse ad agevolare la sua ascesa al potere al fine di togliere dal trono norvegese un uomo pericoloso e pagano come Eir\u00edkr sostituendolo con un suo figlio adottivo, per giunta cristiano. \nNella \"Fagrskinna\" si dice che Eir\u00edkr non fosse ignaro dell'arrivo imminente di H\u00e1kon. Venne infatti a sapere che tempesta aveva fatto naufragare la sua flotta ed egli era scomparso in mare e la notizia fu ben accolta in quanto ci\u00f2 significava che non vi era alcun motivo di temere che H\u00e1kon potesse minacciare il suo dominio. Eir\u00edkr allora lo rifer\u00ec alla moglie Gunnhildr e lei rispose: \"H\u00e1kon cavalc\u00f2 la nave da ovest sul dorso dell'onda, condottiero senza eguali, non permise che la corrente lo inghiottisse, perch\u00e9 ora il principe ha raggiunto Fir\u00f0ir\", ma Gunnhildr, attraverso i suoi poteri di \"sp\u00e1kona\" lo avvert\u00ec di non fidarsi, perch\u00e9 H\u00e1kon era ancora vivo e aveva raggiunto la costa. In realt\u00e0 non \u00e8 certo che le cose siano andate in questo modo, poich\u00e9 non si \u00e8 neppure sicuri della reale esistenza della regina Gunnhildr, e alcuni mettono in dubbio che questi versi, presenti soltanto nella \"Fagrskinna\", siano effettivamente veri. H\u00e1kon approd\u00f2 nel Tr\u00f8ndelag, la regione su cui Eir\u00edkr aveva personalmente pi\u00f9 potere e considerato il territorio \"fulcro del potere su tutto il paese\". \nH\u00e1kon strinse subito alleanza con i capi del Tr\u00f8ndelag e soprattutto con Sigur\u00f0r H\u00e1konarson, \"jarl\" di Lade, che comandava di fatto la regione in contrapposizione a re Eir\u00edkr. Da allora rapporto tra i due fu sempre molto stretto. Si dice anche che fosse stato lo stesso \"jarl\", quando H\u00e1kon venne alla luce, ad aspergerlo con l'acqua e dargli il nome del proprio padre. Sigur\u00f0r convoc\u00f2 un'assemblea in cui H\u00e1kon chiese supporto e riconoscimento quale re di Norvegia ai locali promettendo di cedere in cambio a tutti i contadini norvegesi la propriet\u00e0 delle terre che coltivavano e la possibilit\u00e0 di cedere in eredit\u00e0 i propri beni. Il popolo del Tr\u00f8ndelag accett\u00f2 di buon grado anche perch\u00e9 la regina Gunnhildr l'anno prima aveva fatto avvelenare il loro re H\u00e1lfdanr \"Svarti\" che essi volevano sul trono di Norvegia al posto di Eir\u00edkr. La notizia presto si sparse in tutto il paese e fece accorrere a Trondheim folle da ogni parte della Norvegia..\nNel 934 H\u00e1kon inizi\u00f2 a viaggiare per la Norvegia tenendo assemblee simili a quella che aveva convocato nel Tr\u00f8ndelag in ciascuna regione. Presto la maggior parte dei norvegesi, lo riconobbero come re e la popolarit\u00e0 di Eir\u00edkr diminu\u00ec sempre di pi\u00f9. Giunto nel V\u00edk, i nipoti Tryggvi \u00d3l\u00e1fsson e Gu\u00f0r\u00f8\u00f0 Bj\u00f6rnsson si misero al suo servizio ed egli confer\u00ec loro il titolo del re, il primo del Vingulmark e di Ranrike e il secondo del Vestfold, le regioni che avevano governato i loro padri, alla condizione che gli spettassero la met\u00e0 delle tasse e delle rendite. Tuttavia, siccome i due erano ancora bambini, scelse alcuni nobili affinch\u00e9 tenessero le redini del governo..\nIn primavera torn\u00f2 a Trondheim passando per l'Oppland poi inizi\u00f2 a radunare un grande esercito e ad allestire una flotta. Lo stesso fece Eir\u00edkr ma ben presto si rese conto di aver perso l'appoggio della maggior parte del popolo e della nobilt\u00e0 norvegese e di non poter competere con l'avversario essendo in forte inferiorit\u00e0 numerica. Decise allora di abbandonare il paese portandosi con i suoi fedelissimi alle Orcadi che in seguito utilizz\u00f2 come base per frequenti scorrerie in Scozia e nel nord dell'Inghilterra. H\u00e1kon dimor\u00f2 per molti anni sulle coste occidentali della Norvegia poich\u00e9 temeva che il fratellastro Eir\u00edkr, una volta riorganizzati i suoi uomini, avrebbe cercato di riprendersi il regno. Eir\u00edkr mor\u00ec nel 954 nella battaglia di Stainmore, sconfitto da Osulf di Bernicia.\nSpedizione in Danimarca.\nDopo la morte di Eir\u00edkr re di Norvegia allora si port\u00f2 nel V\u00edk che era continuamente funestato da scorrerie da parte di vichinghi danesi e non appena questi ebbero notizia del suo arrivo si ritirarono nello Jutland e nell'Halland. H\u00e1kon decise di sbarcare sulle coste danesi dove sconfisse gli Juti e li insegu\u00ec nell'entroterra. Si port\u00f2 poi nello Sj\u00e6lland, stanando e sconfiggendo i vichinghi che avevano base nello stretto di \u00d8resund, quindi nella Scania e del G\u00f6taland, esigendo pesanti tributi, razziando il territorio e facendo molti prigionieri. Torn\u00f2 infine in Norvegia e si stabil\u00ec per qualche tempo nel V\u00edk al fine di dissuadere i vichinghi da rappresaglie, poi affid\u00f2 il governo di quella regione a Tryggvi \u00d3l\u00e1fsson, appena tornato da una alcune scorrerie nelle Isole Britanniche.\nGunnhildr, dopo la morte del marito e la cattura delle Orcadi, venne a sapere dei contrasti insorti tra il regno di Danimarca e quello di Norvegia in seguito alla spedizione di H\u00e1kon e decise di mettersi sotto la protezione del nuovo sovrano danese che era suo fratello. Re Harald Gormsson, detto \"Dente Azzurro\" (\"Bl\u00e5tand\"), l'accolse benevolmente e le don\u00f2 propriet\u00e0 sufficienti per condurre una vita agiata e lei pose sotto la sua tutela i suoi figli. Una volta cresciuti, i figli di Eir\u00edkr effettuarono scorrerie nel V\u00edk ai danni di Tryggvi \u00d3l\u00e1fsson per conto del re danese e questi a sua volta rispose con razzie nell'Halland e nello Sj\u00e6lland. In quel periodo scelsero di sottomettersi ad H\u00e1kon anche gli svedesi dello J\u00e4mtaland e dell'H\u00e4lsingland.\nIl tentativo di cristianizzazione della Norvegia.\nDurante il suo regno H\u00e1kon avvi\u00f2 la cristianizzazione della Norvegia. In occasione di un'assemblea al Frosta\u00feing si rivolse al popolo annunciando il suo desiderio che tutti fossero battezzati e che osservassero i precetti cristiani, tra cui il digiuno e l'astensione dal lavoro la domenica. La proposta del sovrano fu accolta con freddezza poich\u00e9 da una parte i norvegesi erano restii ad abbandonare la fede dei propri antenati, dall'altra l'astensione del lavoro poteva creare problemi alla coltivazione della terra. Il rifiuto di H\u00e1kon di praticare i riti pagani inizi\u00f2 ad inimicargli alcuni nobili del Tr\u00f8ndelag che iniziarono a bruciare chiese, ad uccidere i chierici. I contadini arrivarono perfino a minacciare la vita del re se non fosse tornato all'antico culto e H\u00e1kon, grazie alla mediazione di Sigur\u00f0r H\u00e1konarson (che pure rest\u00f2 pagano), riusc\u00ec a salvarsi e a calmare le acque per qualche tempo. Furioso con i suoi sudditi, decise di trasferirsi nel M\u00f8re per evitare ulteriori ostilit\u00e0 ma meditando vendetta.\nBattaglie di Avaldsnes e di Rastarkalv.\nProprio mentre H\u00e1kon si stava preparando per attaccare i dissidenti del Tr\u00f8ndelag, gli giunse notizia che i figli di Eir\u00edkr Bl\u00f3d\u00f8x avevano sconfitto Tryggvi \u00d3l\u00e1fsson in una battaglia navale al largo di Soten\u00e4s e si erano impossessati di gran parte del V\u00edk. Il re, essendosi riconciliato con gli abitanti del Tr\u00f8ndelag grazie all'aiuto del solito Sigur\u00f0r, riusc\u00ec a radunare un grande esercito e dopo essersi imbarcato salp\u00f2 verso sud. Nel frattempo i figli di Eir\u00edkr dopo aver sottomesso l'Agder, si erano portati con la flotta lungo la costa meridionale norvegese. Le due flotte si incontrarono nel 953 presso l'isola di Karm\u00f8y, sbarcarono sulla costa e si scontrarono nella battaglia di Avaldsnes sulle alture presso l'omonimo villaggio che proprio per questo evento furono in seguito chiamata Brughiera di Sangue (\"Blodheia\"). Durante la battaglia le truppe di H\u00e1kon caricarono quelle nemiche guidate da Guthormr Eir\u00edksson e dopo uno scontro sanguinoso le sconfissero e costrinsero alla fuga verso la Danimarca. Guthormr cadde sul campo. H\u00e1kon insegu\u00ec i nemici fino all'Aust-Agder prima di tornare indietro.\nNel 954 i figli di Eir\u00edkr tornarono ad attaccare la Norvegia. Salpati dal Vendsyssel con venti navi, si portarono sotto le coste dell'Agder e proseguirono lungo le coste occidentali senza che i norvegesi delle province orientali allertassero il paese mediante il sistema di fuochi di segnalazione fatti costruire poco prima per volont\u00e0 del re. Per questo motivo quando H\u00e1kon fu avvertito della loro presenza, la flotta nemica aveva gi\u00e0 raggiunto \u00dalfasund. In quel momento il re si trovava nella residenza di Birkestrand, sull'isola di Frei e non poteva opporsi al nemico avendo a disposizione solo il suo seguito. Dopo aver tenuto un consiglio di guerra, decise di raccogliere quanti pi\u00f9 uomini atti alle armi possibili nei dintorni e poi di procedere contro i figli di Eir\u00edkr. Nel frattempo questi oltrepassarono la Penisola di Stad e dopo aver appreso dove si trovasse il re, lo raggiunsero. H\u00e1kon riusc\u00ec a schierare nove navi e chiese ai figli di Eir\u00edkr di affrontarlo in battaglia presso la piana di Rastarkalv, sull'isola di Frei. Le forze di questi ultimi si schierarono sui pendii meridionali del Fr\u00e6darberg contando sulla posizione favorevole e sul loro numero, erano infatti circa il doppio delle forze di H\u00e1kon. Allora Egill detto \"Camicia di Lana\" (\"Ullserkr\"), chiese al re di poter disporre di dieci portabandiera poi risal\u00ec il pendio del monte dal lato opposto a quello nemico e distanzi\u00f2 i suoi uomini. Nel frattempo H\u00e1kon si port\u00f2 verso il nemico schierando i suoi soldati in un lungo fronte per evitare l'accerchiamento. Dopo una mischia iniziale, le squadre di Egill dall'alto del monte iniziarono a scendere verso i danesi che avvedutosene e credendo che fosse imminente l'accerchiamento da parte di un gran numero di uomini, si diedero ad una fuga disordinata che si tramut\u00f2 presto in un massacro. Solo Gamli Eir\u00edksson e i suoi norvegesi strinsero i ranghi e riuscirono a resistere a due assalti, in uno dei quali perse la vita Egill. Il terzo tuttavia lo pieg\u00f2 e costrinse i figli di Eir\u00edkr a fuggire con le poche barche rimaste; Gamli per\u00f2 mor\u00ec combattendo sulla spiaggia.\nLa Battaglia di Fitjar e la morte.\nNel 961 H\u00e1kon si trovava a Fitjar, sull'isola di Stord, dove stava tenendo un banchetto mattutino quando una sentinella lo avvert\u00ec che una flotta si stava avvicinando da sud. Dopo aver scrutato il mare di persona si consult\u00f2 con i nobili e i contadini presenti e risolse di affrontare il nemico, sebbene ancora una volta si trovasse in forte inferiorit\u00e0 numerica. I nemici, guidati da Harald Eir\u00edksson detto \"Manto Grigio\" (\"Gr\u00e1fell\"), sbarcarono sull'isola e secondo la \"H\u00e1konar saga g\u00f3\u00f0a\" erano sei volte pi\u00f9 numerosi dei norvegesi di H\u00e1kon. Il re si arm\u00f2 e dopo aver affidato una delle ali al possente \u00de\u00f3r\u00e1lfr il Forte (\"inn Sterki\") e l'altra ad Eyvindr Finnsson avanz\u00f2 verso il nemico. I soldati di ambo gli schieramenti gettarono i giavellotti gli uni contro gli altri, dopodich\u00e9 H\u00e1kon e \u00de\u00f3r\u00e1lfr attaccarono il nemico ai fianchi ingaggiando una mischia furiosa. Nello scontro Eyvindr Skreyja cerc\u00f2 di uccidere il re, che riconobbe per via del suo elmo dorato, ma alla fine fu ucciso proprio da H\u00e1kon. Dopo la sua morte il morale dei soldati nemici vacill\u00f2 ed H\u00e1kon, messosi nell'avanguardia, avanz\u00f2 per sferrare il colpo decisivo. Proprio mentre soldati dei figli di Eir\u00edkr si stavano ritirando e stavano fuggendo via nave dall'isola il re fu colpito sotto la spalla da una freccia. H\u00e1kon fu trasportato sulla sua nave dove venne bendato ma la ferita risult\u00f2 profonda e continu\u00f2 a sanguinare rendendolo sempre pi\u00f9 debole. Il re volle essere portato ad \u00c5rstad ma durante la navigazione le sue condizioni si aggravarono ulteriormente perci\u00f2 la nave attracc\u00f2 ad H\u00e5konshella (oggi quartiere di Bergen), proprio il luogo che aveva dato i natali al sovrano. Qui il re diede le sue ultime disposizioni. Avendo solo una figlia femmina, \u00de\u00f3ra, volle che dopo la sua morte il regno passasse nelle mani dei figli di Eir\u00edkr, con l'augurio che trattassero onorevolmente coloro che lo avevano servito. Lasci\u00f2 ai presenti la possibilit\u00e0 di decidere dove e come seppellirlo. Poco dopo spir\u00f2. Il suo corpo fu trasportato a S\u00e6heimr e sepolto in un grande tumulo (Hakonshaugen) seguendo il rito pagano.\nI danesi acclamarono Harald I di Danimarca re di Norvegia ma questi lasci\u00f2 che Harald II di Norvegia ascendesse al trono affinch\u00e9 governasse a suo nome la costa occidentale, mantenendo invece il controllo diretto sul V\u00edk. La Norvegia rester\u00e0 di fatto sotto il dominio danese sino alla morte di Harald I di Danimarca nel 980 e il regno verr\u00e0 riunificato solo nel 1020 da Olaf II di Norvegia."}
{"id": "604568", "revid": "31185", "url": "https://it.wikipedia.org/wiki?curid=604568", "title": "Condanna al rogo", "text": ""}
{"id": "604569", "revid": "110157", "url": "https://it.wikipedia.org/wiki?curid=604569", "title": "Pezinok", "text": "Pezinok (in ungherese \"Bazin\"; in tedesco \"B\u00f6sing\") \u00e8 una citt\u00e0 della Slovacchia, capoluogo del distretto omonimo, nella regione di Bratislava. Sorge a circa a nord-est di Bratislava.\nPezinok sorge sui Piccoli Carpazi. Le attivit\u00e0 economiche principali sono la viticoltura e l'agricoltura, oltre alla produzione di ceramica. Molti abitanti della capitale possiedono una seconda casa a Pezinok o in uno dei centri vicini.\nNei mesi invernali, gli amanti dello sci possono praticare lo sport nei centri turistici sulla collina Baba. D'estate, invece, i turisti possono effettuare passeggiate nella natura, sfruttando parecchi itinerari. Tutte le foreste circondanti la citt\u00e0 fanno parte dell'area protette dei Piccoli Carpazi."}
{"id": "604570", "revid": "2225", "url": "https://it.wikipedia.org/wiki?curid=604570", "title": "Pedofilo", "text": ""}
{"id": "604571", "revid": "123340167", "url": "https://it.wikipedia.org/wiki?curid=604571", "title": "Luca Bastianello", "text": "Biografia.\nOttenuta la maturit\u00e0 classica, si iscrive all'Accademia d'arte drammatica \"Palcoscenico\" del Teatro Stabile del Veneto Carlo Goldoni, diretta da Alberto Terrani. Si diploma nel 2000; inoltre si iscrive alla facolt\u00e0 di Scienze della Comunicazione all'Universit\u00e0 La Sapienza di Roma.\nDebutta come attore in teatro con \"Frammenti di un discorso amoroso\" (2003); nello stesso anno debutta in televisione nella miniserie tv in sei puntate, \"Un pap\u00e0 quasi perfetto\", regia di Maurizio Dell'Orso, in cui \u00e8 protagonista nel ruolo di \"Matteo\" a fianco di Michele Placido.\nNel 2005 recita nel cortometraggio \"La trama d'Amleto\", presentato come evento speciale alla 62\u00aa Mostra internazionale d'arte cinematografica di Venezia nella sezione \"Corto Cortissimo\". Nel 2006 recita nel thriller-horror \"La notte del mio primo amore\" e nello stesso anno esordisce nella soap opera di Canale 5, \"Vivere\", in cui fino al 2008 interpreta il ruolo di \"Diego Blasi\".\nNel 2006 partecipa anche alla miniserie tv \"Butta la luna\", diretta da Vittorio Sindoni.\nNel 2009 gli viene affidato il ruolo di \"Federico Bettini\" nella soap opera \"CentoVetrine\". Nel 2011 l'attore torna in televisione con la miniserie televisiva \"La donna che ritorna\", nella quale recita come protagonista maschile a fianco di Virna Lisi. Nel 2013 recita nella fiction di Rai 1 Rosso San Valentino in cui interpreta il ruolo di \"Giovanni Danieli\".\nDal 2021 entra a far parte del cast della soap opera \"Il paradiso delle signore\" nel ruolo di Dante Romagnoli."}
{"id": "604573", "revid": "1851848", "url": "https://it.wikipedia.org/wiki?curid=604573", "title": "Paolo Castellini", "text": "Carriera.\nClub.\nL'esordio alla Cremonese.\nViene ingaggiato da giovanissimo dalla , che in pochi anni si ritrova dalla Serie A in Serie C1. Il declino della gli permette allo stesso tempo di farsi vedere e di calcare i campi della Serie B, in cui debutta nel 1996 all'et\u00e0 di 17 anni. Gioca quattro stagioni alla Cremonese tra Serie B e Serie C1.\nIl passaggio al Torino.\nNella stagione 2000-2001 viene ingaggiato dal in Serie B. Nella prima stagione in maglia granata gioca 23 partite ed ottiene promozione in Serie A. Debutta quindi la stagione successiva in Serie A il 26 agosto 2001 in -Torino (2-2). In Serie A colleziona 81 presenze ed una rete, vestendo per sei mesi anche la maglia del Brescia.\nIl trasferimento al Betis.\nNell'estate del 2004 accetta l'offerta del Betis Siviglia e si trasferisce in Spagna. Qui in due stagioni colleziona 13 presenze.\nIl passaggio al Parma.\nNell'estate del 2006 si ritrova svincolato e viene ingaggiato dal che gli assicura un contratto di quattro anni. Nella stagione 2008-2009 segna il primo gol in gialloblu e supera quota 100 presenze con la maglia parmigiana.\nIn prestito alla Roma.\nIl 25 agosto 2010 passa alla Roma con la formula del prestito con diritto di riscatto. Esordisce in campionato l'11 settembre 2010 nella partita persa per 5-1 contro il Cagliari allo Stadio Sant'Elia, per\u00f2 uscendo dopo appena 13 minuti a causa di un infortunio muscolare.\nSampdoria.\nIl 24 giugno 2011 passa in prestito alla Sampdoria e nella gara col si frattura il setto nasale.\nIl 9 luglio 2012 Paolo viene acquistato a titolo definitivo dalla Sampdoria nell'operazione che porta l'esterno francese Biabiany al in compropriet\u00e0.\nIl passaggio al Livorno.\nIl 22 gennaio 2014, dopo 31 presenze totali con la Samp, viene ceduto a titolo definitivo al Livorno.\nDopo la retrocessione del Livorno rimane svincolato.\nI ritorni alla Cremonese e al Brescia.\nIl 5 dicembre 2014 si unisce alla da svincolato, facendo il suo esordio 2 giorni dopo nella gara pareggiata 1-1 contro il . In tutto colleziona 23 presenze.\nIl 18 agosto 2015 torna al Brescia a distanza di 11 anni firmando un contratto annuale; si stava allenando con le rondinelle gi\u00e0 da un mese.\nNazionale.\nConta 22 convocazioni nelle Nazionali giovanili e 17 presenze: 8 presenze in Under-20 nel biennio 1999-2000 con la maglia della Cremonese e 9 in Under-21 nel biennio 2001-2002 con la maglia del Torino. Con l'Under-21 partecipa all'Europeo Under-21, arrivando sino alla semifinale persa con la Repubblica Ceca 2-3."}
{"id": "604574", "revid": "6923", "url": "https://it.wikipedia.org/wiki?curid=604574", "title": "Officine Meccaniche Reggiane", "text": "Le Officine Meccaniche Italiane S.A., meglio note come Officine Meccaniche Reggiane, o pi\u00f9 semplicemente Reggiane, oppure Reggiane OMI, erano un'azienda italiana nata all'inizio del Novecento per produzione ferroviaria e di proiettili d'artiglieria, e divenuta famosa sul finire degli anni trenta, per la famiglia di aerei da caccia.\nStoria.\nGli esordi.\nFondata a Reggio Emilia nell'agosto del 1901 ad opera dell'Ingegner Romano Righi sotto il nome di O\"fficina Meccanica e Fonderia Ing. Romano Righi e C.\"\nNel dicembre del 1904 il nome della ditta muta in \"Societ\u00e0 Anonima Officine Meccaniche Reggiane\" (OMR) con Giuseppe Menada azionista e presidente. Essendo Menada prima direttore e poi presidente della SAFRE (Societ\u00e0 Anonima delle Ferrovie di Reggio Emilia), si preoccup\u00f2 di garantire commesse all'azienda della quale era azionista ordinando dapprincipio 20 carri chiusi per trasporto di merci e bestiame e 7 carri aperti.\nNel 1908 l'azienda si espande nel settore ferroviario assorbendo la ditta Clemente Nobili di Bologna ed acquisendo quote della Societ\u00e0 Anonima Metallurgica Ossolana e della Anonima Celeste Longoni di Reggio Emilia.\nNel 1912 continua l'espansione mediante l'acquisizione della \"Societ\u00e0 Officine Ferroviarie Italiane Anonima\", inoltre, lo stesso anno, la ditta diventa Reggiane Officine Meccaniche Italiane S. A.\nLa prima guerra mondiale.\nLa prima guerra mondiale favor\u00ec il ramo d'attivit\u00e0 militare, le Reggiane, oltre ad espandere l'attivit\u00e0, nel 1918 assorb\u00ec il \"Proiettilificio di Modena\". All'inizio del 1918 la Reggiane entra in contatto con il mondo aeronautico e con la Caproni, che successivamente rilever\u00e0 la ditta negli anni trenta. Le Officine Meccaniche Reggiane, erano infatti tra le ditte impegnate nel massiccio ordine per i biplani trimotori da bombardamento della famiglia dei Caproni Ca.44, Ca.45 e Ca.46 (\"Ca.5 con la designazione del Regio Esercito\"). Di questa massiccia commessa di 300 esemplari ne venne solo avviata la produzione, e forse soltanto un esemplare venne assemblato negli stabilimenti di Reggio Emilia, con parti provenienti da altri stabilimenti.\nFra le due guerre.\nNel 1920 la crisi non risparmia neanche le Reggiane che vedono i propri stabilimenti subire una occupazione operaia. Per diversificare l'attivit\u00e0, con i profitti di guerra, viene assorbita la Societ\u00e0 Anonima Meccanica Lombarda (SAML) di Monza che opera nel settore dei mulini, pastifici e laterizi. Le difficolt\u00e0 economiche si aggravano. Nel 1928 la ristrutturazione passa attraverso l'ulteriore diversificazione con l'ingresso nel settore cerealicolo (costruzione di silo) e con la cessione degli stabilimenti di Modena e di Monza.\nLa crisi economica mondiale del 1930 mette definitivamente fine agli sforzi di salvare l'azienda (che intanto aveva giocato la carta delle macchine agricole). Nel 1933 l'Istituto per la Ricostruzione Industriale (I.R.I.) acquisisce la maggioranza azionaria consentendo il salvataggio almeno degli impianti di Reggio Emilia.\nNel 1935, intuendo il buon momento per il riarmo fascista, il conte Giovanni Caproni acquisisce dall'IRI il pacchetto azionario di maggioranza delle Reggiane.\nLo sviluppo aeronautico.\nNel 1936 viene costituita a Reggio Emilia la Societ\u00e0 Studi e Brevetti Gruppo Caproni guidata dall'Ingegner Giovanni Pegna (gi\u00e0 progettista alla Piaggio) al fine di concepire e sviluppare velivoli sperimentali e soluzioni tecnologiche da applicare al Settore Avio Reggiane. La prima realizzazione della Societ\u00e0 Studi e Brevetti Gruppo Caproni \u00e8 il bombardiere bimotore \"Piaggio P.32bis\", evoluzione del Piaggio P.32.\nInoltre le Reggiane costituiscono il settore Motori Avio con la riproduzione in serie, su licenza Piaggio, del radiale P.VII C.16. Sempre su licenza Piaggio verranno successivamente prodotti le versioni C 35 e C 45 del P.VII, il P.VI bis, il P.XI bis, il P.XV mentre su licenza Fiat sar\u00e0 prodotto l'A.74.\nIl successo del settore aeronautico sar\u00e0 marcato dal fatto che a fine 1936 fattura il 60% del totale.\nNel 1937, su licenza SIAI-Marchetti, viene avviata la linea di produzione del trimotore da bombardamento S.79 Sparviero e a causa del rallentamento delle commesse (a fine anno il settore aeronautico scende al 45% del fatturato totale) viene ristrutturata l'azienda mediante l'incorporazione della Societ\u00e0 Studi e Brevetti Gruppo Caproni.\nIl 23 febbraio 1937 vola per la prima volta il prototipo del P.32 bis pilotato dal com. Mario Gamna. Il 19 maggio vola il suo derivato sportivo: il primo prototipo del Caproni Ca.405. Nell'intenzione dell'azienda due Ca.405 avrebbero devono partecipare alla gara del \"Nastro Azzurro\" che si sarebbe tenuta tra il 20 ed il 21 agosto 1937 ma, per diversi motivi, nessuno dei due prototipi pot\u00e9 partecipare.\nIl fatturato del settore aeronautico riprende quota il 1938 e 1939 si chiudono rispettivamente con il 55% e l'80% del fatturato totale.\nIl 24 maggio vola il primo prototipo del Re.2000 (MM 408), pilotato dal Comandante Mario de Bernardi, nel novembre viene allestita la linea intercettori Re.2000 serie 1 per la Regia Aeronautica, ma i pochi esemplari realizzati diverranno effettivamente operativi solo nel 1941.\nL'aereo raccoglie un discreto successo anche internazionale tanto che una commissione britannica, incaricata di acquisire materiale militare, tratta con Reggiane per la fornitura di circa 300 esemplari di Re.2000 (ovviamente per l'ingresso in guerra dell'Italia a fianco della Germania l'ordine non verr\u00e0 mai formalizzato). Al contempo manifestazioni d'interesse arrivano da Svezia, Jugoslavia, Spagna, Finlandia, Svizzera ed Unione Sovietica (anche in questo caso, per le stesse motivazioni di sopra, l'interesse non pot\u00e9 tradursi in una commessa). Solo con l'Ungheria l'interessamento pot\u00e9 essere concluso con un ordine. Infatti, il 27 dicembre, viene stipulato un contratto per la fornitura di 70 Re.2000 alla Magyar Kir\u00e1lyi Honv\u00e9d L\u00e9gier\u0151 (MKHL) l'allora denominazione dell'aeronautica militare ungherese. Inoltre, nel marzo del 1940, viene accordata la licenza di produzione alla ditta M\u00c1VAG di Budapest.\nSempre nel maggio del 1940, viene avviata la produzione degli intercettori Re.2000 Heja per la MKHL ungherese.\nIn giugno e ottobre volano rispettivamente i primi prototipi del Re.2001 (MM 409) e del Re.2002 (MM 454), pilotati dal Comandante de Bernardi.\nIl 28 novembre 1940 viene stipulato un accordo per la fornitura alla Svenska Flygvapnet (KSF), l'Aeronautica svedese, per la fornitura di 60 Re.2000. I velivoli localmente denominati J20 verranno consegnati tra il 1941 ed il 1942.\nIl 18 dicembre vola il secondo prototipo del Re.2001 (MM 468), pilotato dal Comandante Pietro Scapinelli di Leguigno e l'anno si conclude per il settore aeronautico con una quota dell'80% rispetto al fatturato totale.\nNel marzo del 1941 viene avviata la produzione degli intercettori Re.2000 per la KSF svedese ma il mese \u00e8 infausto in quanto il 14, il secondo prototipo del Re.2001 (MM 468) pilotato dal Comandante Scapinelli, precipita causando la morte del collaudatore a causa di un'avaria al motore occorsa nella fase di atterraggio.\nIl 22 marzo il primo Re.2000 operativo viene consegnato alla Regia Aeronautica, ma solo pochi altri esemplari, nelle diverse versioni, verranno impiegati dalla Regia Aeronautica e dalla Regia Marina.\nNell'aprile del 1941 vengono avviate la produzione della versione Grande Autonomia Re.2000 serie 2 per la Regia Aeronautica e la produzione in serie del Re.2001 per la Regia Aeronautica.\nIl 27 giugno vola il primo esemplare della versione catapultabile Re.2000Cat. per la Regia Marina.\nNel luglio del 1941 la Reale Aeronautica Svedese (KSF) esprime il suo interesse per una consistente fornitura di Re.2001; ma, a causa dello stato di guerra e delle prioritarie esigenze della Regia Aeronautica, l'operazione non verr\u00e0 finalizzata.\nIl 1\u00ba luglio e il 29 volano per la prima volta il Re.2001bis, e il primo prototipo del Reggiane Re.2003 pilotati dal Comandante Francesco Agello. Vengono seguiti, l'8 novembre dal primo esemplare della versione Grande Autonomia Re.2000GA (MM 8059).\nIl 1942 inizia con il progetto del motore in linea Re.105 RC 100 e con il prototipo del motore in linea Re.103 RC 50. Nessuno dei due vedr\u00e0 mai la produzione in serie.\nNel febbraio viene realizzato il primo (dei pochi esemplari) della versione anti-nave Re.2001 GV (MM 7226), mentre in maggio il 9 e il 18 volano rispettivamente il primo prototipo del Re.2005 (MM 494) e il secondo prototipo del Re.2002 (MM 7309), pilotati dal Comandante Tullio De Prato (quest'ultimo funger\u00e0 da testa di serie per l'avviamento produttivo).\nLa MAVAG inizia le consegne all'Aeronautica ungherese del Re.2000 prodotto localmente (meglio noto come H\u00e9ja II).\nIn settembre e ottobre, in rapida successione, volano lo sperimentale RE 2001 Delta (MM 9920), pilotato dal Comandante Alessandro Beretta, il secondo prototipo del Re.2005 (MM 495), il primo (dei pochi) Re.2001OR realizzati in vista dell'impiego a bordo delle poi mai costruite portaerei, l'unico Re.2003 di serie (MM 12415), pilotato dal Comandante Alfonso Caracciolo.\nIn novembre viene avviata la produzione in serie del Re.2002 e il 20 presentato lo studio del RE 2005 R (un aereo sperimentale a propulsione mista che non venne mai realizzato).\nIn dicembre il Re.2005 inizia ad essere prodotto in serie e il 23 vola per la prima volta il prototipo di caccia-silurante Re.2001 G, pilotato dal com. Caracciolo.\nAncora una volta l'anno si chiude con il fatturato aeronautico all'80% del totale.\nIl 27 gennaio del 1943 il motore dello sperimentale Re.2001 Delta (MM 9920), pilotato dal Comandante Beretta, s'incendia durante un volo di prova e l'aereo precipita (senza conseguenze per il pilota che riesce a lanciarsi).\nIl 23 febbraio vola il primo caccia notturno Re.2001CN (MM 08075) che costituir\u00e0 la testa di serie della versione CN.\nIn marzo e luglio il primo prototipo Re.2005 diventa operativo con la Regia Aeronautica (ad esso seguiranno gli esemplari della Serie 0) e viene realizzato lo sperimentale Re.2002bis (MM 7327).\nL'autunno del 1943 costituisce un punto di svolta negativo della Reggiane in quanto le autorit\u00e0 d'occupazione tedesche fermano, di fatto, l'attivit\u00e0 legata al settore aeronautico.\nIl 7 e 8 gennaio 1944 gli stabilimenti di Reggio Emilia vengono rasi al suolo nel corso di due bombardamenti alleati. I macchinari salvatisi dal disastro sono immagazzinati nelle vicinanze di Reggio Emilia ed in altre localit\u00e0 del nord Italia. Inoltre per sfuggire ai bombardamenti alleati che si intensificano viepi\u00f9 la produzione viene decentrata in numerose localit\u00e0 del Nord Italia: Vicenza, Torbole, Gavirate, Cocquio, Besozzo, Gemonio.\nData l'occupazione nazista e il blocco della progettazione e dello sviluppo dei velivoli, le Reggiane cercano di prepararsi al dopoguerra ipotizzando la riconversione dell'apparato produttivo verso l'aviazione civile: viene avviato, ma mai realizzato, il progetto dell'idrovolante per voli transatlantici Ca.8000.\nIntanto in marzo, presso le officine decentrate, riprendono, seppur con difficolt\u00e0, le attivit\u00e0 produttive. Si tratta ora di subforniture per ditte tedesche (Messerschmitt AG, BMW e altre), motori P.VII e P.XI bis e Daimler-Benz DB 605 (quest'ultimo in collaborazione con Piaggio, Isotta Fraschini ed Alfa Romeo). Inoltre, per conto della Luftwaffe, viene ripresa la produzione di alcuni Re.2002 oltre all'attivit\u00e0 di revisione e riparazione velivoli.\nNell'agosto del 1944 le Reggiane subiscono le requisizioni di macchinari e materiali dei tedeschi accompagnata dal \"trasferimento\" di una trentina di tecnici in Germania con il compito di fornire assistenza ai Re.2002 incorporati nella Luftwaffe.\nNell'autunno viene completato il prototipo del Re.2006 (MM 540) che non prender\u00e0 mai il volo.\nL'anno si chiude con il fatturato del settore aeronautico precipitato al 40% del totale.\nNel 1945, in seguito alle distruzioni di guerra e alle condizioni di pace imposte dagli Alleati, la divisione aeronautica delle Reggiane cessa di esistere.\nL'eccidio del 28 luglio, la Resistenza, il primo dopoguerra.\nNonostante l'azienda fosse sottoposta ad un rigido controllo da parte del regime fascista, in quanto azienda strategica sul piano militare, nell'azienda erano presenti molti elementi antifascisti.\nFino al 25 luglio l'opposizione al regime si limitava a far girare alcuni radi volantini, e al disegno di falci e martello su macchinari, a fini di propaganda.\nIl 28 luglio 1943 \u00e8 il giorno dell'Eccidio delle Reggiane. Nove operai, fra i quali una donna incinta, rimasero uccisi (Antonio Artioli, Vincenzo Bellocchi, Eugenio Fava, Nello Ferretti, Armando Grisendi, Gino Menozzi, Osvaldo Notari, Domenica Secchi e Angelo Tanzi). Gli operai avevano dato vita, sfidando le disposizioni estremamente ferree del momento firmate da Badoglio - che proibivano assembramenti oltre le tre persone - ad una manifestazione per chiedere la fine della guerra. Stavano uscendo in diverse migliaia dai cancelli dello stabilimento quando un distaccamento di bersaglieri apr\u00ec il fuoco contro di loro. La dinamica \u00e8 tutt'oggi dubbia: pare che l'ufficiale abbia udito spari (forse delle guardie private della fabbrica) ed abbia perso il controllo della situazione. Certi, invece, i nove caduti, che procedevano pacificamente e disarmati.\nL'8 settembre 1943 alcuni operai delle Reggiane aiutarono i soldati presenti nella limitrofa stazione ferroviaria a scappare; per far questo aprirono gli armadi dei colleghi per fornire tute da operaio da sostituire alle divise militari.\nSuccessivamente diversi esponenti dell'azienda contribuirono alla costituzione del Comitato di Liberazione Nazionale, con la partecipazione sia di operai sia di dirigenti, come l'ingegnere Toniolo, a casa del quale si tennero alcune riunioni del locale CLN.\nIl 31 agosto del 1945 il direttore delle Officine Reggiane, Ing. Arnaldo Vischi, pur avendo avuto il benestare sul proseguimento del suo incarico da parte del Comitato di Liberazione Nazionale, fu ucciso da un commando di ex partigiani comunisti gi\u00e0 dipendenti delle stesse Reggiane. L'inchiesta sull'efferato omicidio coinvolse il segretario della Federazione Comunista Arrigo Nizzoli e del Segretario dell'ANPI Didimo Ferrari (gi\u00e0 Commissario Generale delle formazioni partigiane reggiane).\nIl dopoguerra e la ricostruzione.\nNel 1950 alla Reggiane - a fronte di un piano di 2100 licenziamenti - inizia la pi\u00f9 lunga occupazione di una fabbrica da parte degli operai della storia italiana: iniziata nell'ottobre del '50, terminer\u00e0 nell'ottobre del '51 quando si proceder\u00e0 per liquidazione coatta dell'azienda. Durante il periodo dell'occupazione una parte consistente dei dipendenti si rec\u00f2 al lavoro secondo i normali orari lavorativi pur non ricevendo alcuno stipendio. Nel corso dell'occupazione fu progettato e prodotto un trattore cingolato chiamato R60; l'intento degli occupanti era quello di dimostrare che l'azienda aveva la potenzialit\u00e0 per riconvertire la propria produzione da bellica a macchinari per l'agricoltura. La situazione economica degli occupanti, privi di stipendio per oltre un anno, provoc\u00f2 una rete di solidariet\u00e0 tra agricoltori e commercianti disposti a donare viveri per sostenere lo sciopero.\nL'occupazione si concluse l'8 ottobre 1951 con un corteo degli occupanti preceduta dai trattori R60. L'obiettivo dello sciopero non fu raggiunto se si considera la liquidazione coatta dell'azienda e la riassunzione di soli 700 operai.\nDagli anni sessanta la produzione si concentr\u00f2 sulla realizzazione di locomotive, treni e impianti per zuccherifici. Il vero rilancio dell'Azienda avvenne con la realizzazione di Gru portuali. Tra questa anche la Nave-gru Saipem 7000 (7.000 sta per la portata, in tonnellate di ciascuna delle due gru che la compongono), che misura 200 x 87 metri, con bracci delle gru lunghi 140 m e larghi 27, per un peso di 1450 tonnellate; Nave-gru utilizzata in tutto il mondo per la installazione di piattaforme petrolifere.\nIl presente.\nNel 1992 l'azienda fu rilevata dal Gruppo Fantuzzi dall' EFIM diventando Fantuzzi-Reggiane. Nel 2008 fu a sua volta acquistata dalla multinazionale statunitense Terex assumendo la denominazione di Reggiane Cranes and Plants S.p.A. ed in seguito nel 2017 viene ceduta alla Konecranes. L'attuale denominazione \u00e8: MHPS ITALIA S.R.L.. La sede \u00e8 stata trasferita a Lentigione e la produzione si \u00e8 specializzata in gru e carrelli per il sollevamento dei container. La sede produttiva e amministrativa storica (attiva dal 1904 al 2008), adiacente alla stazione ferroviaria, \u00e8 stata abbandonata. Comprende una ventina di capannoni e tre palazzine ex-uffici. Il Comune di Reggio Emilia ha iniziato un processo di recupero dell'area acquistando e ristrutturando uno dei capannoni in cui \u00e8 in fase di realizzazione il Tecnopolo, destinato all'innovazione tecnologica. Questi interventi urbanistici si rendono necessari in quanto l'area versa in condizioni di degrado."}
{"id": "604577", "revid": "118933544", "url": "https://it.wikipedia.org/wiki?curid=604577", "title": "La Citt\u00e0 (quotidiano)", "text": "la Citt\u00e0 \u00e8 una testata giornalistica quotidiana, fondata a Roma da Uniedit S.r.l. ed organizzata in una redazione nazionale con funzione di agenzia giornalistica per una rete di testate locali. \nIl progetto \u00e8 avviato nel 1996: il primo numero del quotidiano vede la luce mercoled\u00ec 6 marzo 1996 e sar\u00e0 poi presente in edicola, con esiti diversi, tutti i giorni della settimana ad eccezione del luned\u00ec.\nL'organizzazione del lavoro utilizza una redazione nazionale, con sede in Roma, che fornisce a tutte le testate collegate i servizi di prima pagina (con una finestra per lo strillo locale), Primo piano, Politica, Attualit\u00e0, Cultura, Economia, Mondo, riservando alle singole redazioni locali la definizione delle pagine di Cronaca e di interesse locale.\nInizialmente sono costituite 3 distinte testate locali, di cui Uniedit S.r.l. mantiene il controllo, che assumono la denominazione \"La Citt\u00e0 - Quotidiano di\" seguita dalla indicazione del territorio di riferimento.\n\"la Citt\u00e0 \u2013 Quotidiano di Napoli\".\nEdito da Edinapoli S.r.l.. Il primo direttore responsabile \u00e8 Pasquale Nonno. A lui succeder\u00e0 nella carica, dal luglio ad ottobre dello stesso anno, Antonio Sasso. Entrambi questi direttori avevano partecipato alla fondazione della testata.\n\"la Citt\u00e0 \u2013 Quotidiano di Salerno e Provincia\".\nEdito da Edisalerno S.r.l. Il direttore responsabile \u00e8 Andrea Manzi, che aveva partecipato alla fondazione della testata. A lui subentrer\u00e0 nella carica, dal gennaio del 2018, Antonio Manzo.\nIl 3 giugno 1997 la testata viene ceduta da Edisalerno S.r.l. a Svedit Sud Sviluppo Editoria Sud S.p.A., e da questa a Finegil S.p.A., entrambe facenti capo al Gruppo Editoriale L'Espresso, che la gestiscono fino al 30 ottobre 2016. Da questa data la testata sar\u00e0 acquisita da Edizioni Salernitane S.r.l. \nNel febbraio 2019 interrompe le pubblicazioni a causa di una crisi aziendale che avvia la procedura di scioglimento della relativa casa editoriale. La crisi \u00e8 infine risolta con un nuovo passaggio di mano della testata, che, acquisita da Quotidiani Locali S.r.l., riprende la pubblicazione online e su carta nel marzo del 2019.\nDal 29 dicembre 2020 il nuovo direttore diventa Tommaso Siani dopo le dimissioni del predecessore Antonio Manzo.\n\"la Citt\u00e0 \u2013 Quotidiano di Terra di Bari\".\nEdito da Edilevante S.r.l."}
{"id": "604578", "revid": "228587", "url": "https://it.wikipedia.org/wiki?curid=604578", "title": "Jesus College (Cambridge)", "text": "Il Jesus College dell'Universit\u00e0 di Cambridge fu fondato nel 1496 sul sito di un monastero benedettino da John Alcock, allora vescovo di Ely. La tradizione vuole che il monastero sia stato trasformato in un \"college\" perch\u00e9 le monache avevano una reputazione di licenziosit\u00e0.\nDescrizione.\nIl nome completo del college \u00e8 \u201cIl Collegio della Beata Vergine Maria, di San Giovanni Evangelista e della gloriosa Vergine Santa Radegonda, vicino a Cambridge\u201d. Il nome comune deriva dal nome della cappella, la Jesus Chapel. Fondata all'inizio dell'XI secolo, la cappella \u00e8 il pi\u00f9 antico edificio dell'universit\u00e0 tuttora in uso.\nQuando fu fondato nel 1496, il college comprendeva edifici ereditati dal monastero: la cappella e l'annesso chiostro; il refettorio delle monache, che divenne la \"hall\" del college; e l'ex alloggio della priora, che divenne il Master's Lodge. Questo gruppo di edifici rimane tuttora il nucleo del college, spiegando cos\u00ec il carattere decisamente monastico piuttosto che collegiale, in netta distinzione con gli altri college di Cambridge. Una biblioteca fu aggiunta poco dopo, sul pavimento sovrastante la hall, e la cappella fu notevolmente alterata e rimpicciolita da Alcock.\nIl cinquecentesimo anniversario della fondazione del college nel 1996 vide il completamento della nuova Biblioteca del Cinquecentenario, progettata da Eldred Evans e da David Shalev, e fu subito seguita da un nuovo edificio residenziale.\nIl college \u00e8 noto anche per i suoi terreni, che a differenza degli altri college antichi di Cambridge sono molto spaziosi. Posto a distanza da Jesus Lane, tutte le corti sono aperte almeno su un lato (ad eccezione del Chiostro), dando cos\u00ec un effetto di naturalezza al college. L'entrata principale al college \u00e8 un passaggio murato, chiamato il \u201cCamino\u201d (\"chimney\", derivato dal francese \"chemin\").\nIl Jesus College \u00e8 uno dei pochi collegi che permette a chiunque di camminare sui prati delle corti, ad eccezione della Prima Corte, della Corte del Chiostro e delle antiche sepolture delle monache dell'antico monastero. In ogni caso, come per molti altri college, il privilegio \u00e8 esteso solo nei mesi estivi. Il Jesus \u00e8 uno dei college pi\u00f9 belli ma \u00e8 poco visitato dai turisti a causa della maggiore distanza dal centro cittadino.\nIl Professor Robert Mair, \"fellow\" del St John's e Professore di Ingegneria Geotecnica nell'universit\u00e0 \u00e8 il Master del college da marzo 2001.\nIl Jesus College \u00e8 uno dei college pi\u00f9 ricchi di Cambridge con un capitale di 95 milioni di sterline (2002).\nIl college ha anche due cori, entrambi diretti da Mark Williams:"}
{"id": "604580", "revid": "697352", "url": "https://it.wikipedia.org/wiki?curid=604580", "title": "ESPN Classic", "text": "ESPN Classic \u00e8 stata una rete televisiva italiana tematica, versione italiana di ESPN Classic, lanciata su TELE+, ospitata al canale 216 di Sky nello Sky Pack \"Sport\".\nESPN Classic \u00e8 una vetrina dedicata allo sport che ha fatto la storia, i campioni che l'hanno scritta ed i luoghi che ne sono stati spettatori.\nESPN Classic ha chiuso insieme a ESPN America il 31 luglio 2013.\nPalinsesto.\nIl palinsesto televisivo della rete comprende, tra l'altro, la programmazione, che avviene con repliche periodiche, di tutti i \"Film ufficiali delle Olimpiadi\", tra cui:\ne dei \"Film ufficiali dei Mondiali\".\nTra gli appuntamenti di calcio si segnalano:"}
{"id": "604582", "revid": "36426", "url": "https://it.wikipedia.org/wiki?curid=604582", "title": "Medardo Rosso", "text": "Biografia.\nMedardo Rosso nacque a Torino nel 1858. Si trasfer\u00ec con la famiglia a Milano nel 1870.\nFrequent\u00f2 dal 1882 al 1883 l'Accademia di belle arti di Brera dove si dimostr\u00f2 insofferente all'insegnamento accademico.\nInizi\u00f2 la sua carriera artistica nell'ambito della scapigliatura milanese.\nNel 1885 spos\u00f2 Giuditta Pozzi e nello stesso anno ebbero il suo unico figlio, Francesco. Il matrimonio naufrag\u00f2 gi\u00e0 nel 1889. Proprio nel 1889 Medardo Rosso si rec\u00f2 a Parigi, dove venne a contatto con artisti impressionisti. Ritorn\u00f2 a Milano nel 1914.\nRealizz\u00f2 soprattutto sculture in cera, ma anche in bronzo, terracotta, gesso e disegni a matita e a colori.\nMetteva molte cose insolite nei suoi \u201cimpasti\u201d.\nEspose le sue opere a Parigi al Salon des artistes fran\u00e7ais, al Salon des Indipendents, nella Gallerie Thomas e Georges Petit, e a Vienna nel 1885. Esegu\u00ec alcuni busti per il cimitero monumentale di Milano. Nel 1886 espose a Londra e a Venezia e nel 1889 all'Esposizione universale di Parigi.\nFu stimato, tra i suoi contemporanei da Edgar Degas e Auguste Rodin. Influenz\u00f2, successivamente, artisti come Boccioni, Carr\u00e0 e Manz\u00f9.\nNel 1920 espose il \"Bambino malato\", il \"Bambino ebreo\", \"La Portinaia\" e l'\"Ecce Puer\", tutte opere eseguite tempo prima, alla \"Mostra d'arte Sacra\" di Venezia, limitandosi, con una certa irriverenza, a modificarne il nome in \"San Giovannino\", \"San Luigi\", \"Sant'Orsola\" ed \"Enfant de Nazareth\".\nMedardo Rosso afferm\u00f2: \"Ce qui importe pour moi en art, c'est de faire oublier la mati\u00e8re\" (\"A me, nell'arte, interessa soprattutto di far dimenticare la materia\"); infatti le sue sculture sono costituite da forme \"non finite\", che sembrano suggerire la presenza dell'ambiente circostante.\nMor\u00ec la sera del 31 marzo 1928, in seguito ad un'infezione dovuta a un problema al sangue, assistito dal figlio Francesco. \u00c8 sepolto al cimitero monumentale di Milano.\nBambini.\nUn genere di lavori nel quale Medardo Rosso eccelle sono i suoi ritratti di bambini. Cos\u00ec scrisse Ardengo Soffici: \u00abNessuno scultore, credo, dopo l'impareggiabile Donatello nostro fiorentino, ha capito ed espresso cos\u00ec cordialmente i lineamenti e lo spirito di quell'et\u00e0 acerba. Houdon e Carpeaux, hanno ritratto dei fanciulli, ma n\u00e9 l'uno n\u00e9 l'altro hanno saputo farlo con quella penetrazione che solo un vero amore pu\u00f2 dare. Le testine e i busti del nostro sono come dei piccoli monumenti eretti in onore della divina \"primavera della vita\"...\u00bb. Medardo Rosso amava la purezza, la freschezza e l'innocenza dei bambini. L'opera nella quale emerge maggiormente questa purezza \u00e8 l\"'Ecce Puer\", statua di cui una copia \u00e8 stata posta sulla tomba di Medardo Rosso, nel cimitero monumentale di Milano. Altrettanto degne di nota sono le sculture: \"Bambina che ride\", \"Bambino malato\", \"Bambino al sole\", \"Bambino ebreo\" e \"Bambino alle cucine economiche\"."}
{"id": "604586", "revid": "73843", "url": "https://it.wikipedia.org/wiki?curid=604586", "title": "Sempronio", "text": "Persone.\nStoria romana.\nSempronio \u00e8 il nome di diversi personaggi della storia romana, appartenenti alla \"gens Sempronia\". La \"gens\" era divisa i diversi rami:"}
{"id": "604591", "revid": "499531", "url": "https://it.wikipedia.org/wiki?curid=604591", "title": "Cane da pastore dei Pirenei a pelo lungo", "text": "Il cane da pastore dei Pirenei a pelo lungo o Pyrenean Sheepdog o Chien de Berger des Pyr\u00e9n\u00e9es \u00e8 una razza canina di origine francese riconosciuta dalla FCI (Standard N. 141, Gruppo 1, Sezione 1).\nStoria.\nPer secoli \u00e8 rimasto sconosciuto ai pi\u00f9, continuando a portare avanti la sua vita in comune con pastori e greggi nelle zone impervie delle montagne, dormendo all'aperto e accontentandosi di poco cibo. In occasione della Prima guerra mondiale numerosi esemplari furono addestrati come ausiliari dei soldati in prima linea, in particolare per la ricerca dei feriti o per il collegamento tra le trincee. Al termine del conflitto erano sopravvissuti solo pochi soggetti, ma la razza ebbe comunque in seguito una discreta diffusione. Nel 1921 venne redatto il primo standard di razza del Pastore dei Pirenei. Nel 1926 la razza viene riconosciuta ufficialmente dalla Soci\u00e9t\u00e9 Centrale Canine e dal ministero dell'agricoltura francese.\nDescrizione.\nLa coda \u00e8 non troppo lunga, ben frangiata, attaccata bassa e con estremit\u00e0 a forma di gancio; alcuni esemplari possono nascere anuri o brachiuri.\nI colori sono il fulvo pi\u00f9 o meno scuro misto a peli neri; poco diffusi i mantelli neri o neri e macchiettati di bianco. Il pelo \u00e8 lungo: quasi liscio e leggermente ondulato, pi\u00f9 fitto e lanoso sulla groppa e sulle cosce. Gli occhi sono ben aperti e molto scuri, con palpebre bordate di nero. Le orecchie sono abbastanza corte, moderatamente larghe alla base e non troppo vicine tra loro. In genere sono scorciate. Il cranio \u00e8 quasi piatto. La testa \u00e8 di forma triangolare, con muso diritto e piuttosto corto. I piedi sono piuttosto ovali e piatti. Grandi somiglianze con il Pastore dei Pirenei a faccia rasa.\nCarattere.\nHa un'indole sostanzialmente tranquilla anche se in genere si riscontra una maggiore tendenza al nervosismo, pi\u00f9 del Pastore dei Pirenei a faccia rasa. Al di l\u00e0 di questo aspetto il Pastore dei Pirenei risulta ubbidiente, con buone attitudini al ruolo di guardiano e pronto a coinvolgere tutti i membri della famiglia nei suoi giochi.\nCure.\nRegolari spazzolate al mantello sono in genere sufficienti a mantenerlo in ordine e in buono stato. Come per altre razze a pelo lungo, nel caso del pastore dei Pirenei va per\u00f2 prestata una particolare attenzione ai parassiti che il cane pu\u00f2 raccogliere durante le amate passeggiate all'aperto soprattutto durante la primavera.\nConsigli.\nDato che \u00e8 dotato di un carattere decisamente forte e battagliero, questo cane necessita di un padrone che sappia proporgli una buona disciplina di comportamento, coerente e soprattutto senza alcun ricorso alla violenza fisica o psicologica che sia.\nDiffusione.\nNel 2012 sono stati iscritti 9 cuccioli ai libri genealogici ENCI."}
{"id": "604593", "revid": "27745", "url": "https://it.wikipedia.org/wiki?curid=604593", "title": "Messenger Plus!", "text": ""}
{"id": "604597", "revid": "1305772", "url": "https://it.wikipedia.org/wiki?curid=604597", "title": "Calpurnio", "text": "Calpurnio \u00e8 un \"nomen\" romano. La gens Calpurnia era una gens plebea. Famiglie rilevanti sono i Bestia (Bestia), i Bibulo (Bibulus, \"bevitore\"), i Fiamma (Flamma) e i Pisone (Piso, \"mortaio\"); alcuni dei Pisone hanno l'agnomen Cesonino o Cesonio (Caesoninus, probabilmente perch\u00e9 adottato da un Caesonius) e Frugi (Frugi)."}
{"id": "604598", "revid": "484362", "url": "https://it.wikipedia.org/wiki?curid=604598", "title": "Donec eris felix, multos numerabis amicos; tempora si fuerint nubila, solus eris", "text": "La locuzione latina Donec eris felix, multos numerabis amicos; tempora si fuerint nubila, solus eris, tradotta letteralmente, significa \"Finch\u00e9 sarai felice conterai molti amici, ma se i tempi saranno nuvolosi (nella sfortuna), ti troverai solo.\" (Ovidio,\"Tristia\" I,9,5).\nL'autore con questa massima vuole dire che \u00e8 facile avere degli amici nella buona sorte mentre nelle avversit\u00e0 si rimane soli con s\u00e9 stessi.\nNella cultura di massa.\nLa prima parte di questa locuzione \u00e8 citata nel volume \"Asterix in America\" in occasione dei festeggiamenti per il compleanno del capo dei pirati a bordo della loro nave."}
{"id": "604602", "revid": "1833487", "url": "https://it.wikipedia.org/wiki?curid=604602", "title": "Modra", "text": "Modra (in ungherese \"Modor\", in tedesco \"Modern\", in latino \"Modorinum\") \u00e8 una citt\u00e0 della Slovacchia facente parte del distretto di Pezinok, nella regione di Bratislava.\nModra \u00e8 famosa per la sua industria della ceramica, che deriva dalla tradizionale maiolica habana, e del vino. La china blu e bianca \u00e8 famosa in tutto il Paese. A Modra \u00e8 situato anche l'omonimo osservatorio, facente parte anche di una rete di controllo geo-ambientale coinvolgente altre stazioni di monitoraggio situate a Bologna, Lecce, Campi Salentina.\nCultura.\nA \u013dudov\u00edt \u0160t\u00far, che vi mor\u00ec, \u00e8 intitolato un monumento e un piccolo museo, chiamato \"\u0160t\u00farova izba\" (Stanza di \u0160t\u00far).\nModra diede i natali a J\u00e1n Bako\u0161 (1890-1967), semitista."}
{"id": "604603", "revid": "287204", "url": "https://it.wikipedia.org/wiki?curid=604603", "title": "Cane da pastore dei Pirenei a faccia rasa", "text": "Il cane da pastore dei Pirenei a faccia rasa \u00e8 una razza canina di origine francese riconosciuta dalla FCI (Standard N. 138, Gruppo 1, Sezione 1).\nStoria.\nPer secoli \u00e8 rimasto sconosciuto ai pi\u00f9, continuando a portare avanti la sua vita in comune con pastori e greggi nelle zone impervie delle montagne, dormendo all'aperto e accontentandosi di poco cibo. In occasione della prima guerra mondiale numerosi esemplari furono addestrati come ausiliari dei soldati in prima linea, in particolare per la ricerca dei feriti o per il collegamento tra le trincee. Al termine del conflitto erano sopravvissuti solo pochi soggetti, ma la razza ebbe comunque in seguito una discreta diffusione. Nel 1921 venne redatto il primo standard di razza del pastore dei Pirenei. Nel 1926 la razza viene riconosciuta ufficialmente dalla Soci\u00e9t\u00e9 centrale canine e dal Ministero dell'agricoltura francese.\nDescrizione.\nLa coda \u00e8 lunga con uncino finale ma pu\u00f2 essere scorciata. I colori sono il nero arlecchino o il fulvo di diverse tonalit\u00e0; poco diffuso il mantello grigio. Il pelo \u00e8 corto sulla testa, semilungo sul collo, pi\u00f9 lungo sul corpo e al garrese. Gli occhi sono ben aperti e molto scuri, con palpebre bordate di nero. Le orecchie sono abbastanza corte, moderatamentelarghe alla base e non troppo vicine tra loro. In genere sono scorciate. Il cranio \u00e8 quasi piatto. La testa \u00e8 di forma triangolare, con muso diritto e piuttosto corto, pi\u00f9 lunga rispetto al pastore dei Pirenei. I piedi sono piuttosto ovali e piatti. Grandi somiglianze con il pastore dei Pirenei.\nCarattere.\nHa un'indole sostanzialmente tranquilla anche se in genere si riscontra una maggiore tendenza al nervosismo, meno del pastore dei Pirenei. Al di l\u00e0 di questo aspetto il pastore dei Pirenei risulta ubbidiente, con buone attitudini al ruolo di guardiano e pronto a coinvolgere tutti i membri della famiglia nei suoi giochi.\nCure.\nRegolari spazzolate al mantello sono in genere sufficienti a mantenerlo in ordine e in buono stato. Come per altre razze a pelo lungo, nel caso del pastore dei Pirenei va per\u00f2 prestata una particolare attenzione ai parassiti che il cane pu\u00f2 raccogliere durante le amate passeggiate all'aperto soprattutto durante la primavera.\nConsigli.\nDato che \u00e8 dotato di un carattere decisamente forte e battagliero, questo cane necessita di un padrone che sappia proporgli una buona disciplina di comportamento, coerente e soprattutto senza alcun ricorso alla violenza fisica o comunque psicologica che sia.\nDiffusione.\nNel 2004 sono stati iscritti 18 cuccioli ai libri genealogici ENCI fra pastore dei Pirenei e pastore dei Pirenei a faccia rasa e la diffusione \u00e8 piuttosto costante."}
{"id": "604604", "revid": "729019", "url": "https://it.wikipedia.org/wiki?curid=604604", "title": "Castello di Loches", "text": "Il castello di Loches \u00e8 un edificio che ha sede nell'omonima citt\u00e0 di Loches, comune francese situato nel dipartimento dell'Indre e Loira nella regione del Centro. Il castello, sito sulla collina che domina la citt\u00e0 \u00e8 molto antico, le sue origini risalgono infatti al IX secolo.\nCatturato e occupato da Enrico II d'Inghilterra e da suo figlio Riccardo I d'Inghilterra, il castello ha sostenuto gli assalti del Re Filippo II di Francia fino al 1205.\nIn una sala della loggia si incontrarono Giovanna D'Arco e il Delfino Carlo, che si convinse a recarsi a Reims per farsi consacrare re di Francia.\nIl castello fu la residenza favorita di Carlo VII di Francia e venne risistemato dalla sua amante Agnese Sorel, alla quale il re l'aveva offerto insieme al feudo di Loches.\nNel 1508 mor\u00ec prigioniero a Loches anche l'ex duca di Milano Ludovico il Moro, catturato dalle armate francesi durante le guerre d'Italia.\nDurante la rivoluzione francese fu saccheggiato e danneggiato. I lavori di restauro iniziarono nel 1806, ma di alcune parti restano solo delle rovine.\nOggi il castello \u00e8 di propriet\u00e0 della citt\u00e0 di Loches ed \u00e8 aperto al pubblico."}
{"id": "604606", "revid": "767487", "url": "https://it.wikipedia.org/wiki?curid=604606", "title": "Ekan'e", "text": "La ekan'e (in russo \u0435\u043a\u0430\u043d\u044c\u0435 , lett. \"pronunciare \u00abe\u00bb\") \u00e8 un fenomeno fonologico delle lingue ucraina e rutena e di alcuni dialetti della lingua russa in cui la in posizione atona si pronuncia (da cui il nome) e non , come accade invece nel fenomeno della \"ikan'e\", tipico del russo \"standard\". Ad esempio, nei dialetti russi dotati di \"ekan'e\" \"\u043f\u0440\u0438\u0434\u0430\u0442\u044c\" (\"aggiungere\") si diversifica da \"\u043f\u0440\u0435\u0434\u0430\u0442\u044c\" (\"tradire\"), mentre il russo \"standard\", privo di \"ekan'e\", pronuncia entrambi , come se anche la parola \"\u043f\u0440\u0435\u0434\u0430\u0442\u044c\" fosse scritta *\"\u043f\u0440\u0438\u0434\u0430\u0442\u044c\".\nNell'ambito delle lingue slave orientali la \"ekan'e\" caratterizza la lingua ucraina, la lingua rutena e alcuni dialetti russi, mentre la \"ikan'e\" \u00e8 una caratteristica del russo \"standard\" (moscovita)."}
{"id": "604613", "revid": "77358", "url": "https://it.wikipedia.org/wiki?curid=604613", "title": "The Lucky Dog", "text": ""}
{"id": "604616", "revid": "77358", "url": "https://it.wikipedia.org/wiki?curid=604616", "title": "Un cane fortunato", "text": ""}
{"id": "604617", "revid": "767487", "url": "https://it.wikipedia.org/wiki?curid=604617", "title": "Il conformista (film)", "text": "Il conformista \u00e8 un film del 1970 diretto da Bernardo Bertolucci e tratto dall'omonimo romanzo di Alberto Moravia.\nTrama.\nRoma, 1938. Marcello Clerici, spia fascista e docente di filosofia, \u00e8 promesso a Giulia, ragazza gioviale e solare e di media borghesia, l'esatto opposto di lui. Prima di sposarsi, per\u00f2, Marcello deve confessarsi e qui rivela di aver subito da ragazzo gli abusi sessuali dell'autista di famiglia che poi ha ucciso per errore. Cos\u00ec, abbandonato il cattolicesimo, con il padre fanatico, violento ed ora infermo - probabilmente menomato da uno stadio tardivo di sifilide - ed una madre oppiomane, si avvicina alla polizia segreta fascista, la quale gli affida una delicata missione: uccidere il professore Luca Quadri, suo vecchio insegnante di filosofia e noto dissidente politico rifugiatosi in Francia.\nApprofittando del viaggio di nozze con Giulia, che gli confessa di non essere vergine e di aver intrattenuto una relazione con un uomo molto pi\u00f9 grande di lei e per giunta testimone al matrimonio, Marcello giunge a Parigi, sotto la costante sorveglianza dell'agente Manganiello, e si mette subito in contatto con Quadri il quale lo invita a casa sua. Marcello rimane colpito dalla bellezza di Anna, la moglie del professore, e le propone addirittura di fuggire insieme, ma lei, pur non rifiutando la sua corte, sembra essersi invece invaghita di Giulia.\nClerici e Manganiello giungono in auto sul luogo scelto per l'agguato a Quadri, tra le montagne della Savoia, nel quale diventa inevitabile uccidere anche Anna che ha deciso all'ultimo momento di accompagnare il marito nel viaggio.\nLa notte del 25 luglio 1943, alla caduta del fascismo, Marcello esce in strada e incontra per caso l'uomo che aveva tentato di violentarlo, l'autista Pasqualino, e che credeva di aver ucciso. A quel punto si rende conto che l'episodio che l'aveva segnato e per il quale aveva cercato per tutta la vita di \"conformarsi\" agli altri, in realt\u00e0 non era mai avvenuto. Clerici gridando, gli attribuisce gli orrori che lui stesso aveva commesso.\nProduzione.\nNel 1969, nei giorni in cui Bernardo Bertolucci stava preparando e montando il film \"Strategia del ragno\", arrivava improvvisamente la richiesta di un'idea per un film da parte della Paramount, che in Italia si chiamava \"Mars Film\". Il regista raccont\u00f2 la storia del romanzo \"Il conformista\" di Alberto Moravia che in realt\u00e0 non aveva ancora letto ma gli era stato raccontato dettagliatamente dalla sua compagna di allora, Maria Paola Maino. Bertolucci lesse il romanzo e in un mese scrisse la sceneggiatura che venne poi approvata. Con un budget di 750.000 dollari, inizi\u00f2 la ricerca dei collaboratori assieme al cugino Giovanni in qualit\u00e0 di produttore.\nCast tecnico.\nBertolucci e lo scenografo Ferdinando Scarfiotti decisero di ambientare la prima parte del film all'EUR per dare la sensazione della Roma fascista, mentre con Parigi davano l'idea del fronte popolare. Il direttore della fotografia era Vittorio Storaro, che aveva gi\u00e0 fatto la \"Strategia del ragno\". Si aggiunse poi Gitt Magrini, costumista di molti film della Nouvelle Vague e anche attrice ne \"La notte\" di Antonioni. Il produttore Giovanni Bertolucci scelse come montatore Franco Arcalli, e non Roberto Perpignani che aveva lavorato a quasi tutti i film precedenti del regista, in quanto offriva un nuovo modo di lavorare segmentando maggiormente il montaggio.\nCast artistico.\nIl primo attore a essere contattato fu Jean-Louis Trintignant che si trovava gi\u00e0 in Italia per girare un altro film. che aveva recentemente lavorato in \"Partner\". La prima idea per il ruolo di Anna, la moglie del professor Quadri, fu Brigitte Bardot che per\u00f2 non accett\u00f2 l'offerta. In quei giorni Bertolucci si trovava a Parigi per i sopralluoghi del film, al cinema e vide \"Cos\u00ec bella, cos\u00ec dolce\" di Robert Bresson nel quale recitava Dominique Sanda e con cui si trov\u00f2 subito un accordo.\nRiprese.\nIl film fu girato in gran parte a Roma e Parigi, ma anche all'Abetone (la scena finale ambientata in Savoia) e a Joinville-le-Pont (la scena del ballo). Le riprese si svolsero tra l'ottobre del 1969 e il gennaio del 1970.\nDistribuzione.\nIl film era stato presentato in concorso al Festival di Berlino nel giugno del 1970, poi a settembre era stato proiettato anche al New York Film Festival assieme a \"Strategia del ragno\". L'anteprima nazionale era avvenuta a Saint-Vincent l'8 dicembre, a partire dal gennaio del 1971 era stato distribuito nel resto del territorio. In Francia usc\u00ec il 17 febbraio, a marzo negli Stati Uniti e in aprile in Germania.\nNel 1993 il film \u00e8 stato restaurato dalla Cineteca Nazionale, con la supervisione di Storaro, ed \u00e8 stata ripristinata la scena del ballo dei ciechi, questa versione \u00e8 stata poi presentata lo stesso anno al Festival di Locarno. Nel 2011, in occasione del restauro digitale a cura della Cineteca di Bologna, il film \u00e8 stato proposto nelle sale di alcune citt\u00e0 italiane.\nAccoglienza.\nCritica.\nLa critica italiana dell'epoca aveva apprezzato la \"\"qualit\u00e0 criticamente conscia e raffinata del suo linguaggio figurativo\" e sottolineato come Bertolucci \"abbia dimostrato chiaramente di aver raggiunto la pienezza delle proprie capacit\u00e0 espressive\"\".\nIl film \u00e8 stato poi selezionato tra i 100 film italiani da salvare.\nIncassi.\nIn Italia ha incassato 207.269.000 lire."}
{"id": "604618", "revid": "125064227", "url": "https://it.wikipedia.org/wiki?curid=604618", "title": "Peugeot 604", "text": "La Peugeot 604 era una autovettura di fascia alta prodotta tra il 1975 ed il 1985 dalla Casa automobilistica francese Peugeot.\nStoria e profilo.\nGenesi.\nTra il 1970 ed il 1971, la Peugeot cominci\u00f2 a pensare ad una grossa berlina di lusso, confortevole, che andasse a posizionarsi un gradino sopra la Peugeot 504, vettura di classe medio-alta e di gran successo commerciale. In realt\u00e0, la politica intrapresa dalla Casa di Sochaux fin dai primissimi anni dopo la guerra fu quella consistente nel fatto che ogni nuovo modello presentato in sostituzione del precedente andasse ad occupare una posizione leggermente pi\u00f9 alta nella gamma, mentre il modello fino a quel momento in listino restasse ancora per alcuni anni in listino come versione economica. Cos\u00ec fu per la 203 sostituita dalla 404 e per quest'ultima, che sarebbe stata affiancata dalla 504. Questa politica, che evidenziava i suoi chiari limiti, ha finito con l'essere cancellata gi\u00e0 dalla prima met\u00e0 degli anni sessanta, quando era gi\u00e0 in stadio avanzato il progetto per la 204, che avrebbe colmato le lacune lasciate nella parte bassa della gamma. D'altro canto, l'esigenza di una vettura di fascia alta si poneva dal momento che l'ultima a vantare una cilindrata sopra i due litri era stata la 402 d'anteguerra. Pertanto, visto il proliferare di modelli concorrenti in tale fascia di mercato (Citro\u00ebn DS, BMW Neue Klasse, Mercedes-Benz W114, ecc.) anche la Peugeot decise di ributtarsi in tale fascia per colmare anche le lacune nella fascia alta di mercato.\nIl progetto E24, destinato alla realizzazione di questa nuova vettura fu avviato nel 1970: come partner per la realizzazione del disegno della carrozzeria ci si avvalse ancora una volta di Pininfarina. Risale al 29 aprile del 1971 il primo abbozzo di prototipo, una tre volumi dalla linea ancora decisamente grezza con cerchi in lamiera mutuati dalla \"504\" berlina e gruppi ottici anteriori ripresi pari pari dalle \"504 coup\u00e9\" e \"cabriolet\". Il cofano anteriore era piatto e dotato di due nervature longitudinali. Un passo pi\u00f9 decisivo \u00e8 stato compiuto nel luglio dello stesso anno, quando il prototipo venne ridisegnato in pi\u00f9 punti, a partire dal frontale, i cui gruppi ottici erano pi\u00f9 simili a quelli definitivi, cos\u00ec come la griglia centrale, che si discoster\u00e0 da quella definitiva solo per pochissimi particolari appena percettibili. Fu mantenuto anche il cofano a doppia nervatura. Molto simili a quelli definitivi erano anche i gruppi ottici posteriori e la coda in generale, fatta eccezione per alcuni particolari, come l'assenza di maniglia e logo, che tra l'altro mancavano anche nel frontale. Inoltre, i paraurti furono ridisegnati e resi pi\u00f9 robusti e massicci, poich\u00e9 quelli del prototipo precedente erano ritenuti troppo esili privi di quel tono che si dovrebbe addire ad una ammiraglia. Per quanto riguardava gli interni, il compito di disegnarli fu affidato a Paul Bracq, che nel 1974 propose gi\u00e0 alcune soluzioni simili a quelle definitive, come quelle relative alla plancia, soluzioni che andarono a sostituirsi ad altre proposte risalenti al 1972, ma giudicate troppo poco in tono con il livello della vettura.\nNel 1973 alcuni prototipi vennero sottoposti ai primi crash-test, e qui arrivarono le prime note dolenti, poich\u00e9 non si sarebbe riuscito per lungo tempo a trovare un livello di sicurezza che potesse soddisfare sia i vertici Peugeot, sia i pi\u00f9 elementari requisiti di sicurezza. I motori utilizzati per spingere questi prototipi nei crash-test non erano quelli definitivi, ma gi\u00e0 da un paio d'anni era stata firmata la cooperazione tra Peugeot, Renault e Volvo per realizzare un V6 all'altezza della situazione, motore che sarebbe poi divenuto noto come motore PRV. Anche qui, la genesi del motore non fu facile poich\u00e9 nonostante gli accordi rest\u00f2 alta la rivalit\u00e0 tra le due Case francesi e spesso si verificarono degli attriti. Tra le altre idee inizialmente proposte e successivamente scartate vi fu anche quella delle sospensioni idropneumatiche, bocciata in seguito per non entrare in causa con la Citro\u00ebn che ne deteneva il brevetto. Addirittura si parlava inizialmente di un motore V8, poi scartato in favore del V6 per questioni di costi. Come si suol dire, \"tra i due litiganti il terzo gode\", e cos\u00ec fu la Volvo ad introdurre per prima il motore V6 PRV su uno dei suoi modelli, seguita a ruota da Peugeot e Renault. Per quanto riguarda queste ultime, quando la Renault seppe che la Peugeot intendeva presentare la 604 a Ginevra nel 1975 anzich\u00e9 alla fine dello stesso anno a Parigi come pattuito da entrambe le parti, rimase contrariata e si adoper\u00f2 affinch\u00e9 alla kermesse ginevrina potesse presentare la sua ammiraglia, ossia la 30. Nel frattempo, per saggiare il gradimento del nuovo V6 presso il pubblico, Peugeot lo introdusse per la prima volta sulle 504 coup\u00e9 e cabriolet nell'autunno del 1974.\nDebutto.\nIn mezzo a tante ripicche, sotterfugi e tensioni, la 604 fu presentata a Ginevra, anche se in veste ancora non completamente definitiva. Oltretutto, non venne dato modo di aprire il cofano motore e di osservarne quindi il comparto meccanico. Le insolite decisioni di anticipare la presentazione della vettura di cos\u00ec tanti mesi e di non mostrarne la meccanica furono spiegate dai vertici Peugeot con la volont\u00e0 pura e semplice di sciogliere ogni dubbio alla potenziale clientela, che pensava potesse trattarsi di un modello troppo simile alla 504 anche se pi\u00f9 costoso. Durante la rassegna elvetica, la 604 recava sulla coda la scritta \"V6 GL\", che per\u00f2 non sarebbe stata mantenuta nel modello definitivo. Pochi giorni dopo, il 21 marzo, avvenne l'omologazione della 604 con la sigla A31, che identificher\u00e0 da l\u00ec in poi tutti i modelli della gamma. Un mese dopo, tra il 21 ed il 22 aprile, dalle linee di montaggio di Sochaux uscirono le prime 604 definitive. La produzione cominci\u00f2 nel corso dell'estate, mentre la commercializzazione non fu avviata che nell'autunno seguente, nel solo allestimento SL. Il 5 ottobre, sempre del 1975, vi fu il Salone di Parigi, dove la 604 fu ripresentata, al pubblico, questa volta in veste veramente definitiva e con pochi particolari che la distinguevano da quella presentata a Ginevra, tra cui gli specchietti di nuova fattura. Al Salone era possibile anche sottoscrivere i primi ordini per la 604.\nDesign esterno ed interno.\nLa linea della 604 era un esempio di semplicit\u00e0, a tal punto da poter risultare persino scontata ed anonima, a differenza della coetanea Mercedes \"S\". La carrozzeria era quella classica di una grossa e massiccia berlina di lusso a tre volumi, in schietto stile anni settanta, tutta forme squadrate. Il frontale, ritenuto dalla stampa specializzata come la parte pi\u00f9 personale della vettura, era caratterizzato dai fari rettangolari a sviluppo orizzontale, cos\u00ec come la coda: anche qui campeggiavano grossi fari rettangolari, sempre a sviluppo orizzontale. Furono mantenute alcune caratteristiche proposte gi\u00e0 nei primi prototipi del 1971, come il cofano motore a doppia nervatura. La fiancata, semplice e senza elementi caratterizzanti, a parte la linea cromata longitudinale che la tagliava in due, rendeva piuttosto anonima la vettura anche da quel punto di vista. Qui si ritrovavano anche elementi un po' troppo datati nel disegno, come la linea del padiglione. Nel complesso non mancava tuttavia l'eleganza e una certa classe, anzi, va detto che in occasione dei due Saloni di Ginevra e Parigi non furono in pochi ad essere attrati dalle linee della 604, che trasmetteva una sensazione di robustezza ed affidabilit\u00e0. Basti pendare che tra i pi\u00f9 accaniti sostenitori della 604, fin dalla sua presentazione, vi fu nientemeno che l'allora presidente della Repubblica francese Val\u00e9ry Giscard d'Estaing.\nIl posto guida e la plancia erano in gran parte gi\u00e0 quasi pronti fin dal 1972, ma nel 1974 fu il neoassunto Paul Bracq a dar loro un\u2019impronta definitiva e meno spartana. Cambiava solo il cruscotto, con la nuova strumentazione circolare (tachimetro, contagiri ed orologio). Nel complesso si trattava di un insieme razionale e funzionale, bench\u00e9 decisamente convenzionale per il tipo di vettura e riscontrabile anche in vetture di segmento inferiore. Dove la stampa non si risparmiava in giudizi positivi era invece alla voce comfort, assai elevato grazie alla comodit\u00e0 ed alla morbidezza dei sedili, sedili che per la verit\u00e0 ricordavano quelli della meno impegnativa 504, ma che risultavano pi\u00f9 che adatti alle caratteristiche della nuova ammiraglia. Ottimi giudizi anche per l'abitabilit\u00e0 interna, di gran livello sia per gli occupanti anteriori sia per quelli posteriori. Dove si tornava a peccare era invece a proposito della capienza del bagagliaio, buona ma penalizzata dalla presenza della ruota di scorta e del serbatoio carburante. Anche le finiture erano migliorabili, pur se di buon livello: il lungo digiuno di Peugeot nel settore delle auto di prestigio (l'ultima Peugeot di prestigio era stata la 601 di ben quarant'anni prima) aveva avuto i suoi effetti negativi.\nStruttura e meccanica.\nLa struttura della 604 era ovviamente di tipo monoscocca, con elementi in lamiera di acciaio che andavano a costituire un insieme di grande robustezza e solidit\u00e0. I ripetuti crash-test diedero modo di ottenere anche una cellula abitativa caratterizzata da un alto (per l'epoca) indice di sicurezza passiva.\nLo schema tecnico della 604 era quello standard utilizzato sulla maggior parte delle grosse berline europee, vale a dire: motore anteriore e trazione posteriore. Il propulsore utilizzato era come gi\u00e0 detto il V6 PRV a carburatori (un monocorpo ed un doppio corpo, entrambi della Solex), un motore da 2664 cm\u00b3 della potenza massima di 136 CV.\nIl cambio utilizzato era manuale a 4 marce, ma a richiesta si poteva avere un cambio automatico General Motors a 3 rapporti. In ogni caso, l'albero di trasmissione era racchiuso all'interno di un tubo longitudinale che collegava la scatola cambio al differenziale.\nPer quanto riguarda la meccanica telaistica, la 604 proponeva la soluzione a ruote indipendenti su entrambi gli assi: l'avantreno era di tipo MacPherson, mentre il retrotreno era a bracci obliqui. Sui due assi era inoltre prevista la barra stabilizzatrice e gli ammortizzatori idraulici telescopici. Gli interi gruppi sospensioni di avantreno e retrotreno erano fissati ad appositi telaietti separati. Il sistema frenante prevedeva freni a disco sui due assi (dischi anteriori autoventilanti) su doppio circuito frenante. Lo sterzo era a cremagliera con servocomando.\nEvoluzione.\nCome gi\u00e0 evidenziato, la 604 esord\u00ec in una sola motorizzazione ed in un solo livello di allestimento, denominato \"SL\": tale situazione perdurer\u00e0 anche per tutto il 1976 e per gran parte del 1977. Tra gli optional previsti per la \"SL\" vi erano il climatizzatore e la selleria in pelle. Nell'ottobre di quell'anno, al Salone di Parigi, fu infatti presentata la 604 TI, equipaggiata dal medesimo propulsore della \"604\" di base, ma con alimentazione ad iniezione Bosch K-Jetronic anzich\u00e9 a carburatori. La potenza massima pass\u00f2 da 136 a 144 CV. La \"604 TI\" si distingueva dalla \"SL\" (che non sostituiva ma semplicemente affiancava) per pochi particolari, tra cui lo specchietto retrovisore esterno, di diverso disegno. La \"TI\" era comunque un gradino pi\u00f9 in alto rispetto alla \"SL\", rispetto alla quale proponeva una dotazione di serie pi\u00f9 completa e annoverava, tra l'altro, la chiusura centralizzata e i vetri elettrici posteriori (optional sulla \"SL\"). Era equipaggiata inoltre con un cambio manuale a 5 marce anzich\u00e9 a quattro. Pi\u00f9 o meno nello stesso periodo, per alcuni mercati esteri, escluso quello italiano, fu introdotta una variante depotanziata della \"604 SL\", denominata \"taux reduit\" per la quale la potenza massima scese da 136 a 122.3 CV. Per quanto riguardava gli aggiornamenti in generale, ve ne furono alcuni nell'abitacolo, dove il vecchio volante a tre razze lasci\u00f2 il posto ad un nuovo a quattro razze. Furono rivisti anche i rivestimenti dei sedili anteriori. La \"604 SL\" ricevette anche i retronebbia.\nNel 1979 debutt\u00f2 la 604 D Turbo, prima vettura turbodiesel in Europa: il suo motore, un 2.3 sovralimentato da un turbocompressore Garrett \"Airsearch TO3\", erogava una potenza massima di 80\u00a0CV a 4150 giri/min. Tra gli aggiornamenti alla gamma vanno ricordate le cinture di sicurezza posteriori ed un nuovo parabrezza denominato \"Securiflex R\", di serie sulla TI ed optional sulla SL.\nNonostante l'impegno della casa, le vendite non decollarono: la vettura era stata progettata in maniera approssimativa, specie nelle finiture e nella linea e, come se non bastasse, gli stessi vertici Peugeot erano riluttanti ad apportare tutta una serie di modifiche necessarie ad innalzare decisamente il tono alla vettura. Inoltre la crisi petrolifera del 1979 imponeva nuovamente (dopo l'altra crisi del 1973) un ritorno ai bassi consumi ed alla coscienza ecologica, aspetti che un motore a benzina da 2.7 litri concepito nei primi anni settanta non poteva conciliare. Nella seconda met\u00e0 del 1979 venne introdotto un nuovo livello di allestimento, denominato Grand Confort, disponibile per le due versioni pi\u00f9 ricche della gamma (\"TI\" e \"D Turbo\"), che offriva di serie tutta una serie di accessori come il tetto apribile, la chiusura centralizzata, i vetri elettrici anteriori e posteriori, nonch\u00e9 il parabrezza \"Securiflex R\". In particolare la versione \"D Turbo\" in allestimento Grand Confort montava di serie il cambio a 5 marce, che sulla \"D Turbo\" normale era invece a quattro, mentre la \"TI Grand Confort\" montava dei nuovi cerchi in lamiera Michelin TRX.\nLe \"604\" del 1980 furono oggetto di un lieve aggiornamento e si riconoscevano per gli indicatori di direzione anteriori non pi\u00f9 con plastiche bianche ma arancioni e per i profili laterali pi\u00f9 spessi ed in plastica nera anzich\u00e9 cromati. Fu introdotta esclusivamente per le cariche politiche francesi una nuova versione, denominata 604 SR, pensata per essere meno assetata di carburante pur mantenendo una certa vivacit\u00e0 di prestazioni. La \"604 SR\" montava il motore 2 litri XN6 della 505 prevista per gli USA, motore che in realt\u00e0 arrivava ad erogare appena 96\u00a0CV di potenza massima, fattore che alla fine condizion\u00f2 comunque in maniera negativa i consumi. Sul fronte dei diesel, la \"D Turbo\" divenne GRD Turbo e la \"D Turbo Grand Confort\" divenne SRD Turbo. \nNel 1981 l'allestimento \"TI Grand Confort\" divenne STI, ma rimase a listino la \"TI\" normale: la \"STI\" mont\u00f2 anche nuovi cerchi in lega leggera. Il cambio a 4 marce fu definitivamente abbandonato: la \"604 SL\", unica versione a montarlo fino a quel momento, divenne quindi a 5 marce.\nNei primi anni ottanta si assistette ad una caduta libera delle vendite della \"604\", soprattutto all'estero dove i dati furono a dir poco sconfortanti. Non solo non si riusc\u00ec a trovare una soluzione al grosso problema: al contrario e con scarsa preveggenza i vertici PSA lanciarono un altro modello simile alla 604, la Talbot Tagora, anch'esso destinato ad un clamoroso fiasco commerciale, visto che si trattava di un modello progettato ancor pi\u00f9 approssimativamente. Quei pochi clienti che l'acquistarono andarono semplicemente a sottrarsi al potenziale acquisto di una 604, che fu cannibalizzata.\nNel 1982, la \"604 SL\" fu tolta dai listini francesi, ma continu\u00f2 ad essere prodotta per altri mercati stranieri, tra i quali non figurava quello italiano. Le versioni \"TI\" e \"GRD Turbo\" videro sparire il cambio automatico dalla propria lista optional mentre i cerchi in lega leggera apparvero anche sulla \"SRD Turbo\".\nNel 1983, la gamma fu praticamente dimezzata: sparirono infatti le versioni \"TI\" e \"GRD Turbo\", lasciando campo libero unicamente alle versioni \"STI\" ed \"SRD Turbo\". Quest'ultima fu la versione che riusc\u00ec ad ottenere un successo leggermente superiore, anche se di certo si sarebbe rimasti ancora lontani dai numeri di vendita sperati. Al quartier generale di Sochaux nessuno ormai credeva pi\u00f9 nella 604 e cominciarono i lavori per la sua erede. Nella seconda met\u00e0 dello stesso anno, le due versioni rimaste a listino vennero sostituite da due nuove, la GTI e la GTD Turbo. La prima era equipaggiata da una evoluzione del V6 PRV ad iniezione, la cui cilindrata venne portata a 2849\u00a0cm\u00b3 e a 155\u00a0CV di potenza massima. Le sue prestazioni, pi\u00f9 brillanti, vennero accolte pi\u00f9 favorevolmente, ma si critic\u00f2 anche la decisione della Casa francese di arrivare a questa soluzione con quasi dieci anni di ritardo. Quanto alla \"GTD Turbo\", anch'essa montava un'evoluzione del precedente motore XD, in questo caso portato da 2304 a 2498\u00a0cm\u00b3, con una potenza massima di 95 CV. Le due versioni furono il canto del cigno della 604: nell'estate del 1985 fu tolta di produzione la \"SL\" destinata ai mercati esteri, mentre nel mese di novembre termin\u00f2 la produzione degli altri modelli, la \"GTI\" e la \"GTD Turbo\". Questi ultimi rimasero a listino fino a met\u00e0 dell'anno successivo.\nLa 604 trov\u00f2 una sua erede solo nel 1989, con l'arrivo della 605.\nTabella riepilogativa.\nDi seguito vengono mostrate le varie versioni previste per la gamma 604 nell'arco della sua produzione. I prezzi riportati sono in franchi e si riferiscono al momento del debutto nel mercato francese.\nVersioni export.\nSpesso, le 604 destinate ad alcuni mercati esteri, erano sottoposte a modifiche per ottemperare alle normative di sicurezza di ogni singolo Paese. Per esempio, le 604 destinate al mercato USA erano provviste di indicatori di direzione supplementari sia sui parafanghi anteriori sia su quelli posteriori, ed inoltre montavano fari sdoppiati e quadrati, nonch\u00e9 i tipici paraurti sporgenti con funzione di assorbimento dei piccoli urti. Anche nel mercato statunitense, per\u00f2, la 604 ebbe uno scarso successo.\nLe versioni destinate ai Paesi con guida a destra, come il Regno Unito, differivano invece solo per lo spostamento sul lato destro degli organi dello sterzo (piantone, scatola guida, volante, ecc.) e dei tergicristalli.\nAltre modifiche particolare si avevano sulle 604 destinate al Giappone ed ai Paesi scandinavi: qui la grossa berlina vide il proprio frontale dotato di fari tondi sdoppiati. Nel mercato nipponico, la 604 venne importata dall'azienda Seibu, e fu in quegli anni l'unica Peugeot commercializzata nel Paese del Sol Levante.\nVersioni speciali.\nLa 604 \u00e8 stata anche proposta in allestimenti speciali da parte di alcuni carrozzieri. Per esempio, la carrozzeria Chapron realizz\u00f2 alcuni esemplari di 604 con equipaggiamenti e finiture di gran lusso. Tale versione era dotata di accessori come l'impianto stereo, il divisorio tra autista e passeggeri posteriori, l'interfono per comunicare dall'una all'altra zona dell'auto, ed un piccolo vano contenente bicchieri e bottiglie, retrovisori esterni elettrici, tergifari, e tavolini estraibili. La 604 Chapron venne scelta dai vertici Peugeot dopo aver valutato attentamente anche le proposte di altri due carrozzieri, Pourtout e Parat. Venne esposta al Salone di Parigi del 1975, in contemporanea con la presentazione della versione definitiva della 604 normale. La prima 604 Chapron fu ordinata pochi giorni dopo, il 3 novembre: ne verranno prodotte alcune decine, alcune delle quali con carrozzeria blindata ed una con carrozzeria landaulet a passo allungato.\nUn'altra versione particolare della 604 fu quella carrozzata limousine da Heuliez: tale carrozziere cominci\u00f2 ad effettuare i primi studi sulla possibilit\u00e0 di realizzare una 604 limousine gi\u00e0 nel 1976. Due anni dopo arriv\u00f2 il primo esemplare finito. In realt\u00e0, le 604 limousine Heuliez furono tre: una con passo maggiorato di 17 cm (versione VIP), l'altra con passo maggiorato di 25\u00a0cm (versione VIP 2) e la terza con interasse allungato di ben 62\u00a0cm. A queste tre versioni si aggiunse ben presto una quarta versione, denominata Diplomatique, in cui il passo aument\u00f2 di addirittura 98\u00a0cm! La limousine Heuliez era disponibile in tutte le motorizzazioni normalmente previste per la 604 di serie. La produzione della limousine Heuliez and\u00f2 avanti fino ai primi anni ottanta: non si conosce con esattezza il numero totale delle limousine prodotte, ma \u00e8 certo che non siano state meno di 125. La stima provvisoria parla di un quantitativo compreso tra i 140 ed i 160 esemplari.\nUna limousine a passo extralungo fu realizzata in esemplare unico da Scaglietti: qui l'interasse venne allungato di ben 108\u00a0cm, 10 in pi\u00f9 della pi\u00f9 lunga tra le limousine di Heuliez. Per fare in modo che la vettura possa sopportare un simile allungamento del passo, la carrozzeria venne montata su un telaio costruito ad hoc, differente dal pianale della 604 ed analogamente a quanto si faceva con le limousine americane. L'allestimento interno prevedeva anche una panchetta longitudinale sul lato sinistro, un televisore, un bar, un fax ed un divisorio dall'autista. Fu utilizzata come auto dell'ambasciata svizzera in Italia.\nAlcuni esemplari delle 604 di Chapron furono richieste anche con carrozzeria blindata: per quanto riguarda Chapron, alcuni esemplari furono carrozzati direttamente da Chapron stesso, mentre altri furono inviati a Labb\u00e9, un carrozziere specializzato in questo tipo di realizzazioni. Questo carrozziere realizz\u00f2 delle vere e proprie corazzate a passo lungo, dotate di una fila centrale di sedili. Ma Labb\u00e9 realizz\u00f2 anche delle versioni blindate a partire dalla normale berlina, in pi\u00f9 di un livello di blindatura e protezione. Anche altre piccole ditte si specializzarono in blindature e ne eseguirono alcune su base 604: tra queste vi furono anche l'italiana Fontauto.\nNon mancarono poi alcune 604 ricarrozzate come station wagon: diverse di queste furono utilizzate come carri funebri e vennero denominate \"604 PFG\", dove PFG \u00e8 l'acronimo di Pompes Fun\u00e8bres Generales. le \"604 PFG\" furono realizzate dal carrozziere francese Barr\u00e9. Per realizzare queste versioni, Barr\u00e9 di serv\u00ec dei lamierati posteriori delle contemporanee Ford Granada, ed in effetti osservando queste 604 PFG \u00e8 impossibile non notare la somiglianza tra i due modelli, peraltro concorrenti tra loro (vedi foto). Altre \"604 Break\" furono realizzate dal carrozziere Parat, questa volta usufruendo dei lamierati della 504 Break, ma modificati in modo da poter ospitare i pi\u00f9 grandi gruppi ottici posteriori della 604 di origine.\nAnche lo stesso centro stile Peugeot si ciment\u00f2 in alcune varianti su base 604: una era la versione cabriolet, prodotta in soli due esemplari-prototipo e mai portati alla produzione di serie. Un'altra, ben pi\u00f9 difficile da riconoscere, era la versione coup\u00e9, indicata dalla sigla di progetto E27 e che si proponeva di stuzzicare il mercato americano con una coup\u00e9 dalle prestazioni brillanti. Anche i motori erano inediti, poich\u00e9 si trattava di un PRV V6 depotenziato a 120\u00a0CV oppure di un PRV con cilindrata ridotta a 2.2 litri, ma sovralimentato con un turbocompressore, cos\u00ec da raggiungere i 165\u00a0CV di potenza massima. Il progetto venne bocciato poco tempo dopo, perch\u00e9 ritenuto non idoneo agli obiettivi commerciali prefissati."}
{"id": "604619", "revid": "2033069", "url": "https://it.wikipedia.org/wiki?curid=604619", "title": "Studio Universal", "text": "Studio Universal \u00e8 stato un canale televisivo dedicato al cinema classico statunitense edito da NBC Universal Global Networks Italia, appartenente alla divisione Universal Networks International del gruppo NBCUniversal, di propriet\u00e0 Comcast Corporation. Il suo palinsesto era arricchito da programmi, speciali, informazioni, interviste, concorsi, backstage e cortometraggi.\nStoria.\nIl canale \u00e8 stato lanciato il 21 maggio 1998 sulla piattaforma Stream TV, poi confluita in Sky Italia, dove \u00e8 rimasto al canale 320 fino alla sospensione delle trasmissioni, avvenuta il 1\u00ba giugno 2008. L'8 maggio 2009 riprende le trasmissioni su Mediaset Premium, per terminarle definitivamente il 1\u00ba gennaio 2019.\nStudio Universal era noto anche per le sue campagne pubblicitarie, spesso fantasiose, facilmente reperibili per le citt\u00e0 o sui giornali.\nI love Studio Universal e la sospensione delle trasmissioni.\nDal mese di maggio 2008, quando si ebbe la notizia ufficiale della prossima fuoriuscita del canale dal pacchetto Cinema di Sky Italia, \"Studio Universal\" lanci\u00f2 una campagna dal titolo \"I love Studio Universal\", che invitava i telespettatori a lasciare un messaggio di affetto sul sito del canale.\nIn quest'ultimo periodo, un conto alla rovescia dei giorni mancanti e vari spot di commiato venivano trasmessi nelle pause pubblicitarie. Questi ultimi annunciavano, mostrando alcune scene di famosi film Universal, la prossima sospensione delle trasmissioni del canale. Inoltre, il logo posizionato in alto a destra divent\u00f2 dinamico, alternando quello normale ad un cuore rosso con la frase \"I love SU\".\nIl canale ha sospeso le trasmissioni pochi minuti dopo la mezzanotte del 1\u00ba giugno 2008. Finito l'ultimo film in onda (\"Spartacus\") \u00e8 apparso un cartello fisso a sfondo giallo con il logo del canale e il sito internet. Intorno all'1:00 sono partiti i promo del canale in sostituzione, MGM Channel.\nLa sospensione delle trasmissioni \u00e8 stata causata dal mancato rinnovo del contratto con Sky Italia, stipulato nel 2003 alla nascita della piattaforma satellitare.\nIl ritorno e la chiusura per la seconda volta.\nDal 24 aprile 2009, il cuore di \"I love Studio Universal\" sul sito internet del canale, si \u00e8 riempito di un \"countdown\" che ha segnato i giorni mancanti all'inizio delle trasmissioni sul digitale terrestre.\nLe sue trasmissioni sono ricominciate l'8 maggio 2009 alle 21:00 con il film \"Il gladiatore\", tornando a riproporre i suoi contenuti sul digitale terrestre all'interno della piattaforma Mediaset Premium.\nIl 20 novembre 2018 viene annunciato che il canale avrebbe cessato le proprie trasmissioni su Mediaset Premium con ultimo giorno di trasmissione il 31 dicembre 2018. Le trasmissioni sono, infine, terminate alle 00:25 del 1\u00ba gennaio 2019.\nLoghi.\nSebbene il logo a schermo del canale sia quasi sempre di colore bianco, quando venivano trasmessi programmi non adatti ai bambini, fino al 2016, l'archetto sopra di esso si colorava di rosso, in modo da avvertire i telespettatori delle scene violente."}
{"id": "604621", "revid": "1783371", "url": "https://it.wikipedia.org/wiki?curid=604621", "title": "Skjaldm\u00e6r", "text": "Una skjaldm\u00e6r (sk\u00f6ldm\u00f6 in svedese, skjoldm\u00f8 in norvegese), nota in inglese come shieldmaiden, nella mitologia norrena, era una donna che aveva scelto di combattere come guerriero.\nQueste donne combattenti sono spesso menzionate nelle saghe, ad esempio nel \"Gesta Danorum\".\nSecondo il \"Nordisk familjebok\", le skjaldm\u00e6r appartengono anche ad altre popolazioni germaniche, come i Goti, i Cimbri e i Marcomanni.\nErano ispirate dalle valchirie e una loro trasposizione si trova nell'opera di J. R. R. Tolkien \"Il Signore degli Anelli\", nel personaggio di \u00c9owyn.\nAlcune skjaldm\u00e6r menzionate nelle saghe nordiche sono Brunilde nella Saga dei V\u00f6lsungar, \"Hed\", \"Visna\" e \"Veborg\" nel \"Gesta Danorum\".\nSecondo il Saxo Grammaticus, 300 skjaldm\u00e6r combattono dalla parte dei Danesi nella Battaglia di Br\u00e5valla."}
{"id": "604623", "revid": "339392", "url": "https://it.wikipedia.org/wiki?curid=604623", "title": "Allegri Eroi", "text": ""}
{"id": "604631", "revid": "1001457", "url": "https://it.wikipedia.org/wiki?curid=604631", "title": "The Rogue Song", "text": ""}
{"id": "604632", "revid": "729019", "url": "https://it.wikipedia.org/wiki?curid=604632", "title": "Castello di Dunnottar", "text": "Il castello di Dunnottar si trova lungo una strada secondaria, a circa due chilometri da Stonehaven sulla costa orientale della Scozia. \u00c8 situato su una penisola a picco sul Mare del Nord, collegata alla terraferma soltanto da un piccolo istmo.\nIl forte gode di una posizione difensiva straordinaria: si erge infatti su uno sperone roccioso a picco sul mare, a circa cinquanta metri d'altezza, l'unica via d'accesso dalla terraferma \u00e8 uno stretto sentiero in pendenza che si snoda lungo la roccia. Dopo il varco d'ingresso, un viottolo sterrato conduce ad un punto panoramico d'eccezione. Lo sperone isolato di roccia nera su cui sorge il castello, si staglia sulle scogliere a strapiombo della circostante Tornyhive Bay. Un camminamento in discesa, reso agevole da gradini, porta al livello della scogliera, dopodich\u00e9 un breve e ripido sentiero sale all'area monumentale. I vari edifici, alcuni riconoscibili nelle loro originarie funzioni, come il mastio, altri ridotti a ruderi, sono disseminati su un prato esteso intorno a una corte quadrangolare e lasciano immaginare le ampie dimensione della roccaforte. In realt\u00e0 queste costruzioni sparse qua e l\u00e0, non hanno mai costituito un castello vero e proprio, ma piuttosto una sorta di cittadella fortificata che, attraversando secoli di storia scozzese, \u00e8 stata teatro di molte vicende sanguinose, ma le sue origini sono tuttora incerte.\nStoria.\nLe prime menzioni del forte risalgono agli \"Annali di Ulster\" nei quali si parla di un assedio avvenuto a Duin Foither nel 681. In seguito una battaglia avvenuta intorno al 900 tra re Donald II e i vichinghi, rompe un altro lungo periodo di silenzio storico. Si deve ringraziare Guglielmo I di Scozia, detto il Leone, che us\u00f2 il castello come centro amministrativo, se a partire dal XII secolo si hanno riferimenti storici frequenti e attendibili.\nLa struttura originaria in argilla e legno dovrebbe risalire al XII secolo, probabile per\u00f2 che una roccaforte esistesse gi\u00e0 e che fosse stata costruita dai Pitti. A quel periodo infatti, dovrebbe risalire la cappella costruita dopo la conversione della famiglia al cristianesimo. Nel 1276 la cappella divenne chiesa, anche se ebbe breve durata. Nel 1296, Edoardo I d'Inghilterra conquist\u00f2 il forte, ma gi\u00e0 l'anno seguente William Wallace riprese Dunnottar dando fuoco alla chiesa, all'originario castello in legno e all'esercito inglese che vi si nascondeva all'interno.\nNel XIV secolo il castello venne acquisito dalla famiglia dei Keith. Nel 1392 sir William Keith consapevole dell'importanza difensiva del sito, decise di erigere un castello sul promontorio sostituendo tutte le fortificazioni originarie in legno con costruzioni in pietra. Una nuova chiesa, pi\u00f9 accessibile ai fedeli, venne eretta nei pressi di Stonehaven, mentre l'originale presente all'interno del forte, venne trasformata in cappella privata della nobile famiglia, tutto intorno sorsero alloggi abitabili, stalle, caserme e magazzini. Le strutture pi\u00f9 imponenti rimangono tuttora il mastio, o torre a \"L\", e la sala da ballo, tra le pi\u00f9 grandi di tutta la Scozia, lunga ben 35 metri. Dunnottar divenne una delle fortezze pi\u00f9 importanti del Regno scozzese e i Keith, divenuti ora Earl Marischals, dovevano ora sovrintendere a tutte le cerimonie di corte e custodire i gioielli della corona scozzese, gli \"Honours of Scotland\". Questo periodo storico vede Dunnottar ai massimi splendori, ma due eventi tragici lo renderanno ancora pi\u00f9 famoso nella storia della Scozia.\nNel 1652, infatti, il forte rimase l'unico baluardo contro l'avanzata inglese sotto la guida di Oliver Cromwell, deciso a conquistare il castello che custodiva i gioielli della corona e le carte private di Carlo II, portate via dal castello di Edimburgo. Dunnottar sembrava inespugnabile, ma quando i cannoni inglesi iniziarono a colpire le costruzioni principali, i 70 uomini di guardia al castello, si arresero. La storia narra che gli uomini di Oliver Cromwell rimasero comunque stupefatti per l'assenza di ci\u00f2 che cercavano, le carte del re erano sparite, saggiamente nascoste sotto le vesti di una donna del villaggio, mentre i gioielli, con un espediente simile, furono nascosti sotto il pavimento della chiesa di Kinneff.\nL'anno pi\u00f9 buio della storia del castello doveva ancora arrivare. Nel 1685, in un sotterraneo buio e senz'aria ma ancora in buono stato con una sola piccola finestra che si affaccia sul mare (il \"whigs vault dungeon\"), vennero rinchiusi, torturati e uccisi 167 \"covenantes\" (122 uomini e 45 donne), fautoria dell'autonomia religiosa della Scozia, colpevoli di non aver riconosciuto l'autonomia del re in ambito ecclesiastico. Molti morirono di fame e malattia, altri deportati nelle Indie Occidentali, altri ancora uccisi mentre cercavano di fuggire.\nIl castello era giunto a una fine prevista. Nel 1715 il decimo Conte Maresciallo, prese parte all'insurrezione giacobita e fu condannato per tradimento, i suoi possedimenti confiscati e il castello smantellato. L'antica fortezza che per oltre 400 anni aveva resistito a ribellioni e assedi venne presa dai soldati della nuova dinastia e ridotta in polvere, solo nel 1925 i nuovi proprietari, i visconti di Cowdray, avviano l'opera di restauro del vecchio maniero. Oggi il forte si presenta quasi tutto in rovina, ma grazie agli scorci offerti da mura, archi, bastioni e sottopassi, resta una delle fortezze pi\u00f9 scenografiche di tutta la Scozia.\nNel castello di Dunnottar Franco Zeffirelli ha ambientato la trasposizione cinematografica dell'Amleto (1990), film che vede come protagonisti tra gli altri Mel Gibson e Glenn Close."}
{"id": "604635", "revid": "671029", "url": "https://it.wikipedia.org/wiki?curid=604635", "title": "Santi Licheri", "text": "Presidente aggiunto onorario della Corte di cassazione, \u00e8 stato la figura simbolo dello storico programma televisivo \"Forum\", al quale ha collaborato dal suo inizio nel 1985 fino al giugno 2009.\nBiografia.\nNacque a Ghilarza, in provincia di Oristano (Sardegna), il 13 aprile 1918. Il padre era un modesto procuratore legale locale, che mor\u00ec prematuramente perch\u00e9 logorato dal diabete. Lasci\u00f2 orfani dieci figli e Santi, che era uno degli ultimi, trascorse gran parte della sua giovinezza a Sassari dove form\u00f2 la sua cultura grazie alla biblioteca di uno zio di cui egli stesso si prese cura. Dopo gli studi liceali si laure\u00f2 in Giurisprudenza all'Universit\u00e0 degli Studi di Sassari con una tesi di diritto romano. Dopo aver partecipato alla seconda guerra mondiale visse per un certo periodo in regime di clandestinit\u00e0 con il falso nome di Franco Rossi per evitare di essere catturato dai nazifascisti. Inizi\u00f2 la carriera nella magistratura, prima come Pretore, poi procuratore della Repubblica e quindi presidente di Corte d'appello, prendendo parte, fra l'altro, al primo Consiglio superiore della magistratura. Usc\u00ec dalla magistratura con il titolo di \"presidente aggiunto onorario della Corte di cassazione\".\nSvolse quindi la professione di avvocato finch\u00e9, ormai in pensione, nel 1985 il figlio Giovanni (all'epoca scenografo per Fininvest) lo convinse a far parte di un nuovo programma televisivo, Forum, in cui si sarebbe trovato ad assumere il ruolo di giudice e di dirimere controversie legali di vario genere tramite la formula dell'arbitrato, prevista dal codice di procedura civile: i lodi arbitrali emessi in trasmissione (da non confondere con le sentenze vere e proprie) avrebbero quindi avuto valore vincolante solamente per le parti.\nAll'interno della trasmissione si \u00e8 occupato anche di rispondere ai quesiti legali proposti dai telespettatori e ne \u00e8 stato la figura simbolo per 25 anni: ha partecipato a tutte le edizioni, anche quelle speciali come \"Forum di sera\", finch\u00e9, nel giugno 2009, ha deciso di abbandonare il cast del programma, a 91 anni. Negli ultimi anni \u00e8 stato affiancato dagli avvocati Maretta Scoca, Beatrice Dalia, Stefano Marzano, Francesco Riccio e dal giudice Raffaello Ciardi; dal 1998 per dieci anni \u00e8 stato invece affiancato da Tina Lagostena Bassi, per 2 anni anche dall'avvocato Luigi Di Majo e per 8 anni dal giudice Ferdinando Imposimato.\n\u00c8 morto per cause naturali pochi giorni prima del suo novantaduesimo compleanno, il giorno di Pasqua del 2010, a Roma, con la commozione di tutto il pubblico che per 25 anni lo ha seguito a Forum. Il 6 aprile 2010 gli venne dedicata una puntata di \"Sessione pomeridiana Il Tribunale di Forum\", con la replica di una sua causa."}
{"id": "604637", "revid": "729019", "url": "https://it.wikipedia.org/wiki?curid=604637", "title": "Miming", "text": "Nella mitologia norrena, Miming era un troll che abitava nella foresta, era il figlio di Hothbrod e l'allievo di Gevar.\nIn una versione teutonica del mito della morte di Baldr, la spada di Miming \u00e8 l'arma che H\u00f6\u00f0r usa per uccidere Baldr. In questo mito H\u00f6\u00f0r non \u00e8 cieco ed \u00e8 piuttosto rappresentato come figura molto forte fisicamente. La spada di Miming si diceva che fosse stata forgiata da Weyland, il dio dei fabbri, per suo figlio Heime."}
{"id": "604638", "revid": "834", "url": "https://it.wikipedia.org/wiki?curid=604638", "title": "Beau Hunks", "text": ""}
{"id": "604639", "revid": "128334", "url": "https://it.wikipedia.org/wiki?curid=604639", "title": "Cane da pastore belga", "text": "Il cane da pastore belga (anche chiamato \"Chien de Berger Belge\" o \"Belgian Shepherd Dog\") \u00e8 una razza di cane da pastore che si divide in quattro variet\u00e0: Groenendael, Laekenois, Malinois e Tervueren. La loro storia, il loro carattere, le loro cure e i consigli forniti dagli allevatori sono identici; cambia lo standard di razza.\nStoria.\nIl pastore belga deriva da quel ceppo di cani che popolava le zone adibite a pascolo nell'Europa nord-orientale; i suoi progenitori sono quindi i medesimi del pastore tedesco. Il professor Reul e i suoi collaboratori Bernaert e Van der Snick, studiosi della scuola veterinaria di Cureghen, in Belgio, hanno dato vita alla prima selezione della razza come la conosciamo oggi. Il 29 settembre 1891 venne fondato, a Bruxelles, da un gruppo di appassionati, agricoltori e pastori, il \"Club du Chien de Berger Belge\". Il 15 novembre 1891 riuscirono a riunire, nel primo raduno della razza, un gruppo di un centinaio di cani, sui quali Reul e gli altri cominciarono ad operare la loro selezione. Il 20 marzo 1894 venne depositato il primo standard di razza, che costitu\u00ec la base per poter iniziarne l'allevamento.\nNegli anni a venire tra gli allevatori ci furono notevoli disaccordi, che esistono ancora oggi, su quali fossero le variet\u00e0 da preferire alle altre, deludendo quindi gli allevatori delle variet\u00e0 scartate. Quindi, ci furono diverse scissioni dal club ufficiale, che portarono a salvarne alcune, ma, in pratica, crearono molta confusione.\nSolo sulla variet\u00e0 del Groenendael ci fu subito accordo; il primo allevatore che cominci\u00f2 la selezione fu il signor Nicolas Rose, che aveva una femmina, di nome Petite, completamente nera con macchie bianche su petto e punta dei piedi, che fece ricoprire da un maschio con lo stesso mantello, di nome Picard d'Uccle. Dalla prima cucciolata fu selezionato un cucciolo maschio a pelo lungo nero, che prese il nome di Duc de Groenendael (in foto con il padre); questo stallone \u00e8 il progenitore di tutti i pastori belgi della variet\u00e0 Groenendael.\nAncora oggi, al di fuori della FCI, ci sono nazioni che, rispetto allo standard ufficiale delle quattro variet\u00e0, ammettono alcune modifiche sia nei colori che nel tipo di pelo, ma, chiaramente, queste variet\u00e0 non prendono premi nelle manifestazioni ufficiali internazionali.\nLo standard attuale \u00e8 lo Standard FCI N\u00b0 15 /22.06.2001/F pubblicato il 13 marzo 2001, rimasto quasi invariato dal 1974, anno in cui sono stati vietati gli accoppiamenti tra variet\u00e0 diverse, salvo casi particolari con deroga da parte della commissione di allevamento competente.\nCarattere.\n\u00c8 una razza molto duttile e versatile con grande efficacia nei compiti pi\u00f9 svariati: per la guardia, la difesa, la guida per non vedenti, come cane da catastrofe, da valanga, da compagnia e, naturalmente, da pastore. Il Pastore Belga \u00e8 un cane vigile e attivo, ricco di vitalit\u00e0 e sempre pronto all'azione. Ottimo per la guardia delle propriet\u00e0 e di tutte le cose considerate sotto la sua custodia, \u00e8 anche un tenace difensore del suo proprietario. Il suo temperamento vivo e vigile, unito al suo carattere sicuro, senza alcuna paura n\u00e9 aggressivit\u00e0, deve sempre apparire dall'atteggiamento del corpo e dall'espressione fiera ed attenta dei suoi occhi brillanti.\nQuesto animale \u00e8, per\u00f2, anche molto sensibile, impulsivo e risponde facilmente agli stimoli; se lo si tratta con troppa severit\u00e0 o con violenza potrebbe diventare ostile e molto pericoloso. \n\u00c8 un cane molto elegante e muscoloso, questa caratteristica lo rende una razza sportiva. La sua intelligenza e il suo senso olfattivo sviluppato lo portano ad essere indicato anche per lavori di polizia, come cane antidroga o da soccorso ma anche accompagnatore per ciechi. Il pastore belga \u00e8 un cane molto affettuoso, richiede coccole e si lega tantissimo al suo padrone, lo difenderebbe a qualsiasi costo, forse per questo gli si deve anche un\u2019etichetta di cane un po' aggressivo, cattivo. Il suo carattere impulsivo pu\u00f2 essere regolato ed educato sin da quando \u00e8 cucciolo, seguendolo e addestrandolo in modo da regolare il suo temperamento. Questo lo rende un ottimo cane da guardia. Ha uno spiccato spirito di iniziativa e quando si mette a fare la guardia non perdona nessuno, neanche persone che conosce di vista: quando scende la sera il territorio che controlla diventa invalicabile. \u00c8 un cane molto sensibile quindi fate attenzione a non trattarlo con troppa durezza o severit\u00e0 perch\u00e9 \u00e8 portato a reagire subito agli stimoli e potrebbe diventare ostile. E\u2019 un cane molto allegro e gli piace scherzare e giocare con tutti e perch\u00e9 no anche coi bambini: in famiglia si comporta in maniera impeccabile, la difende e la custodisce gelosamente dagli intrusi. Il suo bisogno di sentirsi desiderato lo porta a voler essere incluso nelle attivit\u00e0 di famiglia sin da cucciolo.\nCure.\nDurante la crescita non sono necessarie cure particolari: \u00e8 sufficiente alimentarlo con una dieta bilanciata che, per definizione, non richiede alcuna integrazione, specie di sali di calcio. Per quanto riguarda il mantello, le variet\u00e0 a pelo lungo devono essere spazzolate ogni due-tre settimane e togliere allo stesso tempo il pelo morto, specie nel corso della stagione estiva. Minori problemi danno le variet\u00e0 a pelo corto.\nConsigli.\nIl pastore belga \u00e8 un cane fondamentalmente nevrile. Per questo motivo ha bisogno di una persona che si dedichi a lui con attivit\u00e0 consone alla razza. \u00c8 importante procedere ad una buona educazione di base. Si raccomanda anche un eventuale corso di educazione, per mettere ben in luce tutte le sue potenzialit\u00e0.\nDiffusione.\nNel 2016 sono risultati iscritti al libro genealogico dell'ENCI 1027 soggetti, in tutte le sue variet\u00e0."}
{"id": "604643", "revid": "2163250", "url": "https://it.wikipedia.org/wiki?curid=604643", "title": "Cane da pastore belga (Groenendael)", "text": "Il cane da pastore belga Groenendael \u00e8 la pi\u00f9 diffusa delle variet\u00e0 del pastore belga, una razza canina di cane da pastore riconosciuta dalla FCI (Standard N. 15, Gruppo 1, Sezione 1).\nEscludendo lo standard di razza, ha molte caratteristiche in comune con le altre tre variet\u00e0 meno sviluppate: il Laekenois, il Malinois ed il Tervueren.\nStoria.\nIl primo allevatore a selezionare una variet\u00e0 di questa razza fu il signor Nicolas Rose, che aveva una femmina di nome Petite completamente nera con macchie bianche su petto e punta dei piedi, che fece ricoprire da un maschio con lo stesso mantello, di nome Picard d'Uccle. Dalla prima cucciolata fu selezionato un cucciolo maschio a pelo lungo nero, che prese il nome di Duc de Groenendael: \u00e8 lui lo stallone progenitore di tutti i pastori belga della variet\u00e0 Groenendael.\nDescrizione.\nLa coda \u00e8 ben piazzata, forte alla base e di media lunghezza. Come colore \u00e8 ammesso unicamente il nero. Il pelo \u00e8 corto sulla testa, sulla faccia esterna alle orecchie, sulla parte bassa degli arti, salvo che sul bordo posteriore dell'avambraccio che \u00e8 guarnito di peli lunghi che si estendono al gomito alle articolazioni del metacarpo, detti frangia. Pelo lungo e liscio sul restante corpo. Coda guarnita di pelo lungo ed abbondante, formante pennacchio. Gli occhi sono di grandezza media, la forma \u00e8 leggermente a mandorla, di colore brunazzo, preferibilmente scuro. Le orecchie sono di apparenza nettamente triangolare, rigide e dritte, attaccate alte, di lunghezza proporzionata, conchiglia ben arrotondata alla base. La testa \u00e8 ben cesellata, lunga, a senza esagerazione e asciutta. Cranio e muso di uguale lunghezza. Muso di lunghezza media. Canna nasale dritta con assi cranio-facciali paralleli. Labbra di pelle sottile. Guance ben piatte anche se muscolose. Stop moderato, arcate sopracciliari non prominenti. Cranio di lunghezza media. \nCarattere.\n\u00c8 una razza molto duttile e versatile con grande efficacia nei compiti pi\u00f9 svariati: per la guardia, la difesa, la guida per non vedenti, come cane da catastrofe, da valanga, da compagnia e, naturalmente, da pastore. Il Pastore Belga \u00e8 un cane vigile e attivo, ricco di vitalit\u00e0 e sempre pronto all'azione. Ottimo per la guardia delle propriet\u00e0 e di tutte le cose considerate sotto la sua custodia, \u00e8 anche un tenace difensore del suo proprietario. Il suo temperamento vivo e vigile, unito al suo carattere sicuro, senza alcuna paura n\u00e9 aggressivit\u00e0, deve sempre apparire dall'atteggiamento del corpo e dall'espressione fiera ed attenta dei suoi occhi brillanti.\nCure.\nDurante la crescita non sono necessarie cure particolari: \u00e8 sufficiente alimentarlo con una dieta bilanciata che, per definizione, non richiede alcuna integrazione, specie di sali di calcio. Per quanto riguarda il mantello, deve essere spazzolato ogni due-tre settimane e bisogna togliere allo stesso tempo il pelo morto, specie nel corso della stagione estiva.\nConsigli.\nIl pastore belga \u00e8 un cane fondamentalmente nevrile. Per questo motivo ha bisogno, pi\u00f9 di altre razze, di una persona che sappia imporsi al suo fianco come capobranco indiscusso. \u00c8 dunque importante avere con lui polso fermo e procedere ad una buona educazione di base. Si raccomanda anche un eventuale corso di addestramento, per mettere ben in luce tutte le sue potenzialit\u00e0\nDiffusione.\nNel 2016 sono risultati iscritti al libro genealogico dell'ENCI 1027 soggetti, in tutte le sue variet\u00e0."}
{"id": "604645", "revid": "1904508", "url": "https://it.wikipedia.org/wiki?curid=604645", "title": "Alvise Contarini", "text": "Il suo dogato fu pacifico e mir\u00f2 soprattutto a sanare il pesante passivo economico accumulato in seguito alle guerre contro i turchi.\nPochi giorni prima della sua morte, Venezia riapr\u00ec le ostilit\u00e0 contro l'impero ottomano.\nBiografia.\nGiovinezza.\nFiglio di Nicol\u00f2 ed Elena Michiel, uomo di media ricchezza e di mediocre capacit\u00e0 politica, si distinse pi\u00f9 volte come ambasciatore e, in specie, quale mediatore per la Repubblica di Venezia al Congresso di Vestfalia, che si concluse nel 1648. Contarini ricopr\u00ec numerosi rettorati nelle citt\u00e0 di terraferma oltre ad esser provveditore, savio del consiglio ed esser eletto, infine, procuratore di San Marco.\nCarriera diplomatica.\nPur senza essere un militare o un politico noto, il Contarini si distinse per la sua ferma opposizione a trattare con i turchi in occasione della guerra del guerra turco-veneziana dal 1645 al 1669.\nPartecip\u00f2, fin dal 1642, come inviato di Venezia, alle trattative intavolate per arrivare alla pace di Vestfalia (1648) che concluse l'incisiva parabola della guerra dei Trent'anni. Insieme al nunzio pontificio, il cardinale Chigi, svolse, proprio perch\u00e9 tra i meno interessati o responsabili riguardo ai deliberati della conferenza, un ruolo di mediatore e conciliatore di grande influenza, vedendosi riconosciute quasi unanimemente cultura, abilit\u00e0 e prontezza di giudizio, che gli assicurarono autorit\u00e0 e benemerenze nella conclusione della pace.\nGiunse al massimo grado della pubblica amministrazione, cos\u00ec come quasi tutti i membri della sua famiglia elevati al dogato, per caso e senza vera volont\u00e0.\nDogato.\nAlla morte di Nicol\u00f2 Sagredo pareva sicuro che il successore sarebbe stato il famoso fratello Giovanni. Colto, ricco, con trentacinque voti assicurati sui quarantuno elettori, la vittoria era scontata.\nA questo punto, per\u00f2, i suoi avversari si scatenarono in piazza e, accusandolo di broglio, aizzarono la folla causando scontri.\nIl Maggior Consiglio, spaventato, sospese i quarantuno e ne elesse altri, molto meno propensi a scegliere il Sagredo. Il 26 agosto 1676, per placare subito le proteste, sin dal primo scrutinio venne eletto, a mo' di compromesso, il Contarini, vecchio e senza un gran \"cursus honorum\" alle spalle.\nIn effetti il Contarini pens\u00f2 soprattutto ai lussi e ai divertimenti sfrenati e, quando tent\u00f2 di governare come un doge dei tempi passati, venne subito ripreso dai suoi consiglieri per eccessiva autonomia.\nSotto il suo dogato si diffusero i caff\u00e8 (il primo venne aperto nel 1683), la nobile veneziana Elena Lucrezia Cornaro Piscopia consegu\u00ec, prima donna al mondo, la laurea in filosofia il 25 giugno 1678 e nel 1680 il bilancio statale era tornato in attivo dopo tanti anni di passivit\u00e0. Questi eventi erano assolutamente minori ma gli eventi internazionali stavano per raggiungere Venezia: i turchi dilagavano nella penisola balcanica ed arrivarono ad assediare Vienna nel 1683.\nUltimi anni e morte.\nTrombe di guerra echeggiavano in tutte le capitali europee e anche a Venezia si discusse se partecipare o meno ad una guerra contro i turchi. Nel gennaio 1684, infine, si decise di aderire e la guerra venne dichiarata, quando il vecchio doge Contarini aveva appena cessato di vivere."}
{"id": "604648", "revid": "2163250", "url": "https://it.wikipedia.org/wiki?curid=604648", "title": "Cane da pastore belga (Laekenois)", "text": "Il cane da pastore belga Laekenois \u00e8 una delle variet\u00e0 del pastore belga, una razza canina di cane da pastore riconosciuta dalla FCI (standard N. 15, Gruppo 1, Sezione 1).\nEscludendo lo standard di razza, ha molte caratteristiche in comune con le altre tre variet\u00e0: il Groenendael, il Malinois ed il Tervueren.\nStoria.\nIl pastore belga deriva da quel ceppo di cani che popolava le zone adibite a pascolo nell'Europa nord-orientale; i suoi progenitori sono quindi i medesimi del pastore tedesco. Il professor Reul e i suoi collaboratori Bernaert e Van der Snick, studiosi della scuola veterinaria di Cureghen, in Belgio, hanno dato vita alla prima selezione della razza come la conosciamo oggi. Il 29 settembre 1891 venne fondato, a Bruxelles, da un gruppo di appassionati, agricoltori e pastori, il \"Club du Chien de Berger Belge\". Il 15 novembre 1891 riuscirono a riunire, nel primo raduno della razza, un gruppo di un centinaio di cani, sui quali Reul e gli altri cominciarono ad operare la loro selezione. Il 20 marzo 1894 venne depositato il primo standard di razza, che costitu\u00ec la base per poter iniziarne l'allevamento.\nNegli anni a venire tra gli allevatori ci furono notevoli disaccordi, che esistono ancora oggi, su quali fossero le variet\u00e0 da preferire alle altre, deludendo quindi gli allevatori delle variet\u00e0 scartate. Quindi, ci furono diverse scissioni dal club ufficiale, che portarono a salvarne alcune, ma, in pratica, crearono molta confusione.\nAncora oggi, al di fuori della FCI, ci sono nazioni che, rispetto allo standard ufficiale delle quattro variet\u00e0, ammettono alcune modifiche sia nei colori che nel tipo di pelo, ma, chiaramente, queste variet\u00e0 non prendono premi nelle manifestazioni ufficiali internazionali.\nLo standard attuale \u00e8 lo Standard FCI N\u00b0 15 /22.06.2001/F pubblicato il 13 marzo 2001, rimasto quasi invariato dal 1974, anno in cui sono stati vietati gli accoppiamenti tra variet\u00e0 diverse, salvo casi particolari con deroga da parte della commissione di allevamento competente.\nDescrizione.\nLa coda \u00e8 ben piazzata, forte alla base, di lunghezza media. I colori ammessi sono il fulvo con carbonature principalmente al muso ed alla coda. Un po' di bianco \u00e8 tollerato al petto ed alla punta delle dita. Ci\u00f2 che soprattutto caratterizza questa variet\u00e0 \u00e8 lo stato di ruvidezza e di secchezza del pelo, che, inoltre, si presenta arruffato. La lunghezza del pelo \u00e8 quasi uguale in tutte le parti del corpo; tale lunghezza \u00e8 di circa 6 cm. N\u00e9 i peli intorno agli occhi, n\u00e9 quelli che guarniscono il muso dovranno essere tanto sviluppati da dare alla testa l'aspetto del \u201cBarbet\u201d o del pastore di Brie. Pertanto \u00e8 obbligatoria la presenza della guarnizione del muso. Gli occhi sono di grandezza media, la forma \u00e8 leggermente a mandorla, di colore brunazzo, preferibilmente scuro. Le orecchie sono di apparenza nettamente triangolare, rigide e dritte, attaccate alte, di lunghezza proporzionata, conchiglia ben arrotondata alla base. La testa \u00e8 ben cesellata, lunga, a senza esagerazione e asciutta. Cranio e muso di uguale lunghezza. Muso di lunghezza media. Canna nasale dritta con assi cranio-facciali paralleli. Labbra di pelle sottile. Guance ben piatte anche se muscolose. Stop moderato, arcate sopracciliari non prominenti. Cranio di lunghezza media.\nCarattere.\n\u00c8 una razza molto duttile e versatile con grande efficacia nei compiti pi\u00f9 svariati: per la guardia, la difesa, la guida per non vedenti, come cane da catastrofe, da valanga, da compagnia e, naturalmente, da pastore. Il pastore Belga \u00e8 un cane vigile e attivo, ricco di vitalit\u00e0 e sempre pronto all'azione. Ottimo per la guardia delle propriet\u00e0 e di tutte le cose considerate sotto la sua custodia, \u00e8 anche un tenace difensore del suo proprietario. Il suo temperamento vivo e vigile, unito al suo carattere sicuro, senza alcuna paura n\u00e9 aggressivit\u00e0, deve sempre apparire dall'atteggiamento del corpo e dall'espressione fiera ed attenta dei suoi occhi brillanti.\nCure.\nDurante la crescita non sono necessarie cure particolare: \u00e8 sufficiente alimentarlo con una dieta bilanciata che, per definizione, non richiede alcuna integrazione, specie di sali di calcio. Per quanto riguarda il mantello deve essere spazzolato ogni due-tre settimane e togliere allo stesso tempo il pelo morto, specie nel corso della stagione estiva.\nConsigli.\nIl pastore belga \u00e8 un cane fondamentalmente nevrile. Per questo motivo ha bisogno, pi\u00f9 di altre razze, di una persona che sappia imporsi al suo fianco come capobranco indiscusso. \u00c8 dunque importante avere con lui polso fermo e procedere ad una buona educazione di base. Si raccomanda anche un eventuale corso di addestramento, per mettere ben in luce tutte le sue potenzialit\u00e0\nDiffusione.\nNel 2016 sono risultati iscritti al libro genealogico dell'ENCI 1027 soggetti, in tutte le sue variet\u00e0.\nAdatto per....\n\u00c8 un cane che pu\u00f2 essere usato per la difesa personale. \u00c8 scattante, veloce, attento, brillante, sa discernere le situazioni e agire di conseguenza. \u00c8 coraggioso e generoso e quando attacca non molla la presa neppure se sollevato in aria.\nPu\u00f2 essere usato come cane per non vedenti, vista la sua estrema dolcezza e delicatezza nei rapporti col padrone. Per sua natura \u00e8 un segnalatore, per cui \u00e8 un cane che abbaia. Pi\u00f9 che avventarsi di sua iniziativa sull'intruso, avvisa il padrone e aspetta ordini. \u00c8 un cane molto affidabile. Amante dell'acqua e dei bambini ama giocare a lungo con la pallina o con l'acqua, nella quale sguazza felicemente. Coi bambini \u00e8 delicatissimo, docile e molto paziente. Necessita di cure visto il pelo lungo, va spazzolato spesso.\nCome cane da compagnia \u00e8 fantastico ma ha bisogno di spazio.\nMai chiuderlo in un recinto per lunghi periodi. Non \u00e8 un cane che si adatta alla restrizione. \u00c8 uno spirito libero, allegro e felice e desidera esprimere la sua gioia stando vicino al padrone.\nDi recente viene anche utilizzato come cane da ricerca di persone sepolte da crolli, terremoti, frane ecc. avendo dato ottimi risultati.\n\u00c8 efficiente anche nell'agility.\nNon adatto per....\n\u00c8 fortemente sconsigliato a chi non sa approcciarsi con un cane con un carattere forte come il belga. \u00c8 sconsigliato a persone deboli di carattere, perch\u00e9 ne farebbero un cane disordinato e male educato, il quale potrebbe dare problemi di gestibilit\u00e0. Questo vale per tutte le 4 varianti di pastore belga, sopra tutto per il Malinois.\n\u00c8 sconsigliato vivamente a chi volesse acquistare un pastore belga per tenerselo a casa.\nIl pastore belga \u00e8 un cane che deve correre, correre e correre. \u00c8 necessario un ampio giardino.\n\u00c8 sconsigliato a persone anziane, perch\u00e9 non avrebbero la forza fisica per sostenere le sue esuberanze, considerato che il pastore belga ama stare sulle zampe posteriori in piedi per abbracciare il suo padrone, potrebbe diventare pericoloso."}
{"id": "604649", "revid": "1305772", "url": "https://it.wikipedia.org/wiki?curid=604649", "title": "Accademia Filarmonica", "text": ""}
{"id": "604652", "revid": "2221561", "url": "https://it.wikipedia.org/wiki?curid=604652", "title": "Cane da pastore belga (Malinois)", "text": "Il cane da pastore belga Malinois \u00e8 una delle variet\u00e0 del pastore belga, una razza canina di cane da pastore riconosciuta dalla FCI (Standard N. 15, Gruppo 1, Sezione 1).\nEscludendo lo standard di razza, ha molte caratteristiche in comune con le altre tre variet\u00e0: il Groenendael, il Laekenois ed il Tervueren.\nStoria.\nIl pastore belga deriva da quel ceppo di cani che popolava le zone adibite a pascolo nell'Europa nord-orientale; i suoi progenitori sono quindi i medesimi del pastore tedesco. Il professor Reul e i suoi collaboratori Bernaert e Van der Snick, studiosi della scuola veterinaria di Cureghen, in Belgio, hanno dato vita alla prima selezione della razza come la conosciamo oggi. Il 29 settembre 1891 venne fondato, a Bruxelles, da un gruppo di appassionati, agricoltori e pastori, il \"Club du Chien de Berger Belge\". Il 15 novembre 1891 riuscirono a riunire, nel primo raduno della razza, un gruppo di un centinaio di cani, sui quali Reul e gli altri cominciarono ad operare la loro selezione. Il 20 marzo 1894 venne depositato il primo standard di razza, che costitu\u00ec la base per poter iniziarne l'allevamento.\nNegli anni a venire tra gli allevatori ci furono notevoli disaccordi, che esistono ancora oggi, su quali fossero le variet\u00e0 da preferire alle altre, deludendo quindi gli allevatori delle variet\u00e0 scartate. Quindi, ci furono diverse scissioni dal club ufficiale, che portarono a salvarne alcune, ma, in pratica, crearono molta confusione.\nAncora oggi, al di fuori della FCI, ci sono nazioni che, rispetto allo standard ufficiale delle quattro variet\u00e0, ammettono alcune modifiche sia nei colori che nel tipo di pelo, ma, chiaramente queste variet\u00e0 non prendono premi nelle manifestazioni ufficiali internazionali.\nLo standard attuale \u00e8 lo Standard FCI N\u00b0 15 /22.06.2001/F pubblicato il 13 marzo 2001, rimasto quasi invariato dal 1974, anno in cui sono stati vietati gli accoppiamenti tra variet\u00e0 diverse, salvo casi particolari con deroga da parte della commissione di allevamento competente.\nDescrizione.\nLa coda \u00e8 ben piazzata, forte alla base, di lunghezza media. L'unico colore ammesso \u00e8 il fulvo carbonato con maschera nera. Il pelo \u00e8 molto corto sulla testa, sulla faccia esterna delle orecchie e sulla parte inferiore degli arti. Corto sul resto del corpo. Pi\u00f9 cespuglioso alla coda, intorno al collo, dove disegna un piccolo collare, che nasce alla base delle orecchie e si estende sino alla gola. Inoltre, il bordo delle cosce \u00e8 frangiato di peli pi\u00f9 lunghi. Il pelo sulla coda \u00e8 a spiga. Gli occhi sono di grandezza media, la forma \u00e8 leggermente a mandorla, di colore brunazzo, preferibilmente scuro. Le orecchie sono di apparenza nettamente triangolare, rigide e dritte, attaccate alte, di lunghezza proporzionata, conchiglia ben arrotondata alla base. La testa \u00e8 ben cesellata, lunga senza esagerazione e asciutta. Cranio e muso di uguale lunghezza. Muso di lunghezza media. Canna nasale dritta con assi cranio-facciali paralleli. Labbra di pelle sottile. Guance ben piatte anche se muscolose. Stop moderato, arcate sopracciliari non prominenti. Cranio di lunghezza media.\nCarattere.\n\u00c8 una razza molto duttile e versatile con grande efficacia nei compiti pi\u00f9 svariati: per la guardia, la difesa, come cane da catastrofe, da salvataggio, da macerie, da valanga, pet therapy e, naturalmente, da pastore.\nIl pastore Belga \u00e8 un cane vigile ed attivo, ricco di vitalit\u00e0, sempre pronto all'azione. \nOttimo per la guardia delle propriet\u00e0 e di tutte le cose considerate sotto la sua custodia.\nAttaccatissimo al padrone vive per lui, diventandone estremo difensore. \nIl suo temperamento vivo e vigile, unito al suo carattere sicuro, senza alcuna paura, deve sempre apparire dall'atteggiamento del corpo: coda alta, espressione fiera ed attenta dei suoi occhi brillanti.\nIl suo specifico etogramma richiede una mano ferma per una corretta educazione.\nPer l'addestramento all'obbedienza e la difesa occorrono competenze di un addestratore, grandi capacit\u00e0, in quanto di carattere energico ed impetuoso se non moderato correttamente.\nIl Malinois \u00e8 estremamente intelligente e proprio per questo, se non sapientemente incanalata la sua energia e correttamente gestita, pu\u00f2 diventare un cane ingestibile. \nDurante la crescita non sono necessarie cure particolari: \u00e8 sufficiente alimentarlo con una dieta bilanciata che, per definizione, non richiede alcuna integrazione, specie di sali di calcio. Per quanto riguarda il mantello, esso non richiede grandi cure, essendo a pelo corto, sopporta senza problemi il freddo e il caldo.\nConsigli.\nIl pastore belga \u00e8 un cane tendenzialmente nevrile. Per questo motivo ha bisogno, pi\u00f9 di altre razze, di una persona che sappia gestire il suo naturale etogramma, mostrandosi stabile riferimento. \u00c8 dunque importante avere con lui polso fermo, coerenza e procedere ad una buona educazione di base. Si raccomanda anche un corso di addestramento, per mettere ben in luce tutte le sue potenzialit\u00e0. Questo cane \u00e8 consigliato solo ad esperti cinofili, sicuramente non adatto a persone impegnate fuori casa e senza molta esperienza in campo cinofilo.\nDiffusione.\nNel 2020 sono risultati iscritti al libro genealogico dell'ENCI 1090 soggetti. Il Malinois sta comunque rapidamente soppiantando il pastore tedesco nello stesso esercito tedesco, e si sta diffondendo sempre pi\u00f9 tra i reparti cinofili dei dipartimenti di polizia americani. La ragione \u00e8 che la displasia dell'anca e la stenosi della colonna vertebrale affliggono una percentuale minima dei cani di questa razza, che quindi per lo pi\u00f9 risultano idonei al lavoro fino ad oltre i dieci anni di et\u00e0."}
{"id": "604653", "revid": "125708556", "url": "https://it.wikipedia.org/wiki?curid=604653", "title": "\u013dudov\u00edt \u0160t\u00far", "text": "Codific\u00f2 la lingua slovacca secondo le parlate della Slovacchia centrale, organizz\u00f2 i volontari slovacchi durante l'Insurrezione slovacca del 1848 contro il regno d'Ungheria. Fu membro della Dieta del regno di Ungheria. Fu anche politico, editore, professore e filosofo.\nBiografia.\nGli studi.\nNacque il 28 ottobre 1815 a Uhrovec, che si trova nella parte meridionale dei monti di Str\u00e1\u017eov, presso B\u00e1novce nad Bebravou, secondogenito di un insegnante ungherese. Frequent\u00f2 la scuola elementare nel villaggio natio. Nel 1827 and\u00f2 a studiare al liceo inferiore di Rab (oggi Gy\u0151r), dove grazie alla propria diligenza e arguzia viene notato soprattutto dal professor Petz. Petz indirizzava i propri studenti anche verso gli autori slavi e risvegli\u00f2 cos\u00ec nel giovane \u0160t\u00far l'interesse per la cultura e la lotta politica dei popoli slavi. Dopo i primi due anni a Rab, \u013dudov\u00edt \u0160t\u00far si iscrisse al liceo evangelico di Presburgo, l'attuale Bratislava.\nLo studio al liceo di Presburgo era composto da due anni degli studi umanistici pi\u00f9 altri due anni, frequentare i quali era la condizione per poter accedere agli studi superiori universitari. Al liceo esisteva sin dall'anno 1803 una cattedra di lingua e letteratura ceco-slovacca guidata dal professore Juraj Palkovi\u010d. Il liceo evangelico di Presburgo era l'unica scuola superiore in Ungheria con una cattedra di questo tipo. I seminari si svolgevano in lingua biblica ceca, che era da tre secoli la lingua ufficiale degli intellettuali evangelici slovacchi. A causa soprattutto dell'et\u00e0 avanzata del professor Palkovi\u010d, che non gli permetteva di insegnare tutto il programma stabilito, gli studenti fondarono nel 1829 una Societ\u00e0 ceco-slovacca (\"Spolo\u010dnos\u0165 \u010desko-slovensk\u00e1\") (queste societ\u00e0 liceali erano molto comuni: frequenti erano anche quelle degli studenti ungheresi e tedeschi). Tra i principali compiti della Societ\u00e0 vi erano la partecipazione attiva all'insegnamento nella madrelingua, esercitazioni di grammatica, composizioni di saggi di letteratura e di storia dei popoli slavi. Primo presidente della societ\u00e0 fu il professor Palkovi\u010d, mentre ne furono vicepresidenti Samo Chalupka, Karol \u0160t\u00far, Michal Miloslav Hod\u017ea, Tom\u00e1\u0161 Hor\u0161, Samuel Samoslav Vanko e \u013dudov\u00edt \u0160t\u00far.. \u013dudov\u00edt \u0160t\u00far approfond\u00ec la conoscenza delle opere degli autori slovacchi, particolarmente di quelle di J\u00e1n Holl\u00fd, di J\u00e1n Koll\u00e1r, di Pavel Jozef \u0160af\u00e1rik e di Franti\u0161ek Palack\u00fd.\nNell'autunno del 1835 divenne vicepresidente della Societ\u00e0 ceco-slovacca e fra le iniziative organizz\u00f2 una gita al castello di Dev\u00edn il 24 aprile 1836, luogo simbolico della Grande Moravia. In questa gita i partecipanti decisero di aggiungere al proprio nome di battesimo un nome slavo: Hurban aggiunse al nome Jozef quello di Miloslav, August \u0160kult\u00e9ty aggiunse il nome di Horislav e \u0160t\u00far si diede il nome di Velislav.\nNell'anno scolastico 1836-1837 \u0160t\u00far fu nominato sostituto del professor Palkovi\u010d, in quanto era stato fra i suoi migliori studenti e aveva un'ottima conoscenza del latino, oltre al quale conosceva anche l'ungherese, il tedesco, il francese, il greco, il polacco, il serbocroato, il russo e studi\u00f2 anche l'ebraico e inglese. Al liceo aveva studiato grammatica ceca e polacca e la storia dei popoli slavi. Fu in corrispondenza con le maggiori personalit\u00e0 della cultura slava del suo tempo, fra cui Franti\u0161ek Palack\u00fd, Josef Jungmann, Pavel Jozef \u0160af\u00e1rik e J\u00e1n Koll\u00e1r.\nNel 1838 si iscrisse all'Universit\u00e0 di Halle, che accoglieva parecchi studenti evangelici slovacchi e offriva corsi di teologia, filosofia, storia e linguistica. \u0160t\u00far vi studi\u00f2 per due anni, approfondendo la conoscenza della filosofia di Hegel e di Herder, la cui concezione della storia si riverber\u00f2 poi in tutta la sua concezione del mondo storico-filosofica. La storia gli appariva quindi come una sequenza di fatti che seguiva principii spirituali. Terminati gli studi nel 1840 lungo il viaggio di ritorno verso la terra natale fece sosta a Praga e a Hradec Kr\u00e1lov\u00e9. Nel Paese Ceco incontr\u00f2 Pavel Jozef \u0160af\u00e1rik, che lo mise in guardia per la situazione politica della nazione.\nIl ritorno in patria.\nIl ritorno in patria segn\u00f2 per \u0160t\u00far l'inizio di nuove lotte per affermare i diritti nazionali degli slovacchi. Le posizioni intransigenti dei burocrati e dei politici del Regno d'Ungheria erano tese ad impedire ogni manifestazione culturale dei popoli non magiari. Il conte K\u00e1roly Zay, ispettore generale della Chiesa evangelica di confessione augustana, condivideva il concetto di un'unica nazione nel Regno d'Ungheria: quella magiara. Inizialmente K\u00e1roly Zay conobbe \u0160t\u00far personalmente e ne riport\u00f2 un'impressione positiva, stimandone la conoscenza e il talento. Invano esort\u00f2 \u0160t\u00far sia per scritto sia a voce a collaborare per gli interessi magiari, perch\u00e9 vedeva in lui una risorsa per il futuro dello Stato.\nInizialmente \u0160t\u00far riebbe il posto di sostituto del professor Palkovi\u010d alla cattedra di lingua e letteratura ceco-slovacca. Non aveva diritto ad alcuno stipendio, ma solo agli interessi del patrimonio della cattedra, che doveva dividere a met\u00e0 con il professor Palkovi\u010d. Inoltre K\u00e1roly Zay e i suoi sostenitori avevano l'intenzione di sopprimere la cattedra dopo la morte di Palkovi\u010d, perci\u00f2 non tenevano in nessun conto il lavoro di \u0160t\u00far. La questione si risolse nell'assemblea dei conventi, in cui dopo lunghe schermaglie \u0160t\u00far riusc\u00ec ad essere stipendiato come supplente del professor Palkovi\u010d.\nPoich\u00e9 la pressione sugli Slovacchi da parte delle autorit\u00e0 magiare non accennava a scemare, \u0160t\u00far e i suoi connazionali ricorsero al governatore chiedendone la protezione. Nel 1842 fu inviata a Vienna una deputazione di quattro persone per presentare la supplica che va sotto il nome di \"Slovensk\u00fd prestoln\u00fd prosbopis\" (\"Supplica slovacca al trono\"). Nella supplica gli Slovacchi chiedevano al governatore la sua protezione contro la persecuzione, la facolt\u00e0 di pubblicare scritti difensivi del popolo slovacco, il mantenimento della cattedra di lingua e letteratura ceco-slovacca al liceo evangelico di Presburgo e l'istituzione di altre cattedre analoghe in Slovacchia. A Vienna non si prese nessuna decisione sulla supplica, ma la Corte invi\u00f2 la petizione slovacca a Buda per l'esame del palatino d'Ungheria, che rigett\u00f2 ogni richiesta contenuta nella supplica.\nLa lingua slovacca.\nAll'inizio dell'anno 1843 \u013dudov\u00edt \u0160t\u00far confid\u00f2 ai suoi pi\u00f9 stretti sodali di voler riunire cattolici ed evangelici slovacchi sulla base di un'unica lingua letteraria. Infatti i cattolici avevano adottato la lingua slovacca codificata da Anton Bernol\u00e1k (\"bernol\u00e1kov\u010dina\") sulla base dei dialetti della Slovacchia occidentale pi\u00f9 simili al ceco, mentre gli intellettuali evangelici usavano come lingua letteraria il ceco biblico che risaliva al XV secolo. \u0160t\u00far scelse invece come fondamento i dialetti della Slovacchia centrale, soprattutto per la loro diffusione, genuinit\u00e0 e comprensibilit\u00e0. L'unificazione degli Slovacchi si sarebbe dovuta realizzare attraverso l'associazione nazionale e interconfessionale \"Tatr\u00edn\".\nLa questione della definizione di uno slovacco letterario era stata concepita da \u0160t\u00far molto tempo prima. Gi\u00e0 nel 1836 in una lettera a Franti\u0161ek Palack\u00fd si lamentava che il ceco biblico era divenuto incomprensibile per gli slovacchi ed esprimeva il desiderio che cechi e slovacchi trovassero un compromesso per una lingua cecoslovacca unitaria. Ci\u00f2 presupponeva una disponibilit\u00e0 di cedere sia da parte slovacca sia da parte ceca. Poich\u00e9 i linguisti cechi non mostrarono tale disponibilit\u00e0, \u0160t\u00far e i suoi seguaci optarono per una nuova forma di lingua letteraria, che potesse riunire con una lingua unica i cattolici e gli evangelici.\nL'11 luglio 1843 \u013dudov\u00edt \u0160t\u00far, Jozef Miloslav Hurban e Michal Miloslav Hod\u017ea si incontrarono nella parrocchia di Hurban a Hlbok\u00e9, dove decisero di promuovere l'introduzione pratica dello slovacco letterario. Il 17 luglio a Dobr\u00e1 Voda resero visita al poeta J\u00e1n Holl\u00fd, che misero al corrente del loro piano per primo, in quanto esponente importante della \"bernol\u00e1kov\u010dina\".\nNello stesso 1843 si complic\u00f2 ulteriormente la situazione al liceo evangelico di Presburgo. Si intensificarono le pressioni per estromettere \u0160t\u00far del posto di sostituto del professor Palkovi\u010d e in dicembre \u0160t\u00far dovette rinunciare definitivamente all'incarico. A nulla giovarono le petizioni studentesche, n\u00e9 le difese di alcuni professori del liceo. Come protesta per la cacciata di \u0160t\u00far 22 studenti nel marzo del 1844 decisero di lasciare il liceo. Tredici di loro proseguirono gli studi a Levo\u010da.\n\"Slovensk\u00e9 n\u00e1rodn\u00e9 noviny\".\nNell'agosto del 1844 si svolse la prima assemblea dell'associazione Tatr\u00edn a Liptovsk\u00fd Sv\u00e4t\u00fd Mikul\u00e1\u0161, alla quale partecip\u00f2 anche \u0160t\u00far, che fu scelto come membro del direttivo dell'associazione. Un anno dopo insistenze annose \u0160t\u00far riusc\u00ec ad ottenere l'autorizzazione del governatore per stampare il giornale \"Slovenskje n\u00e1rod\u0148je novini\" (\"Notizie nazionali slovacche\") con il supplemento letterario \"Orol tatr\u00e1nski\" (\"L'aquila dei Tatra\"). Il giornale fu pubblicato dal 1\u00ba agosto 1845. Era scritto nello slovacco codificato da \u0160t\u00far (\"\u0161t\u00farov\u010dina\") e per questo trov\u00f2 da una parte fervidi sostenitori, dall'altra fieri nemici. Fra gli avversari si schierarono non solo alcuni patrioti cechi, che vedevano nella nuova lingua un tradimento della causa nazionale cecoslovacca e una separazione dagli stessi cechi, ma anche Pavel Jozef \u0160af\u00e1rik e soprattutto J\u00e1n Koll\u00e1r.\nNel 1846 \u0160t\u00far pubblic\u00f2 \"N\u00e1re\u010dja Slovenskuo alebo potreba p\u00edsa\u0148ja v tomto n\u00e1re\u010d\u00ed\" (\"La lingua della Slovacchia, ossia la necessit\u00e0 di scrivere in questa lingua\"), in cui difese l'inestinguibilit\u00e0 della nuova lingua letteraria. Nello stesso anno diede alle stampe il trattato linguistico \"Nauka re\u010di Slovenskej\" (\"Dottrina della lingua slovacca\"), che contiene i rudimenti di una nuova grammatica. Nella quarta assemblea di \"Tatr\u00edn\" dell'agosto del 1847 a \u010cachtice i rappresentanti dei cattolici e degli evangelici si accordarono definitivamente sull'uso congiunto della nuova lingua letteraria. Un'ulteriore modifica della grammatica slovacca consistette nel passaggio dal principio fonetico al principio etimologico, con l'introduzione della riforma di Michal Miloslav Hod\u017ea e di Martin Hattala nel 1851-1852. Alla decisione sulle modifiche grammaticali parteciparono anche \u013dudov\u00edt \u0160t\u00far, Jozef Miloslav Hurban, J\u00e1n Pal\u00e1rik, Andrej \u013dudov\u00edt Radlinsk\u00fd e \u0160tefan Z\u00e1vodn\u00edk. Questa versione della lingua slovacca codificata divenne in seguito la lingua nazionale degli slovacchi.\n\"Slovenskje n\u00e1rod\u0148je novini\" era per il suo contenuto orientato all'attivit\u00e0 culturale, all'azione sociale, riferiva dell'attivit\u00e0 culturale slava e riportava anche articoli di attualit\u00e0 sulla situazione politica interna e internazionale. L'attivit\u00e0 di \u0160t\u00far e di altri redattori era colpita dalla censura, che con i suoi interventi tagliava gli articoli del giornale.\nLa Dieta di Ungheria.\nI piani di gran respiro di \u0160t\u00far andavano ben al di l\u00e0 dell'attivit\u00e0 di redazione. Nel 1847 fece il suo ingresso nella Dieta di Ungheria, che si teneva a Presburgo (nell'edificio che oggi ospita la Biblioteca universitaria) come deputato della libera citt\u00e0 regia di Zvolen, per poter sostenere pi\u00f9 concretamente e pi\u00f9 precisamente le sue posizioni nazionali e sociali. Il suo famoso avversario fu il liberale Lajos Kossuth, con il quale concordava su alcune questioni sociali, ma era in totale disaccordo riguardo alla concezione del principio di libert\u00e0 nazionale. Il periodo della Dieta precedette i giorni della rivoluzione dell'anno successivo.\nIl 1848.\nGli avvenimenti turbolenti della Francia del 1848 trovarono un'eco anche nell'impero asburgico. Con la Rivoluzione i diritti speciali acquisiti davano al popolo una misura maggiore di libert\u00e0. \u0160t\u00far salut\u00f2 con gioia il nuovo movimento con un articolo sul suo giornale. Contemporaneamente per\u00f2 le concessioni del governo viennese verso Pest sulla questione dell'indipendenza del Regno d'Ungheria facevano presagire nuove complicazioni per la causa slovacca. La minaccia era il rafforzamento della magiarizzazione. Come reazione furono redatte le \"Petizioni del popolo slovacco\" (\"\u017diadosti slovensk\u00e9ho n\u00e1roda\"), che abbozzavano la possibilit\u00e0 di soluzione dei rapporti tra slovacchi e magiari sulla base del principio di parit\u00e0. Nel contempo \u0160t\u00far organizz\u00f2 la convoca del Congresso slavo a Praga. Il governo ungherese emise un mandato di cattura per \u0160t\u00far, Hurban e Hod\u017ea. Nonostante la persecuzione, \u0160t\u00far e i suoi compagni riuscirono a prendere parte al Congresso slavo, al quale convennero le principali personalit\u00e0 dei popoli slavi dell'Impero. I rappresentanti slavi cercarono una soluzione alla complicata situazione. Dopo il fallimento di tutte le iniziative legali per ottenere i diritti nazionali dal governo ungherese, \u0160t\u00far e Hurban si decisero alla battaglia.\nIl 15-16 settembre 1848 fu fondato a Vienna il Consiglio nazionale slovacco, che si proponeva come soggetto politico unico della Slovacchia e rifiutava l'obbedienza al governo ungherese. Ebbe come \"leader\" politici \u013dudov\u00edt \u0160t\u00far, Jozef Miloslav Hurban e Michal Miloslav Hod\u017ea. Fra i suoi membri vi erano anche i capi militari Bed\u0159ich Bloudek, Franti\u0161ek Alexandr Zach e Bernard Jane\u010dek. Ne furono segretari Bohu\u0161 Nos\u00e1k Nezabudov e Daniel Jaroslav B\u00f3rik. Nel settembre del 1848 il Consiglio nazionale slovacco invit\u00f2 gli slovacchi alla sollevazione armata per l'affermazione dei propri diritti sociali e nazionali.\nGli ultimi anni.\nDopo l'insuccesso della campagna militare del 1849 e dopo la ripetuta delusione verso la Corte imperiale, che aveva promesso protezione agli slovacchi nella battaglia contro i radicali ungheresi, \u013dudov\u00edt \u0160t\u00far si incontr\u00f2 in circostanze sfavorevoli. La richiesta di autorizzazione a stampare un giornale politico slovacco (\"Slovensk\u00e9 n\u00e1rodn\u00e9 noviny\" era cessato nei giorni della rivoluzione) e il tentativo di ottenere il riconoscimento ufficiale per l'associazione Tatr\u00edn, ebbe esito negativo. \u0160t\u00far in questo periodo prosegu\u00ec l'attivit\u00e0 incominciata negli anni precedenti, si dedic\u00f2 alla cultura popolare slava e lavor\u00f2 allo scritto \"Slovanstvo a svet bud\u00facnosti\" (\"Gli Slavi e il mondo del futuro\").\nNel 1851 ebbe inizio una serie di tragedie personali: a gennaio mor\u00ec suo fratello Karol (pastore protestante e insegnante a Modra) e sei mesi dopo suo padre. \u013dudov\u00edt dopo la morte del fratello si trasfer\u00ec a Modra, dove \u2013 solo e controllato dalla polizia, si occup\u00f2 dei sette figli del fratello. Cerc\u00f2 di proseguire la sua attivit\u00e0 letteraria, bench\u00e9 la sua vita fosse limitata e controllata dalla polizia. Nel 1853 morirono a Vienna l'amica Adela Ostrol\u00facka e a Tren\u010d\u00edn sua madre. Nello stesso anno pubblicava la raccolta \"O n\u00e1rodn\u00edch p\u00edsn\u00edch a pov\u011bstech plemen slovansk\u00fdch\" (\"Canzoni e racconti popolari dei popoli slavi\"), e la raccolta poetica \"Spevy a piesne\" (\"Canti e canzoni\").\nVerso la met\u00e0 del dicembre del 1855 in un tentativo di attraversare un ruscello non lontano da Modra si fer\u00ec alla coscia con un colpo di fucile. Vi furono infondati sospetti che qualcuno gli avesse sparato o che avesse tentato il suicidio. \u013dudov\u00edt \u0160t\u00far mor\u00ec quarantenne il 12 gennaio 1856.\nOpinioni controverse di \u0160t\u00far.\nAlcune opinioni di \u0160t\u00far viste retrospettivamente appaiono controverse. Le molte prese di posizione che sostiene nell'opera \"Das Slawenthum und die Welt der Zukunft\" (\"Gli Slavi e il mondo del futuro\") possono essere considerate il suo testamento politico.\n\u0160t\u00far nel libro propose un'unificazione con la Russia zarista, rifiut\u00f2 il mercantilismo e propose come alternativa gli agri comunali. Respinse la democrazia parlamentare a favore dell'autocrazia.\n\u0160t\u00far \u00e8 considerato il fondatore della lingua slovacca letteraria, ma ne \"Gli Slavi e il mondo del futuro\" raccomanda a tutti gli slavi di usare il russo come lingua letteraria.\n\u0160t\u00far non nascose il suo odio contro gli ebrei ed elogi\u00f2 la politica antisemita russa..\nMemoria.\n\u013dudov\u00edt \u0160t\u00far \u00e8 onorato come il principale personaggio del Risorgimento slovacco.\nLa citt\u00e0 di \u0160t\u00farovo porta il suo nome. Gli sono stati dedicati numerosi monumenti soprattutto a Modra, luogo della morte, e vie e piazze nelle citt\u00e0 di tutta la Slovacchia.\n\u013dudov\u00edt \u0160t\u00far comparve anche sulle banconote da 50 corone cecoslovacche e da 500 corone slovacche."}
{"id": "604656", "revid": "367445", "url": "https://it.wikipedia.org/wiki?curid=604656", "title": "Caccia e Pesca", "text": "Caccia e Pesca sono due emittenti televisive tematiche italiane, prodotte da Cairo Communication e ospitate, come \"Option\", rispettivamente sui canali 235 e 236 della piattaforma televisiva satellitare Sky Italia; entrambi propongono trasmissioni inerenti al mondo della caccia e della pesca, riprendendo lo stile del canale \"Seasons\" che andava in onda su TELE+ Digitale.\nIl canale nasce il 6 novembre 2004 come Caccia e Pesca alla LCN 235. Dal 1\u00ba ottobre 2009 \u00e8 disponibile anche sulla LCN 236. La programmazione si suddivide cos\u00ec in 2 canali, uno per la caccia e uno per la pesca.\nDal 29 dicembre 2011 il canale trasmette nel formato panoramico .\nIl 1\u00ba novembre 2012, Caccia e Pesca rinnovano i propri loghi, le grafiche, i bumper pubblicitari e il jingle.\nTra i programmi trasmessi vi sono \"Street Fishers\", \"Wild Fishing Expedition\", \"Troppo imbranato per pescare\" e \"Last Minnow Tour\" e trasmissioni comiche. Tra le trasmissioni di grande seguito vanno segnalate Passione artificiale, Fishing Adventure e Emozione Carpfishing. Collaboratori del canale per molti anni alcuni dei pi\u00f9 noti autori italiani tra cui Riccardo Galigani, Roberto Ripamonti e Alberto Salvini, Daniele Vinci e Matteo Temprendola."}
{"id": "604660", "revid": "2163250", "url": "https://it.wikipedia.org/wiki?curid=604660", "title": "Cane da pastore belga (Tervueren)", "text": "Il cane da pastore belga Tervueren \u00e8 una delle variet\u00e0 del cane da pastore belga, una razza canina di cane da pastore riconosciuta dalla FCI (Standard N. 15, Gruppo 1, Sezione 1).\nPur differendo lo standard di razza, ha molte caratteristiche in comune con le altre tre variet\u00e0 meno sviluppate: il Laekenois, il Malinois ed il Groenendael.\nStoria.\nIl Pastore belga deriva da quel ceppo di cani che popolava le zone adibite a pascolo nell'Europa nord-orientale, i suoi progenitori sono quindi i medesimi del Cane da pastore tedesco. Il professor Reul e i suoi collaboratori Bernaert e Van der Snick, studiosi della Scuola veterinaria di Cureghen in Belgio, hanno dato vita alla prima selezione della razza come la conosciamo oggi. Il 29 settembre del 1891 fond\u00f2 a Bruxelles, insieme ad un gruppo di appassionati agricoltori belgi, il \"Club du Chien de Berger Belge\". Il 15 novembre 1891 riuscirono a riunire nel primo raduno di questa razza, un gruppo di un centinaio di cani sui quali Reul e gli altri cominciarono ad operare la loro selezione. Il 20 marzo del 1894 venne depositato il primo standard di razza, che costitu\u00ec la base per poter iniziare l'allevamento di questa razza.\nNegli anni a venire ci furono notevoli disaccordi tra gli allevatori, che esistono ancora oggi, su quali fossero le variet\u00e0 da preferire alle altre, deludendo quindi gli allevatori delle specie scartate. Quindi ci furono diverse scissioni dal club ufficiale, che portarono a salvare alcune variet\u00e0, ma in pratica creando molta confusione.\nAncora oggi, al di fuori della FCI, ci sono nazioni che rispetto allo standard ufficiale delle quattro variet\u00e0, ammettono alcune modifiche sia nei colori, che nel tipo di pelo, ma chiaramente queste variet\u00e0, non prendono premi nelle manifestazioni ufficiali internazionali.\nLo standard attuale \u00e8 lo Standard FCI N\u00b0 15 /22.06.2001/F pubblicato il 13 marzo 2001, rimasto quasi invariato dal 1974, anno in cui sono stati vietati gli accoppiamenti tra variet\u00e0 diverse salvo casi particolari con deroga da parte della commissione allevamento competente.\nDescrizione.\nLa coda \u00e8 ben piazzata, forte alla base, di lunghezza media. I colori ammessi sono il fulvo e il sabbia carbonato con maschera nera. Il pelo \u00e8 corto sulla testa, sulla faccia esterna alle orecchie, sulla parte bassa degli arti, salvo che sul bordo posteriore dell'avambraccio che \u00e8 guarnito di peli lunghi che si estendono al gomito alle articolazioni del metacarpo, detti frangia. Pelo lungo e liscio sul restante corpo. Coda guarnita di pelo lungo ed abbondante, formante pennacchio. Gli occhi sono di grandezza media, la forma \u00e8 leggermente a mandorla, di colore brunazzo, preferibilmente scuro. Le orecchie sono triangolari, rigide, dritte e attaccate alte. La testa \u00e8 ben cesellata, lunga, ma senza esagerazione e asciutta. Cranio e muso di uguale lunghezza. Muso di lunghezza media. Canna nasale dritta con assi cranio-facciali paralleli. Labbra di pelle sottile. Guance ben piatte anche se muscolose. Stop moderato, arcate sopracciliari non prominenti. Cranio di lunghezza media.\nCure.\nDurante la crescita non sono necessarie cure particolari: \u00e8 sufficiente alimentarlo con una dieta bilanciata che, per definizione, non richiede alcuna integrazione, specie di sali di calcio. Per quanto riguarda il mantello, deve essere spazzolato ogni due-tre settimane e togliere allo stesso tempo il pelo morto, specie nel corso della stagione estiva.\nDiffusione.\nNel 2016 sono risultati iscritti al libro genealogico dell'ENCI 1027 soggetti, in tutte le sue variet\u00e0."}
{"id": "604661", "revid": "767487", "url": "https://it.wikipedia.org/wiki?curid=604661", "title": "Una rajita para dos", "text": "Una rajita para dos \u00e8 un film del 1982 diretto da Lina Romay (con lo pseudonimo di Lul\u00f9 La Verne) e Jes\u00fas Franco (con lo pseudonimo Rosa Mar\u00eda Almirall).\nFilm pornografico girato prima che la legge spagnola autorizzasse la proiezione di film porno; dopo una prima distribuzione clandestina, giunse nelle sale nel 1984 ottenendo un successo di pubblico straordinario per un film hardcore.\nIl soggetto \u00e8 una variazione sul tema delle \"Labios rojos\": la coppia di spie in gonnella a cui il regista spagnolo aveva gi\u00e0 dedicato sei film, trattato questa volta in chiave apertamente parodistica e farsesca.\nSi tratta di uno dei film generalmente considerati di Franco ma ufficialmente diretti da Lina Romay. Poich\u00e9 la compagna del regista lavor\u00f2 sia alla sceneggiatura che al montaggio, recitando in un ruolo insolitamente breve, non ci sarebbe da sorprendersi se avesse collaborato anche alla regia."}
{"id": "604668", "revid": "75121", "url": "https://it.wikipedia.org/wiki?curid=604668", "title": "Il Molleggiato", "text": ""}
{"id": "604670", "revid": "287204", "url": "https://it.wikipedia.org/wiki?curid=604670", "title": "Annali dell'Ulster", "text": "Gli Annali dell'Ulster (in gaelico Ann\u00e1la Uladh) sono una cronaca medievale irlandese, che copre un periodo compreso tra il 431 d.C. e il 1540 d.C. Gli anni fino al 1498 furono compilati nel tardo XV secolo dall'amanuense Ruaidhri \u00d3 Luin\u00edn, sull'isola di Belle, sotto il patronato di Cathal \u00d3g Mac Maghnusa. L'ultimo periodo, quello precedente al 1540, fu aggiunto da altri.\nLe fonti per i periodi pi\u00f9 antichi sono gli annali risalenti al VII secolo, mentre per i periodi successivi entra in gioco la tradizione orale e la memoria. Un secolo dopo, gli \"Annali dell'Ulster\" saranno a loro volta la fonte degli \"Annali dei Quattro Maestri\". La lingua usata \u00e8 quella irlandese, con inserti in latino. Poich\u00e9 le fonti pi\u00f9 antiche furono copiate alla lettera, gli \"Annali dell'Ulster\" sono utili sia agli storici sia ai linguisti che studiano l'evoluzione della lingua irlandese. "}
{"id": "604678", "revid": "110157", "url": "https://it.wikipedia.org/wiki?curid=604678", "title": "2 Mixes on a 12&quot; for Cash", "text": "2 Mixes on a 12\" for Cash \u00e8 un EP del musicista Richard D. James pubblicato nel 2003 dalla Beat Records con lo pseudonimo Aphex Twin. \u00c8 un promo dell'album \"26 Mixes for Cash\", stampato in mille copie nel formato vinile 12 pollici vendute esclusivamente sul mercato giapponese\nTracce.\nLato A\nLato B\nLa traccia \"SAW2 CD1 TRK2\", trasmessa per la prima volta nel 1995 nel programma radiofonico di John Peel della BBC, \u00e8 probabilmente la versione originale del brano \"Radiator\" presente nel doppio album \"Selected Ambient Works Volume II\"."}
{"id": "604684", "revid": "1573940", "url": "https://it.wikipedia.org/wiki?curid=604684", "title": "Crithagra leucopygia", "text": "Il cantore d'Africa, noto anche come beccasemi groppabianca o verzellino dal groppone bianco (Crithagra leucopygia ), \u00e8 un uccello passeriforme della famiglia Fringillidae, diffuso in Africa.\nEtimologia.\nIl nome scientifico della specie, \"leucopygia\", \u00e8 formato dall'unione delle parole greche \"\u03bb\u03b5\u03c5\u03ba\u03bf\u03c2\" (\"leukos\", \"bianco\") e \"\u03c0\u03c5\u03b3\u03b9\u03bf\u03c2\" (\"pygios\"/\"pugios\", \"fondoschiena\"), col significato di \"dal fondoschiena bianco\", in riferimento alla livrea di questi uccelli.\nDescrizione.\nMisura 10-11,5\u00a0cm di lunghezza, per un peso di 8-16 g.\nAspetto.\nSi tratta di uccelletti dall'aspetto slanciato, muniti di corto becco conico, testa arrotondata e coda dalla punta lievemente forcuta.\nIl piumaggio \u00e8 bianco su ventre e codione, mentre il resto del corpo \u00e8 grigio, pi\u00f9 chiaro su testa, petto e fianchi e pi\u00f9 scuro sul dorso, mentre ali e coda sono nerastre: tutta la porzione grigia del corpo presenta penne dalle punte pi\u00f9 scure, a dare un effetto screziato. Non esiste dimorfismo sessuale.\nIl becco \u00e8 di colore carnicino-grigiastro, talvolta con punta pi\u00f9 scura: le zampe sono anch'esse di color carnicino, mentre gli occhi sono di colore bruno scuro.\nBiologia.\nSi tratta di uccelli molto vispi e miti, che si muovono in coppie o in piccoli stormi di una decina d'esemplari circa, talvolta associandosi a specie affini: essi passano la maggior parte della giornata alla ricerca di cibo (per ottenere il quale si spostano molto al suolo o fra l'erba alta) e d'acqua, salvo poi fare ritorno nel tardo pomeriggio a posatoi riparati fra gli alberi per trascorrere la notte.\nAlimentazione.\nSi tratta di uccelli granivori che si nutrono essenzialmente di semi di piante erbacee, ma non disdegnano di cibarsi anche di bacche, frutta, foglie, germogli e talvolta di alimenti pi\u00f9 proteici (insetti, larve, piccoli invertebrati), in particolare quando hanno i \"pulli\" da accudire.\nRiproduzione.\nIl periodo di riproduzione del cantore d'Africa va generalmente da settembre a marzo, con le popolazioni della parte pi\u00f9 settentrionale dell'areale occupato dalla specie che si riproducono anche in luglio-agosto.\nDurante il periodo degli amori i maschi danno sfoggio di una certa abilit\u00e0 canora (che frutta loro il nome comune), gorgheggiando incessantemente da posatoi in evidenza per attrarre le femmine: al loro arrivo, essi danno inizio al corteggiamento vero e proprio, arruffando le penne, seguendo con insistenza le potenziali \"partner\" tenendo al contempo testa e coda puntate verso l'alto e le ali semiaperte puntate verso il basso, fino a quando le prescelte non segnalano la loro eventuale disponibilit\u00e0 all'accoppiamento accovacciandosi e spostando lateralmente la coda. Come la stragrande maggioranza dei fringillidi, anche il cantore d'Africa \u00e8 monogamo, con le coppie che restano assieme durante tutta la stagione degli amori e anche oltre.\nIl nido, a forma di coppa, viene edificato intrecciando fibre vegetali e foderando l'interno con lanugine animale o vegetale alla biforcazione di un ramo: la sua costruzione \u00e8 completo appannaggio della femmina, che si occupa da sola anche della cova delle 3-6 uova biancastre, col maschio che rimane di guardia cantando nei pressi del nido per scacciare eventuali intrusi e si occupa inoltre di reperire il cibo per s\u00e9 e per la compagna. La schiusa delle uova avviene dopo due settimane circa di cova: i \"pulli\", ciechi ed implumi alla nascita, vengono imbeccati e accuditi da entrambi i genitori, ed attorno alle tre settimane dalla schiusa sono in grado d'involarsi. Tuttavia, essi tendono a rimanere nei pressi del nido ancora per una settimana, chiedendo sempre pi\u00f9 sporadicamente l'imbeccata ai genitori (i quali generalmente, se le condizioni lo consentono, sono impegnati a portare avanti una seconda covata) ed in seguito disperdendosi.\nDistribuzione e habitat.\nIl cantore d'Africa occupa gran parte del Sahel e dell'area immediatamente a sud di esso, dalla Senegambia all'Eritrea e da qui fino al nord dell'Uganda.\nL\"'habitat\" di questi uccelli \u00e8 rappresentato dalle aree secche aperte di savana con presenza di fonti d'acqua permanente e di macchie alberate o cespugliose.\nSistematica.\nSe ne riconoscono tre sottospecie:\nAlcuni autori sinonimizzano la sottospecie \"pallens\" con \"riggenbachi\", mentre altri sosterrebbero una distinzione delle popolazioni isolate della Rift Valley etiope tale da renderne corretta l'elevazione a sottospecie, tuttavia mancano studi pi\u00f9 approfonditi in proposito."}
{"id": "604685", "revid": "599013", "url": "https://it.wikipedia.org/wiki?curid=604685", "title": "Annali irlandesi", "text": "Gli annali irlandesi furono compilati prima o poco dopo la fine dell'Irlanda gaelica nel XVII secolo e comprendono:"}
{"id": "604687", "revid": "767487", "url": "https://it.wikipedia.org/wiki?curid=604687", "title": "Wild Man Blues", "text": "Wild Man Blues \u00e8 un documentario del 1997 diretto da Barbara Kopple.\nLa pellicola segue un tour europeo del 1996 di Woody Allen e del suo gruppo, la New Orleans Jazz Band, cos\u00ec come la sua relazione con Soon-Yi Previn. La colonna sonora del documentario \u00e8 interamente composta da brani interpretati dalla band, ed \u00e8 stata pubblicata nel 1997."}
{"id": "604688", "revid": "1610933", "url": "https://it.wikipedia.org/wiki?curid=604688", "title": "Verzellino dal groppone bianco", "text": ""}
{"id": "604689", "revid": "110157", "url": "https://it.wikipedia.org/wiki?curid=604689", "title": "SuperKaramba", "text": "SuperKaramba era una utility per il desktop, sviluppata da KDE che, una volta lanciata, permetteva di scaricare e installare una serie di programmini (detti applet) che abbelliscono il desktop, anche grazie all'utilizzo di trasparenze, e che al tempo stesso offrivano varie funzionalit\u00e0 (alcune delle quali a meri scopi estetici) come ad esempio quelle riguardanti l'utilizzo della CPU o della RAM.\nCome tutte le applicazioni, anche queste occupano memoria, e quindi ne viene consigliato un utilizzo proporzionato alle caratteristiche del sistema. Il programma gira in background agganciato alla \"finestra\" del desktop, in questo modo non disturba la normale vista delle altre applicazioni n\u00e9 del desktop stesso.\nDalla versione 3.5 di KDE, SuperKaramba \u00e8 stato integrato nelle release dell'ambiente destkop, parte della suite \"kdeutils\".\nIl software poteva funzionare anche al di fuori del desktop Plasma (precedentemente KDE) avendo installato le relative librerie per farlo funzionare.\nIl programma non \u00e8 pi\u00f9 sviluppato ed \u00e8 stato rimosso dai rilasci di KDE Applications a partire dalla versione 15.12. Per gli utenti del desktop Plasma gli oggetti del desktop (plasmoidi) possono essere considerati un sostituto.\nFunzionamento.\nGli autori utilizzano file di testo per creare i temi che definiscono i loro widget. Gli autori delle applet possono anche aggiungere script in linguaggio Python per creare widget interattivi.\nStoria del progetto.\nKaramba era originariamente stato scritto da Hans Karlsson come progetto scolastico nel marzo 2003. Ha ottenuto moltissima popolarit\u00e0 quando \u00e8 stato pubblicato su \"kde-look.org\" ed alcune persone hanno incominciato a scrivere temi per questo software. Karamba funziona basandosi su file scritti in un formato simile all'XML. Il software \u00e8 diventato in pochissimo tempo popolare e Hans, per mancanza di tempo, ha ceduto il progetto a altre persone che potessero mantenerlo e espanderlo.\nVerso la fine di aprile 2003, Adam Geitgey ha preso in carico il progetto. Ha aggiunto il supporto per il linguaggio di scripting Python e ha dato a Karamba un nuovo nome: \"SuperKaramba\". Adam ha mantenuto il progetto in vita e ha aggiunto nuove caratteristiche e patch di altri sviluppatori fino alla fine di aprile 2005. A questo punto un gruppo di sviluppatori che voleva sviluppare maggiormente il software ne ha permesso l'inclusione in KDE a partire dal rilascio 3.5.\nAttualmente SuperKaramba \u00e8 parte di KDE, nella suite kdeutils. Alcune caratteristiche del programma sono state integrate nell'interfaccia \"Plasma\" di KDE 4."}
{"id": "604695", "revid": "1124164", "url": "https://it.wikipedia.org/wiki?curid=604695", "title": "Zavattari", "text": "Gli Zavattari furono una famiglia di pittori attivi in Lombardia nel XV secolo. Essi disponevano di una propria bottega in Milano e nella capitale del ducato lavorarono, come pure nelle aree circostanti.\nStoria familiare.\nLe notizie pi\u00f9 antiche relative alla famiglia si riferiscono al contributo di Cristoforo (primo decennio del XV secolo) e Franceschino nel periodo della costruzione del Duomo di Milano. In particolare, l'attivit\u00e0 di Franceschino \u00e8 documentata dal 1417, nella produzione delle vetrate della cattedrale, fino al 1453. A Franceschino sono attribuiti gli affreschi del \"Triumphus Cupidinis\" in palazzo Borromeo e il mazzo di tarocchi Visconti detti Brambilla oggi nella pinacoteca di Brera e da alcuni ritenuto invece opera di Bonifacio Bembo.\nFranceschino ebbe tre figli, Giovanni, Gregorio (documentato a Milano e alla Certosa di Pavia dal 1453 al 1481) e Ambrogio (documentato a Milano e a Pavia dal 1450 al 1481) e con loro lavor\u00f2 nel capolavoro da essi creato, gli affreschi della Cappella della Regina Teodolinda nel Duomo di Monza, opera datata 1441-1446 che \u00e8 il maggior esempio di ciclo pittorico dell'epoca tardo gotica lombarda. Franceschino, con i soli Gregorio e Ambrogio, lavor\u00f2 poi alla Certosa di Pavia. Ad Ambrogio \u00e8 anche attribuito il polittico con la \"Madonna e santi\" conservato nel museo di Castel Sant'Angelo a Roma (forse 1459). Gregorio, che fu particolarmente attivo anche nel milanese, \u00e8 attribuita con sicurezza una \"Madonna con il Bambino\" (nota come \"Madonna di Corbetta\", 1475) nel Santuario arcivescovile della Beata Vergine dei Miracoli a Corbetta, oltre agli affreschi perduti nelle chiese di San Vincenzo in Prato (1465) e di Santa Margherita (1479), entrambe a Milano. Alle medesime mani dei fratelli Zavattari \u00e8 riconducibile la \"Madonna del Bosco\" del santuario della frazione di Cascina Gatti, nel comune di Sesto San Giovanni (MI) e una \"Santa Caterina\" presente nella Chiesa di Sant'Apollinare di Cornaredo (MI).\nA Giovanni \u00e8 ascritta la tavola con l\u2019\"Assunzione della Vergine\" nella Pinacoteca di Brera di Milano.\nI figli di Giovanni conclusero la dinastia: Franceschino II (documentato a Milano tra il 1479 e il 1481), Vincenzo, Giangiacomo e Guidone."}
{"id": "604696", "revid": "67875", "url": "https://it.wikipedia.org/wiki?curid=604696", "title": "Superkaramba", "text": ""}
{"id": "604699", "revid": "767487", "url": "https://it.wikipedia.org/wiki?curid=604699", "title": "Booker Little", "text": "Nato a Memphis, \u00e8 cresciuto in una famiglia di artisti; dopo gli studi adolescenziali a Memphis, si perfeziona a Chicago. Nel 1958 grazie Sonny Rollins entra nel gruppo di Max Roach con cui incise una quindicina di album dal '58 fino alla sua scomparsa (a causa di un'uremia) parallelarmente ai suoi progetti da leader.\nNonostante i gravi problemi di salute Booker Little ha in quattro anni una vita musicale intensissima: tra gli altri oltre che con Max Roach collabora con Eric Dolphy e con John Coltrane.\nDotato di una notevole tecnica, il suo stile al limite dell'hardbop contribuisce allo sviluppo del modale ed \u00e8 d'esempio a trombettisti come Freddie Hubbard e Woody Shaw.\nDiscografia.\n-1958-\nMax Roach + 4 On The Chicago Scene (EmArcy MG 36132)\nMax Roach + 4 On The Chicago Scene (Mercury (J) 195J 41)\nMax Roach + 4 At Newport (EmArcy MG 36140)\nMax Roach + 4 At Newport (Mercury (J) 195J 42)\nMax Roach - Deeds, Not Words (Riverside RLP 12-280) \nMax Roach/Bud Shank - Sessions, Live (Calliope CAL 3013)\nBooker Little 4 - The Defiant Ones (United Artists UAL 4034)\nMax Roach - Award-Winning Drummer (Time T 70003) \nYoung Men From Memphis - Down Home Reunion (United Artists UAL 4029) \n-1959-\nMax Roach - The Many Sides Of Max (Mercury MG 20911)\nBill Henderson Sings (Vee-Jay LP 1015) \nSlide Hampton - Slide! (Strand SLS 1006) \n-1960-\nFantastic Frank Strozier (Vee-Jay LP 3005) \nWynton Kelly - Alternate Takes Of Fantastic And The Others (Vee-Jay (J) FHCY 1001) \nEarl Zindars/Armando Peraza - The Soul Of Jazz Percussion (Warwick W 5003 ST) \nBooker Little (Time M 52011)\nTeddy Charles - Jazz In The Garden (Warwick W 2033) \nBooker Little/Booker Ervin - Sounds Of Inner City (TCB 1003) \nMax Roach's Freedom Now Suite - We Insist! (Candid CJM 8002) \nJazz Artists Guild - Newport Rebels (Candid CJM 8022) \nEric Dolphy - Far Cry (New Jazz NJLP 8270) \nV.A. - 25 Years Of Prestige (Prestige PR 24046) \n-1961-\nAbbey Lincoln - Straight Ahead (Candid CJM 8015) \nEric Dolphy - Candid Dolphy (Candid CJS 9033) \nEric Dolphy - Candid Dolphy (Candid CCD 79033) \nBooker Little - Out Front (Candid CJM 8027) \nJohn Coltrane - Africa/Brass (Impulse A 6) \nJohn Coltrane - The Africa/Brass Sessions, Vol. 2 (Impulse AS 9273) \nThe Mastery Of John Coltrane, Vol. 4 - Trane's Modes (Impulse IZ 9361/2) \nBooker Little And Friend (Bethlehem BCP 6061) \nEric Dolphy - Here And There (Prestige PR 7382) \nEric Dolphy At The Five Spot, Vol. 2 (Prestige PRLP 7294) \nEric Dolphy At The Five Spot, Vol. 1 (New Jazz NJLP 8260) \nEric Dolphy And Booker Little Memorial Album (Prestige PR 7334) \nMax Roach - Percussion, Bitter Sweet (Impulse A 8)"}
{"id": "604701", "revid": "93285", "url": "https://it.wikipedia.org/wiki?curid=604701", "title": "Booker LIttle", "text": ""}
{"id": "604705", "revid": "3115", "url": "https://it.wikipedia.org/wiki?curid=604705", "title": "Galleria di base del L\u00f6tschberg", "text": "La galleria di base del L\u00f6tschberg \u00e8 una galleria ferroviaria di 34,6 km che collega le localit\u00e0 svizzere di Frutigen e Raron ed \u00e8 stata inaugurata il 16 giugno 2007. \u00c8 stata resa subito disponibile per il traffico merci, mentre il traffico passeggeri \u00e8 iniziato a circolare al cambio di orario annuale il 9 dicembre 2007.\nLa galleria fa parte del progetto ferroviario svizzero AlpTransit relativo all'alta velocit\u00e0 ferroviaria.\nCaratteristiche.\nIl tunnel \u00e8 la prima parte ad essere stata completata dell'intero progetto denominato AlpTransit. Per contenere i costi il progetto \u00e8 stato ridimensionato: sar\u00e0 completato solo il tunnel est. Quello ovest funzioner\u00e0 solo per circa un terzo (prima di ricongiungersi con l'altro), sar\u00e0 scavato al grezzo (senza binari) per circa un altro terzo ed infine non sar\u00e0 costruito affatto nell'ultimo terzo (ovvero per circa 8\u00a0km).\nIn questo tratto come galleria di sicurezza del tunnel est viene utilizzata quella di sondaggio, nel resto del tunnel ogni tubo servir\u00e0 a soccorrere l'altro. Inoltre ci sono due gallerie di accesso intermedie ed \u00e8 previsto il portale di Steg (non ancora costruito, che permetter\u00e0 ai treni provenienti da Berna di andare in direzione di Sion senza cambiare direzione a Visp).\nIl vecchio tunnel gi\u00e0 esistente (nel 1908 teatro della cosiddetta \"Tragedia italiana\", durante la cui costruzione morirono 25 operai tutti italiani), che fu ultimato nel 1913, continuer\u00e0 ad essere percorso da treni regionali e dai treni merci pi\u00f9 lenti e leggeri che non si \u00e8 riusciti a programmare nel nuovo tracciato; la suddivisione sar\u00e0 di circa 66 treni nel vecchio tunnel e 110 nel nuovo (a pieno regime). Di questi ultimi la previsione \u00e8 che si tratti di 30 treni passeggeri e 80 di treni merci compresi quelli destinati al trasporto intermodale.\nLe velocit\u00e0 commerciali di transito previste variano dai 100\u00a0km/h dei treni merci sino ai 200\u00a0km/h dei treni IC e a cassa oscillante (es. Pendolino, con possibilit\u00e0 tecnica fino a 250\u00a0km/h).\nIl 24 luglio 2006 \u00e8 stata terminata la posa in opera dei binari. Nel dicembre 2006 un treno speciale, attrezzato di vari strumenti di misura, ha effettuato corse di prova nel tunnel raggiungendo la velocit\u00e0 di 280\u00a0km/h."}
{"id": "604706", "revid": "74801", "url": "https://it.wikipedia.org/wiki?curid=604706", "title": "Tre augusti e cinque imperatori", "text": "I tre augusti e i cinque imperatori () sono figure leggendarie della mitologia cinese. Secondo la tradizione essi avrebbero regnato su parti della odierna Cina durante un arco di tempo che va dal 2850 a.C. al 2205 a.C. Diversi miti riportano le loro storie e presunte vicende, concordando sull'attribuzione del ruolo di primi civilizzatori a questi mitici sovrani e saggi del passato. I tre augusti e cinque imperatori rappresentano quindi uno dei principali miti fondativi della civilt\u00e0 cinese.\nAlcuni di essi sono anche elevati a divinit\u00e0 del pantheon taoista.\nGli storici moderni ritengono che queste figure mitiche siano il risultato di un processo durato secoli, che ha visto la fusione tra personaggi mitologici e personaggi storici reali, come illustri capostipiti o fondatori di antichi lignaggi.\nI titoli \"hu\u00e1ng\" e \"d\u00ec\", abitualmente tradotti in italiano come \"augusto\" e \"imperatore\", non vengono usati in tal senso nella letteratura di epoca preimperiale, \u00e8 perci\u00f2 probabile che venissero usati solo per riferirsi alle divinit\u00e0. Fino al 221 a.C. infatti, nei confronti di re e signori feudali ci si riferiva soltanto con i termini \"w\u00e1ng\" (, \"re\") oppure \"g\u014dng\" (, \"duca\"). \nL'appellativo \"hu\u00e1ngd\u00ec\" (), fusione dei due termini e equivalente del termine \"imperatore\" per come \u00e8 comunemente inteso anche oggi, venne utilizzato per la prima volta ufficialmente solo nel 221 a.C., con l'avvento del primo imperatore della Dinastia Qin.\nI tre augusti.\nSecondo la mitologia, i tre augusti, noti anche come tre sovrani, erano semi-dei o re-dei che usavano i loro poteri magici per migliorare la vita del loro popolo. Per le loro virt\u00f9 sovrannaturali vissero fino a et\u00e0 leggendarie e governarono in un periodo di lunga pace. \nAi tre augusti si attribuiscono varie identit\u00e0 in diversi testi storici cinesi. Nelle \"Memorie di uno storico\" (\u53f2\u8a18, \"Sh\u01d0j\u00ec\") di Sima Qian si sostiene che fossero: \nLo \"Yundou shu\" (\u904b\u6597\u6a1e) e lo \"Yuanming bao\" (\u5143\u547d\u82de) li identificano come:\nSia Fuxi che N\u00fcwa sono il dio e la dea, fratello e sorella, a cui si attribuisce la discendenza dell'umanit\u00e0 in seguito a un diluvio catastrofico, mentre Shennong avrebbe inventato l'agricoltura e sarebbe stato il primo a usare le erbe mediche (colui che avrebbe assaggiato le \"100 erbe\", trovando i veleni, le cure, ed altri vari infusi). \nLo \"Shangshu dazhuan\" (\u5c1a\u66f8\u5927\u50b3) e il \"Baihu tongyi\" (\u767d\u864e\u901a\u7fa9) sostituiscono N\u00fcwa con Suiren (\u71e7\u4eba), l'inventore del fuoco. Il \"Diwang shiji\" (\u5e1d\u738b\u4e16\u7d00) sostituisce N\u00fcwa con l'imperatore giallo (Hu\u00e1ngd\u00ec, \u9ec4\u5e1d), l'antenato presunto di tutto il popolo Han.\nI Cinque Imperatori.\nI cinque imperatori erano leggendari, re-saggi moralmente perfetti. Secondo gli \"Annali del grande storico\" essi furono: \nYao e Shun sono conosciuti anche come i due imperatori, e, insieme a Yu il grande (\u79b9), il fondatore della dinastia Xia, vennero considerati nella successiva storia cinese sovrani modello ed esempi da seguire per l'etica confuciana. \"Shangshu Xu\" (\u5c1a\u66f8\u5e8f) e \"Diwang shiji\" vi includono Shaohao (\u5c11\u660a) al posto dell'imperatore giallo.\nLa \"Canzone di Chu\" (\u695a\u8fad) identifica i cinque imperatori come divinit\u00e0 dei punti cardinali:\nIl \"Libro dei riti\" (\u79ae\u8a18) evidenzia un nesso tra i cinque imperatori e i cinque lignaggi, che comprendono: \nDal punto di vista semantico, il primo imperatore storico fu Qin Shi Huang (\u79e6\u59cb\u7687), che invent\u00f2 un nuovo termine per \"imperatore\" (\"huangdi\" \u7687\u5e1d) combinando il titolo di \"augusto\" (\"huang\" \u7687) e di \"imperatore\" (\"di\" \u5e1d)."}
{"id": "604708", "revid": "767487", "url": "https://it.wikipedia.org/wiki?curid=604708", "title": "12 metri d'amore", "text": "12 metri d'amore (\"The Long, Long Trailer\") \u00e8 un film del 1954, diretto da Vincente Minnelli, l'unica commedia farsesca della sua carriera. Nel corso degli anni \u00e8 pian piano assurto allo status di piccolo classico nel suo genere, ma soprattutto di film di culto nell'ambiente degli appassionati di camperismo e turismo in roulotte.\nAll'epoca in cui fu girato il film, Lucille Ball e Desi Arnaz erano marito e moglie anche nella realt\u00e0, nonch\u00e9 protagonisti di una sit-com televisiva di grande successo, \"Lucy ed io\", in onda dal 1951 al 1957, trasmessa anche in Italia, con il titolo \"Lucy ed io\", per 13 puntate a partire dal 6 febbraio 1960.\nTrama.\nLa vicenda \u00e8 raccontata con un lungo flashback. Tacy Bolton e Nicky Collini, appena sposati, dovendosi trasferire in California per motivi di lavoro, decidono di trasformare il lungo viaggio nella loro luna di miele, acquistando un'enorme roulotte superaccessoriata che dovr\u00e0 far loro anche da casa una volta arrivati a destinazione. In verit\u00e0, la decisione \u00e8 presa dall'entusiasta Tacy, mentre il pi\u00f9 riflessivo Nicky si limita ad assecondare la moglie, sia pure con scarso entusiasmo.\nLa faccenda si rileva subito pi\u00f9 complicata del previsto, dato che, per trascinare un simile bestione, \u00e8 necessario comprare una nuova macchina ed affrontare quindi ulteriori spese. Inoltre la guida \u00e8 molto difficoltosa: ad esempio, durante una visita ad una zia di Tacy, Nicky sfonda con la roulotte la recinzione del giardino, inimicandosi i parenti dai quali si aspettavano un sostanzioso dono di nozze.\nTutto il viaggio \u00e8 costellato da piccoli e grandi incidenti, che incidono sull'umore dei novelli sposini. Particolarmente disgraziata risulta l'idea di Tacy di restare dentro la roulotte per cucinare in viaggio, senza tener conto dei sobbalzi della strada. Dopo una faticosa ed esilarante \"arrampicata\" seguita da una baruffa pi\u00f9 forte delle altre, i due sembrano sul punto di separarsi. Per\u00f2 alla fine l'amore e il buon senso hanno la meglio. Il matrimonio ed il rimorchio sono salvi.\nProduzione.\nLa lunga roulotte che appare nel film \u00e8 un modello \"New Moon\" del 1953, prodotto dalla ditta Redman Trailer Co. e costruito ad Alma, nel Michigan. La Redman era nata nel lontano 1930, fondata da Harold e William Redman, coadiuvati dall'ingegnere Al Hathaway.\nSecondo quanto afferma Robert Osborne, la compagnia di produzione non era sicura se il film sarebbe stato un successo oppure no, perch\u00e9 essi pensavano che la gente non avrebbe pagato per vedere Lucille Ball e Desi Arnaz in un film, quando poteva vederli gratis in tv in \"Lucy ed io\". Arnaz allora fece una scommessa di 25.000 dollari con i produttori, affermando che il film avrebbe incassato pi\u00f9 soldi di quanti ne aveva guadagnati la commedia di maggior successo dell'epoca (\"Il padre della sposa\" con Spencer Tracy ed Elizabeth Taylor, fra l'altro diretto sempre da Minnelli). Arnaz vinse la scommessa.\nLa ripida stradina di montagna dove Nicky e Tacy s'avventurano verso fine film, in rischiosissima salita \u00e8 in realt\u00e0 la Whitney Portal Road, che si arrampica sul Monte Whitney nelle montagne della californiana Sierra Nevada. Infatti si intravede sotto la Valle di Owens. Per queste scene fu necessario sostituire l'auto usata dai due protagonisti, una Mercury Monterey convertibile del 1953, con una simile ma pi\u00f9 potente, vale a dire una Lincoln Capri convertibile, sempre del '53, ma munita di un motore di 205\u00a0hp V8, giacch\u00e9 c'era il timore che la Mercury non sarebbe riuscita a trainare il gigantesco \"New Moon\" per quelle salite.\nRiprese.\nIl film \u00e8 stato girato interamente in California (sulle Alabama Hills di Lone Pine, a Palos Verdes, presso il Red Rock Canyon State Park, il Treasure Island Mobile Home Park di Laguna Beach e sulla tortuosa Whitney Portal Road nel Lone Pine Creek Canyon) presso il Lake Mamie (Mammoth Lakes) e naturalmente nel mitico Parco nazionale di Yosemite, ringraziato anche nei titoli della pellicola, del quale si scorgono numerosi angoli caratteristici, quali El Capitan e Half Dome (enormi monoliti granitici), e le cascate Yosemite Falls.\nOmaggi.\nIl film \"Vita da camper\" (\"RV\", 2006) di Barry Sonnenfeld, con Robin Williams, Cheryl Hines, Joanna Levesque, Josh Hutcherson, Jeff Daniels, Kristin Chenoweth e Will Arnett, si richiama, anche se solo parzialmente, a questa pellicola di Minnelli."}
{"id": "604709", "revid": "23", "url": "https://it.wikipedia.org/wiki?curid=604709", "title": "Peccati di Peyton Place", "text": ""}
{"id": "604710", "revid": "6923", "url": "https://it.wikipedia.org/wiki?curid=604710", "title": "Galleria di base dello Zimmerberg", "text": "Il tunnel di base dello Zimmerberg (22,1 km) \u00e8 parte del progetto AlpTransit e quando sar\u00e0 terminato collegher\u00e0 Zurigo a Zugo.\n\u00c8 diviso in due parti, la prima (10,8 km) \u00e8 gi\u00e0 in esercizio, e collega Zurigo a Thalwil, attraverso un'entrata/uscita intermedia in direzione Zurigo. Non sar\u00e0 invece possibile uscire a Thalwil provenendo da Zugo."}
{"id": "604712", "revid": "339392", "url": "https://it.wikipedia.org/wiki?curid=604712", "title": "Grande Yu", "text": ""}
{"id": "604716", "revid": "124123", "url": "https://it.wikipedia.org/wiki?curid=604716", "title": "Haakon Magnusson di Norvegia", "text": "Nel 1090, intraprese una spedizione vichinga, che, procededo verso nord, raggiunse Bjarmaland, una regione attualmente situata in Russia, vicino al confine con la provincia finlandese della Lapponia."}
{"id": "604717", "revid": "34928", "url": "https://it.wikipedia.org/wiki?curid=604717", "title": "Stato nazionale", "text": ""}
{"id": "604719", "revid": "125460956", "url": "https://it.wikipedia.org/wiki?curid=604719", "title": "Francesco Mario Pagano", "text": "Fu uno dei maggiori esponenti dell'Illuminismo italiano ed un precursore del positivismo, oltre ad essere considerato da Enrico Pessina l'iniziatore della \u00abscuola storica napoletana del diritto\u00bb. Personaggio di spicco della Repubblica Napoletana (1799), le sue arringhe contornate di citazioni filosofiche gli valsero il soprannome di \"Platone di Napoli\".\nBiografia.\nFormazione e giovinezza.\nNato a Brienza, un piccolo centro del Principato Citra, passato poi alla Basilicata nel 1811 (oggi sito nella provincia di Potenza), nel Regno di Napoli, da una famiglia di notai, all'et\u00e0 di quattordici anni, a seguito della morte del padre, si trasfer\u00ec a Napoli, stabilendosi presso lo zio Nicola. Ultim\u00f2 gli studi classici sotto l'egida di Gerardo De Angelis, da cui apprese anche il latino, il greco, l'ebraico e frequent\u00f2 i corsi universitari, conseguendo la laurea in giurisprudenza nel 1768 con il \"Politicum universae Romanorum nomothesiae examen\", dedicato a Leopoldo di Toscana ed all'amico grecista Giuseppe Glinni di Acerenza. Fu, inoltre, allievo del Genovesi, il cui insegnamento fu fondamentale per la sua formazione, e amico di Gaetano Filangieri con cui condivise l'iscrizione alla massoneria. Pagano appartenne a \"La Philantropia\", loggia della quale fu maestro venerabile. Inoltre, i proventi dell'attivit\u00e0 di avvocato criminale gli consentirono di acquistare un terreno all'Arenella, dove costitu\u00ec una sorta di accademia, alla quale partecipava, tra gli altri, Domenico Cirillo.\nEbbe la cattedra di etica (1770), poi quella di diritto criminale (1785) all'Universit\u00e0 di Napoli, distinguendosi come avvocato presso il tribunale dell'Ammiragliato (di cui divent\u00f2 poi giudice) nella difesa dei congiurati anti-borbonici della \"Societ\u00e0 Patriottica Napoletana\" Emanuele De Deo, Vincenzo Galiani e Vincenzo Vitaliani pur non riuscendo ad evitarne la messa a morte (1794). Nel 1796 fu incarcerato in seguito ad una denuncia presentata contro di lui da un avvocato condannato per corruzione che lo aveva accusato di cospirare contro la monarchia ma venne liberato nel 1798 per mancanza di prove. Scarcerato il 25 luglio del 1798, ripar\u00f2 clandestinamente a Roma, dove venne accolto positivamente dai membri della Repubblica Romana, dove ricevette la cattedra di Diritto nel Collegio Romano, accontentandosi di un compenso che gli garantiva il minimo indispensabile per vivere. Tra i suoi seguaci e allievi, il pedagogo e rivoluzionario Matteo Angelo Galdi.\nIncarichi nella Repubblica Napoletana.\nLasciata Roma, si spost\u00f2 per un breve periodo a Milano e, dopo la fuga del re Ferdinando IV a Palermo, fece ritorno a Napoli il 1\u00ba febbraio 1799, divenendo uno dei principali artefici della Repubblica Napoletana, quando il generale francese Jean-\u00c9tienne Championnet lo nomin\u00f2 tra quelli che dovevano presiedere il governo provvisorio.\nLa vita della repubblica fu corta e molto difficile: mancava l'appoggio del popolo, alcune province erano ancora estranee all'occupazione francese e le disponibilit\u00e0 finanziarie erano sempre limitate a causa delle sovvenzioni alle campagne napoleoniche. In questo breve lasso di tempo, Pagano ebbe tuttavia modo di poter realizzare alcuni progetti. Importanti in questo periodo furono le sue proposte sulla legge feudale, in cui si mantiene su posizioni piuttosto moderate e il progetto di Costituzione della Repubblica Napoletana. Essa per la prima volta stabiliva la giurisdizione esclusiva dello Stato sui diritti civili e, tra le altre cose, prevedeva il decentramento amministrativo della citt\u00e0. La carta elaborata da Pagano prevedeva inoltre l'istituzione dell'eforato, precursore dell'odierna Corte Costituzionale. Il suo progetto rimase tuttavia inapplicato a causa dell'imminente restaurazione borbonica. Pagano si distinse sostenendo altre leggi di capitale importanza come quella sull'abolizione dei fedecommessi (10 febbraio), sull'abolizione delle servit\u00f9 feudali (5 marzo), del testatico (22 aprile), della tortura (1\u00ba maggio).\nMorte.\nCon la caduta della Repubblica, Pagano, dopo aver imbracciato le armi che difesero strenuamente gli ultimi fortilizi della citt\u00e0 assediati dalle truppe borboniche, venne arrestato e rinchiuso nella \"fossa del coccodrillo\", la segreta pi\u00f9 buia e malsana del Castel Nuovo. Venne in seguito trasferito nel carcere della Vicaria e ai primi di agosto nel Castel Sant'Elmo. Giudicato con un processo sommario, Pagano venne condannato a morte per impiccagione. A nulla era valso l'appello di clemenza da parte dei regnanti europei, tra cui lo zar Paolo I, che scrisse al re Ferdinando: \u00abIo ti ho mandato i miei battaglioni, ma tu non ammazzare il fiore della cultura europea; non ammazzare Mario Pagano, il pi\u00f9 grande giurista dei nostri tempi\u00bb. Fu giustiziato in Piazza Mercato il 29 ottobre 1799, assieme ad altri repubblicani come Domenico Cirillo, Giorgio Pigliacelli e Ignazio Ciaia. Secondo Giuseppe Poerio, Pagano, salendo sul patibolo, pronunci\u00f2 la seguente frase:\nPensiero.\nIl pensiero di Mario Pagano, giurista, filosofo, letterato, esponente fra i pi\u00f9 rilevanti dell'Illuminismo meridionale, merita di essere preso in esame dalla nostra prospettiva per la visione consegnata ai Saggi politici, un'opera a carattere a un tempo filosofico, politico, storico e di filosofia della storia, che pu\u00f2 definirsi di \u2018filosofia civile\u2019 per l'ispirazione complessiva e il disegno di fondo in cui i diversi elementi della sua multiforme natura sono orientati verso un unico obiettivo. E anche per la filosofia politica, che emerge in tutta la sua peculiarit\u00e0 da un lavoro pur dai caratteri tecnici obbligati come il Progetto di Costituzione della Repubblica napoletana, da lui personalmente redatto.\nOpere.\nLe opere teatrali di Pagano non furono mai rappresentate in pubblico, mentre sembra che l'autore soleva metterle in scena privatamente nella sua casa dell'Arenella.\nSono caratterizzate da temi prevalentemente sentimentali mascherando i temi civili che pur in esse erano presenti, con funzione quindi pedagogica nei confronti del popolo."}
{"id": "604721", "revid": "767487", "url": "https://it.wikipedia.org/wiki?curid=604721", "title": "Eugein I di Alt Clut", "text": "Secondo le \"Harleian genealogies\", era figlio di re Beli, forse suo successore. Perci\u00f2 sarebbe fratello o fratellastro di Bridei III re dei pitti, vincitore nella battaglia di Dunnichen. Un'interpolazione nel poema \"Y Gododdin\", spesso conosciuto come \"Strathcarron interpolation\" o semplicemente come \"La battaglia di Stratcarron\" lo definisce \"nipote di Nwython\", il cacciatore di \"Dyfnwal Frych\" (cio\u00e8 Domnall Brecc), sovrano di \"Pentir\" (cio\u00e8 Kintyre, o D\u00e1l Riata). Gli \"Annali dell'Ulster\" ci dicono che Domnall Brecc fu ucciso nella battaglia di \"Srath Caruin\" da Hoan, \"rei dei britanni\". Il secondo \u00e8 senza dubbio Eugein map Beli. Non sappiamo esattamente quando mor\u00ec, ma di certo era gi\u00e0 morto nel 658, anno in cui gli \"Annali dell'Ulster\" ricordano la morte di un altro sovrano di Alt Clut, Guret.."}
{"id": "604724", "revid": "32428", "url": "https://it.wikipedia.org/wiki?curid=604724", "title": "Mario Pagano", "text": ""}
{"id": "604725", "revid": "1543377", "url": "https://it.wikipedia.org/wiki?curid=604725", "title": "Plurale", "text": "Il plurale indica il numero in diverse parti del discorso quando il conteggio di una certa quantit\u00e0 \u00e8 superiore all'unit\u00e0. Il plurale \u00e8 in uso in numerosi idiomi. Ad esempio, in lingua italiana e tedesca si oppone al singolare. Questo non vuol dire che il sistema usato in italiano sia universale, perch\u00e9 altre lingue utilizzano forme specifiche per numeri come il due o il tre (duale)\nIl ceco e altre lingue slave, ad esempio, prevedono delle categorie intermedie tra singolare e plurale.\nUna forma arcaica \u00e8 rappresentata dal plurale majestatis, il quale pur usando le regole del plurale si riferisce comunque all'unit\u00e0.\nEsempi per i diversi numeri nei sostantivi italiani:\nNelle lingue che possiedono strumenti morfologici per esprimere il plurale, non sempre l'uso di tali marche allude necessariamente ad una pluralit\u00e0 di elementi. Tale \u00e8 il caso dei cosiddetti \"pluralia tantum\", nomi \"solo plurali\", come in italiano \"nozze\" o \"occhiali\"."}
{"id": "604727", "revid": "1305772", "url": "https://it.wikipedia.org/wiki?curid=604727", "title": "Filarmonica", "text": "Con il termine filarmonica ci si pu\u00f2 riferire a:\n\u00c8 inoltre associato a:"}
{"id": "604730", "revid": "181699", "url": "https://it.wikipedia.org/wiki?curid=604730", "title": "\u0160ari\u0161", "text": ""}
{"id": "604734", "revid": "94647", "url": "https://it.wikipedia.org/wiki?curid=604734", "title": "Del mio meglio n. 4", "text": "Del mio meglio n. 4 \u00e8 una raccolta della cantante italiana Mina, pubblicata nell'aprile 1977 dalla PDU con distribuzione EMI Italiana.\nDescrizione.\nQuarto volume della popolare serie di raccolte \"Mina...del mio meglio\" iniziata nel 1971. Come tutte le precedenti e le successive antologie, \u00e8 stata rimossa nel 2012 dalla discografia presente sul sito ufficiale della cantante.\nStampato dalla PDU su tutte le tipologie di supporto: Long playing (PLD 6081), Stereo8 (P8A 30681), musicassetta (PMA 681), CD (CDP 7462842).\nTutti i brani sono stati pubblicati precedentemente su album ufficiali, tranne Never Never Never, versione inedita in lingua inglese di \"Grande grande grande\", realizzata per il mercato britannico nel 1973. Insieme a \"Don't\" \u00e8 una delle due canzoni in inglese dell'album. \nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link).\nArrangiamenti e direzioni orchestrali.\nTecnico del suono Nuccio Rinaldis."}
{"id": "604736", "revid": "181699", "url": "https://it.wikipedia.org/wiki?curid=604736", "title": "Saris", "text": ""}
{"id": "604744", "revid": "110157", "url": "https://it.wikipedia.org/wiki?curid=604744", "title": "Mina quasi Jannacci", "text": "Mina quasi Jannacci \u00e8 il trentunesimo album in studio della cantante italiana Mina, pubblicato nell'ottobre 1977 dalla PDU con distribuzione EMI Italiana.\nDescrizione.\nVenduto inizialmente come album doppio insieme a \"Mina con bign\u00e8\" e poi singolarmente. Contiene dieci canzoni di Enzo Jannacci reinterpretate da Mina, che duetta con l'autore (che parla senza cantare) in E l'era tardi. Di fatto si tratta di un album tributo al cantautore milanese.\nStampato su CD (PDU 7906952) e nel 2001 rimasterizzato sullo stesso supporto (PDU 5354502).\nArrangiamenti e direzione orchestrale: Gianni Ferrio.\nTecnico del suono: Nuccio Rinaldis.\nI brani.\nCanzoni in prevalenza gi\u00e0 cantate dall'autore (vedi sezione \"Versioni originali...\" sotto), tranne gli inediti:\nTracce.\nTesti e musiche di Enzo Jannacci, se non altrimenti indicato."}
{"id": "604747", "revid": "125197667", "url": "https://it.wikipedia.org/wiki?curid=604747", "title": "Deutsche Bundesbank", "text": "La Deutsche Bundesbank (dal tedesco: \"Banca federale tedesca\") \u00e8 la banca centrale della Repubblica Federale di Germania e, in quanto tale, \u00e8 parte del Sistema europeo delle banche centrali (SEBC). Grazie alla sua solidit\u00e0 e al suo prestigioso passato, la \"Bundesbank\" \u00e8 il membro pi\u00f9 influente del SEBC. Del resto, la Banca centrale europea (BCE) \u00e8 stata creata prendendo a modello proprio la \"Bundesbank\". Sia la \"Deutsche Bundesbank\" sia la BCE hanno sede a Francoforte sul Meno.\nStoria.\nLa \"Deutsche Bundesbank\" fu creata nel 1957 in sostituzione della Bank deutscher L\u00e4nder (Banca degli stati tedeschi), alla quale si deve l'introduzione del \"Deutsche Mark\" (marco tedesco), il 20 giugno 1948.\nLa \"Bundesbank\" (spesso detta \"Buba\") fu una delle banche centrali pi\u00f9 prestigiose del mondo, grazie soprattutto all'opera di stretto controllo dell'inflazione che essa port\u00f2 avanti per tutta la seconda met\u00e0 del XX secolo. Proprio per questo motivo, il marco tedesco divent\u00f2 una moneta solida e affidabile, tanto da permettere alla \"Bundesbank\" di avere una certa influenza indiretta sulle economie di diversi paesi europei.\nLa \"Deutsche Bundesbank\" fu, tra l'altro, la prima delle banche centrali a cui fu riconosciuta piena autonomia, per quel che riguarda sia gli strumenti sia gli obiettivi, tanto da far parlare di \"modello Bundesbank\" in contrapposizione al \"modello neozelandese\", nel quale gli obiettivi (ad esempio il controllo dell'inflazione) sono fissati dal governo.\nAlla \"Bundesbank\" \u00e8 infine legato un importante centro di ricerche economiche con base a Francoforte, a cui si aggiungono 9 dipartimenti in diverse regioni tedesche.\nComitato esecutivo.\nL'organo decisionale della Bundesbank \u00e8 l'Executive Board. Secondo la normativa vigente, \u00e8 composto dal Presidente, dal Vicepresidente e da altri quattro membri. A partire da gennaio 2022, i suoi membri sono:"}
{"id": "604750", "revid": "599013", "url": "https://it.wikipedia.org/wiki?curid=604750", "title": "Stagno di Cagliari", "text": "Lo stagno di Cagliari, impropriamente detto anche \"stagno di Santa Gilla\", \u00e8 per estensione e per rilevanza della biodiversit\u00e0 una delle pi\u00f9 importanti aree umide d'Europa. In realt\u00e0 esso \u00e8 una vera e propria laguna. Il suo nome deriva dal fatto che nel sardo non esiste la parola laguna e l'espressione \"stani\" rappresentava genericamente qualsiasi area umida diversa dalla parola palude (\"pauli\") sia che fosse stagno o laguna. La laguna, infatti, \u00e8 riconosciuta negli elenchi ufficiali delle aree umide da sottoporre a tutela: \u00e8 classificata zona di protezione speciale (ZPS) ai sensi della direttiva n. 409 del 1979 (\"Uccelli selvatici\") dell'Unione europea e zona umida di importanza internazionale ai sensi della convenzione di Ramsar. \u00c8 inoltre inserito nella rete ecologica \"Natura 2000\".\nUbicazione.\nLa laguna \u00e8 ubicata nelle immediate vicinanze del capoluogo di regione, lungo il tratto iniziale della costa occidentale del Golfo di Cagliari. I suoi confini naturali sono stati drasticamente alterati dalla fine del ventesimo secolo.\nA est \u00e8 delimitato dai bassi rilievi su cui si estendono i centri abitati di Cagliari e Elmas e le infrastrutture del capoluogo (arterie stradali, ferrovie, aeroporto, zona industriale). A nord \u00e8 delimitato dalle foci dei principali corsi d'acqua provenienti dalla pianura del Campidano e dalla piana del Cixerri. A ovest \u00e8 delimitato dall'agglomerato industriale di Macchiareddu-Grogastu e dagli insediamenti agricoli e residenziali del comune di Capoterra. A sud \u00e8 delimitato dal lembo litoraneo che lo separa dal Golfo di Cagliari, percorso dalla Strada statale 195 Sulcitana.\nI confini naturali della laguna sono stati profondamente alterati a causa delle opere di bonifica a cui ha fatto seguito l'urbanizzazione delle aree limitrofi, la costruzione di infrastrutture di servizio, l'espansione di attivit\u00e0 agricole e soprattutto industriali e commerciali. Nella prima parte del Novecento l'estensione dell'area umida era di circa 40\u00a0km\u00b2, attualmente \u00e8 inferiore ai 13\u00a0km\u00b2 comprendendo anche lo stagno di Capoterra. Anche per quest'ultimo si \u00e8 avuta una riduzione della superficie a causa degli insediamenti residenziali del comune di Capoterra, il cui piano regolatore comprende l'espansione dell'abitato verso il mare e la vecchia frazione di La Maddalena.\nTopografia.\nLa topografia della laguna \u00e8 eterogenea. Vi si possono distinguere cinque aree principali:\nGeomorfologia.\nDal punto di vista geologico, l'area occupata dallo stagno \u00e8 una depressione che fa parte integrante della fossa del Campidano. Questa fossa si \u00e8 originata nell'Era Quaternaria per erosione fluviale delle arenarie che formavano la panchina Tirrenica, seguita da cicliche regressioni e ingressioni marine in periodi successivi (Versiliano). La depressione meridionale venne definitivamente colmata dal mare e in epoche molto recenti ne \u00e8 stata separata da un cordone litoraneo sabbioso. Dell'originaria panchina Tirrenica restano tracce a \"Sa illetta\" e in alcuni siti della terraferma all'interno di Cagliari.\nI fondali sono mediamente bassi, la massima profondit\u00e0 rilevata in alcuni punti \u00e8 di 2,5 metri, tuttavia l'alterazione degli sbocchi naturali di collegamento al mare e della circolazione delle correnti ha provocato il deposito di materiali e l'innalzamento del fondale.\nLa salinit\u00e0 varia secondo la zona dello stagno. Nei tratti pi\u00f9 aperti che hanno una naturale continuit\u00e0 con il golfo ha valori tipicamente marini (Laguna di Santa Gilla). Nel settore settentrionale, in corrispondenza delle foci degli immissari, la salinit\u00e0 \u00e8 pi\u00f9 bassa formando un ambiente di transizione. Nella parte meridionale, che costituisce il bacino d'evaporazione delle saline di Macchiareddu, ha valori pi\u00f9 elevati rispetto a quelli marini. Pi\u00f9 a sud, in corrispondenza dello Stagno di Capoterra, ricompare il gradiente di salinit\u00e0 decrescente, dallo stagno fino allo sbocco del rio Santa Lucia.\nFlora.\nLa vegetazione della laguna \u00e8 poco rilevante dal punto di vista paesaggistico, essendo costituita da specie erbacee e suffruticose. Tuttavia \u00e8 di grande importanza naturalistica perch\u00e9 \u00e8 indispensabile per garantire il mantenimento della biodiversit\u00e0, soprattutto per quanto riguarda la fauna. I prodotti di alcune specie vegetali sono il componente principale per la nutrizione di diversi uccelli presenti nello stagno, ma soprattutto la fitta vegetazione erbacea-arbustiva che ricopre le sponde e gli argini rappresenta l'habitat in cui la maggior parte delle specie avicole pu\u00f2 nidificare indisturbata. Un'alterazione della composizione floristica e del grado di copertura ha inevitabilmente ripercussioni sull'avifauna dello stagno.\nLa presenza di ambienti fisici differenti in punti diversi dello stagno, soprattutto in relazione alla salinit\u00e0 delle acque, \u00e8 causa di eterogeneit\u00e0 delle associazioni vegetali, che in ogni modo possono essere ricondotte a tre tipi fondamentali:\nLa vegetazione psammofila si estende prevalentemente sul lembo litoraneo sabbioso e in altre zone dello stagno spesso associata alle alofite (in tal caso si parla di vegetazione alopsammofila). In questa vegetazione si rinvengono \"Limonium densiflorum\" e \"Polygonum scoparium\" (entrambi endemiche non esclusive della Sardegna), \"Anthemis maritima\", \"Agropyrum junceum\", \"Ammophyla arenaria\", ecc.\nLa vegetazione alofila \u00e8 diffusa in buona parte dello stagno, ma soprattutto si rinviene intorno nelle zone pi\u00f9 esterne, lungo gli argini dei canali e delle vasche evaporanti e sulle sponde di Sa illetta. Associazioni di piante alofite si rinvengono anche nella parte settentrionale dello stagno e nelle aree dove la sommersione \u00e8 temporanea, condizione che determina un forte accumulo di sali. \nIn questa vegetazione si rinvengono piante comunemente diffuse in terreni salini e in acque salmastre (\"Salicornia\", \"Arthrocnemum\", \"Salsola\", \"Halocnemum\", ecc.). Alcune specie possono formare associazioni specifiche in cui prevalgono diventando rappresentative (es. \"Salicornia\"). Fra le piante arbustive alofite s'individua facilmente l'alimo (\"Atriplex halimus\"), specie molto comune nel Cagliaritano.\nFra le idrofite alofile, presenti nelle acque salate, sono di particolare importanza \"Ruppia cirrhosa\" e \"Potamogeton pectinatus\" sostituite in quelle salmastre presso le foci da \"Ruppietum maritimae\" e \"Potamogeton natans\". Queste piante rientrano nella dieta di molti uccelli dello stagno. Fra questi rientra anche il fenicottero rosa, che si nutre di semi di Ruppia prelevandoli insieme ai crostacei del bacino evaporante.\nLa vegetazione d'acqua dolce si concentra prevalentemente nella parte settentrionale presso le foci degli immissari, dove l'acqua \u00e8 solo debolmente salmastra. Questa vegetazione \u00e8 rappresentata da alcune associazioni specifiche: il canneto, con la canna di palude (\"Phragmites australis\"), il tifeto, con le tife (\"Thypha latifolia\" e \"Thypha angustifolia\"), il giungheto, con i giunchi (\"Juncus spp.\"). Queste associazioni sono ben visibili, presso Assemini, nel tratto della Strada provinciale pedemontana che costeggia la parte settentrionale dello stagno.\nFra le specie della vegetazione d'acqua dolce si rinvengono i carici (\"Carex spp.\"), i ciperi (\"Cyperus spp.\"), la menta d'acqua (\"Mentha aquatica\"), il crescione (\"Nasturtium officinale\"), i ranuncoli (\"Ranunculus spp.\"), lo pseudacoro (\"Iris pseudacorus\"), ecc.). Fra le piante legnose si rinvengono anche le tamerici (\"Tamarix gallica\" e \"Tamarix africana\").\nFra le curiosit\u00e0 va citata la presenza di un piccolo oliveto nei terreni di Sa illetta. D'altra parte l'olivo \u00e8 una specie che tollera meglio di altri fruttiferi terreni moderatamente salini o alcalino-salini.\nUn aspetto negativo della vegetazione dello stagno di Cagliari \u00e8 il progressivo degrado a cui va incontro: nel 1911 erano state censite oltre 500 specie botaniche, negli anni 80 sono state censite poco pi\u00f9 di 460 specie di cui oltre un centinaio non erano presenti nel primo censimento. Questo dato oltre a indicare una riduzione della biodiversit\u00e0 vegetale mette a nudo anche l'alterazione che ha subito la composizione floristica.\nFauna.\nUccelli.\nL'avifauna rappresenta l'elemento di maggiore importanza nello stagno per l'elevato numero di specie presenti, sia stanziali sia migranti.\nLo stagno di Santa Gilla e il vicino stagno di Molentargius rientrano fra le pi\u00f9 importanti stazioni di sosta europee nelle migrazioni del Fenicottero rosa (\"Phoenicopterus roseus\"). Questo trampoliere staziona nelle acque dello stagno nutrendosi principalmente di piccoli crostacei. Il componente principale della sua dieta \u00e8 l'\"Artemia salina\" un crostaceo presente in grandi quantit\u00e0 negli stagni di Cagliari e che conferisce il colore roseo al piumaggio del fenicottero. La dieta \u00e8 integrata con altri piccoli animali (artropodi, molluschi, ecc.) e con semi di piante idrofite dispersi nelle acque (ruppia, giunco, tifa, ecc.). Per molti anni i fenicotteri hanno frequentato lo stagno senza nidificare, probabilmente a causa della pressione antropica e dei predatori di uova, soprattutto gabbiani; ha ripreso a nidificare fra la vegetazione spontanea dello stagno. Un monitoraggio del 2004 ha censito oltre 6000 coppie nidificanti.\nL'elenco delle specie presenti nello stagno \u00e8 piuttosto lungo, considerando sia le specie nidificanti, sia quelle che frequentano lo stagno senza nidificare. L'elenco seguente prende in considerazione solo le presenze accertate in pi\u00f9 occasioni dagli anni novanta al 2004. Dall'elenco sono escluse le presenze occasionali e quelle documentate in passato. Per quanto riguarda l'indicazione delle specie nidificanti sono presi in considerazione solo gli eventi accertati nei monitoraggi.\nMammiferi.\nI mammiferi presenti nello stagno sono ridotti a poche specie ubiquitarie, pertanto non strettamente legate all'habitat dello stagno:\nStato di conservazione.\nLo stagno di Santa Gilla \u00e8 un ecosistema altamente degradato e seriamente minacciato da diversi fattori:\nVie d'accesso.\nLo stagno \u00e8 facilmente raggiungibile in pochi minuti da Cagliari attraverso varie vie d'accesso. Lo stesso nuovo raccordo che collega la Statale dell'Iglesiente e la Carlo Felice al quartiere La Playa costeggia la laguna di Santa Gilla per circa un chilometro.\nDalla Statale dell'Iglesiente (SS 130) si pu\u00f2 accedere alla parte settentrionale della laguna, passando per Elmas, oppure proseguendo sulla Strada Pedemontana per Carbonia (SP 2). Dopo aver oltrepassato Assemini la strada passa sopra il tratto terminale dei fiumi Flumini Mannu e Cixerri. Dal ponte \u00e8 ben visibile la vegetazione d'acqua dolce che caratterizza il paesaggio della zona settentrionale dello stagno. Subito dopo il ponte \u00e8 possibile deviare per una strada che conduce a Macchiareddu, costeggiando la zona della Foce Mereu. Questo tratto attraversa una zona di transizione fra la vegetazione spontanea dello stagno, in parte alofita in parte d'acqua dolce, e terreni coltivati che ancora s'insinuano verso la zona industriale.\nProseguendo sulla Strada pedemontana, dopo qualche chilometro si pu\u00f2 deviare per la zona industriale di Grogastu imboccando la Strada consortile. Dopo aver attraversato l'agglomerato industriale, questa strada costeggia un tratto delle saline e delle vasche di evaporazione, alcune con il caratteristico colore roseo delle acque conferito dalle alghe.\nLa parte pi\u00f9 interessante dello stagno \u00e8 ben visibile percorrendo la Statale Sulcitana (SS 195): all'uscita di Cagliari la statale passa sopra il canale della Scafa, che mette in collegamento la laguna con il mare aperto, dopo di che imbocca il tratto di superstrada costruito per aggirare il Porto Canale e che passa per Sa illetta. In questa zona il paesaggio mostra le contraddizioni che accompagnano la storia recente dello stagno: la vecchia azienda agricola, con i suoi olivi e il tratto intermedio della laguna di Santa Gilla sono affiancati dalle strutture e dalle colline di terra di riporto del Porto Canale e il Campus Tiscali in cui ha sede la societ\u00e0 omonima. Proseguendo per alcuni chilometri si pu\u00f2 deviare per la vecchia strada che conduce alle Saline di Macchiareddu attraversando il bacino di evaporazione, oppure si pu\u00f2 proseguire sulla Sulcitana. Da questo punto in poi la strada costeggia il bacino di evaporazione, nel quale stazionano i fenicotteri, spesso anche a breve distanza. Terminato il tratto di superstrada la statale riprende il suo vecchio percorso nel lembo che separa il mare aperto dal bacino di evaporazione delle Saline, ben visibile nonostante i cespugli di \"Atriplex halimus\". Superato il punto d'innesto con la strada consortile della zona industriale, la Sulcitana costeggia lo Stagno di Capoterra. Qui sono visibili i sentieri predisposti per il \"birdwatching\" con le postazioni di osservazione allestite per limitare il disturbo. Si tratta di uno dei siti pi\u00f9 interessanti per l'osservazione di numerose specie dell'avifauna pi\u00f9 eterogenea rispetto alla monotonia delle vasche di evaporazione.\nStoria.\nLa storia dello stagno \u00e8 stata per lungo tempo associata alla pescosit\u00e0 delle sue acque e alla particolare posizione che lo rendevano adatto come porto per gli scambi commerciali.\nTracce di insediamenti umani nella laguna di Santa Gilla risalgono all'VIII secolo a.C., ma s'ipotizza che lo stagno fosse frequentato gi\u00e0 dall'Et\u00e0 del Bronzo. Altri reperti archeologici rinvenuti sulla costa orientale della laguna fanno ipotizzare una presenza dei Fenici. Nel Periodo Punico e in quello Cartaginese era presente un insediamento urbano sulla costa orientale della laguna, con relativo porto. I reperti documentano attivit\u00e0 economiche basate sul commercio e sulla pesca. In et\u00e0 Romana l'insediamento presso Santa Gilla perse d'importanza diventando un sobborgo della Karalis.\nNel Medioevo la regressione demografica interess\u00f2 anche l'attuale Cagliari e Santa Gilla, chiamata allora \"Santa Igia\", divenne il centro principale della zona, capitale del Giudicato di Calari e sede episcopale. Santa Igia era ubicata sul tratto di terraferma che si affaccia sulla laguna. L'isolotto di San Simone era raggiungibile solo via mare, tuttavia era un centro residenziale frequentato dall'aristocrazia. Le acque della laguna erano navigabili e permettevano l'accesso anche alle galere delle Repubbliche marinare: \u00e8 infatti documentato che nel 1194 si svolse una guerra navale nelle acque della laguna fra Genovesi e Pisani per conquistare il predominio sul Giudicato di Calari.\nNel XVI secolo avvennero le prime sensibili trasformazioni: l'isola di San Simone venne collegata alla terraferma a est da un ponte di barche e tavole, detto \"Ponte della Scafa\". Nello stesso periodo nell'isola si sviluppo un'attivit\u00e0 agricola e venne costruita una casa colonica ancora esistente, mentre il fondale dello stagno sub\u00ec drastiche modifiche in seguito ad interventi di bonifica idraulica (apertura di sbocchi sul mare aperto, dragaggi, incremento della profondit\u00e0).\nNell'Ottocento l'ecosistema sub\u00ec gravi interventi di degrado di cui i pi\u00f9 rilevanti sono l'impiego come discarica industriale e l'apporto di terra di colmata per la costruzione delle ferrovie.\nNel 1920 si stipul\u00f2 un accordo fra la societ\u00e0 Contivecchi e lo Stato per l'estrazione del sale marino. L'area occidentale dello stagno venne bonificata e si realizzarono gli impianti di Macchiareddu. Questo evento ridimensiono l'attivit\u00e0 della pesca, relegata alla laguna di Santa Gilla, nel settore occidentale. Le Saline di Macchiareddu, in particolare il bacino evaporante, rappresentano tuttavia un elemento paesaggistico integrato con lo stagno, anche se hanno influito notevolmente sulla dinamica della biocenosi vegetale e animale. L'importanza delle Saline, industria fiorente fino agli anni 70, \u00e8 ormai relegata agli aspetti storici, ambientali e paesaggistici.\nIl degrado vero e proprio ha avuto inizio nel secondo dopoguerra con l'inquinamento delle acque a causa degli scarichi industriali e civili confluenti nello stagno, la conseguente scomparsa definitiva dell'attivit\u00e0 di pesca e la grave alterazione della composizione floristica e faunistica. La costruzione del Porto canale, avvenuta a cavallo fra gli anni settanta e ottanta, ha infine irrimediabilmente compromesso la parte di stagno pi\u00f9 vicina a Cagliari, fra Sa Illetta e il vecchio borgo di pescatori di Giorgino.\nToponomastica.\nNel corso del tempo, anche a causa dei lavori e delle modifiche, si \u00e8 andata progressivamente perdendo la ricca toponomastica dello stagno. Molti di questi nomi sono ormai sconosciuti agli abitanti dei centri limitrofi."}
{"id": "604754", "revid": "7", "url": "https://it.wikipedia.org/wiki?curid=604754", "title": "Fascismo ed ebrei", "text": ""}
{"id": "604756", "revid": "1244", "url": "https://it.wikipedia.org/wiki?curid=604756", "title": "Bundesbank", "text": ""}
{"id": "604758", "revid": "642846", "url": "https://it.wikipedia.org/wiki?curid=604758", "title": "Mina con bign\u00e8", "text": "Mina con bign\u00e8 \u00e8 il trentesimo album in studio della cantante italiana Mina, pubblicato nell'ottobre 1977 dalla PDU con distribuzione EMI Italiana.\nDescrizione.\nChiude la serie degli album doppi, 6 in totale pubblicati a scadenza annuale dal 1972 al 1977, per un totale di 12 LP.\nOriginariamente venduto in coppia con \"Mina quasi Jannacci\" e i due vinili, inseriti nelle rispettive copertine, in un sacchetto telato su cui era stampato l'autografo della cantante. All'interno anche un foglio con tutti i testi, eliminato sia nelle ristampe sia nell'edizione su CD.\nLa primissima tiratura dell'LP, venduto anche singolarmente, ha la caratteristica di avere la copertina a busta chiusa stampata sul lato del cartoncino non rifinito e ruvido al tatto (quindi su retro), mentre il (fronte) lato lucido, liscio e bianco risulta essere rivolto all'interno della busta a protezione del disco. A causa del differente ancoraggio del colore sul cartone grezzo, la stampa monocroma violetta \u00e8 nettamente pi\u00f9 scura. Successivamente sar\u00e0 messo in vendita con la copertina stampata sul lato \"corretto\", per cui il colore viola appare pi\u00f9 chiaro e su fondo grigiastro. La ristampa seguente, con colori ancora pi\u00f9 attenuati, \u00e8 stata adoperata per la copertina dell'edizione in CD, che non contiene l'allegato con i testi delle canzoni.\nLe fotografie vennero scattate da Mauro Balletti in occasione della realizzazione dei Caroselli per la cedrata Tassoni.\nDistribuito anche su MC (PDU PMA 688) e rimasterizzato nel 2001 su CD (EMI 5354592). Ristampato su vinile in Turchia nel 1978 (Numar Un AK 031) e su CD (prima edizione, non rimasterizzata) in Svizzera e Italia nel 2000 (PDU 090 7906942).\nLe tracce erano tutte inedite, eccetto Giorni e Ormai, gi\u00e0 pubblicate sul singolo di luglio che ha anticipato l'album.\nDue sono le cover da originali in portoghese: Balla chi balla di \"Bala com bala\" incisa nel 1973 da Elis Regina e Che lui mi dia di \"Basta um dia\" incisa dall'autore Chico Buarque nel 1976. I testi in italiano sono rispettivamente di Giorgio Calabrese e Sergio Bardotti.\nUn solo il rifacimento dall'inglese: Una ragazza in due di \"Down Came the Rain\" hit dell'autore Mitch Murray, in Italia con il testo di Leo Chiosso e gi\u00e0 successo dei I Giganti nel 1966.\nArrangiamenti e direzione d'orchestra.\nTecnico del suono: Nuccio Rinaldis"}
{"id": "604760", "revid": "74173", "url": "https://it.wikipedia.org/wiki?curid=604760", "title": "Deutsche Mark", "text": ""}
{"id": "604762", "revid": "767487", "url": "https://it.wikipedia.org/wiki?curid=604762", "title": "Island (gruppo musicale)", "text": "Gli Island sono stati un gruppo musicale rock progressivo svizzero attivo nella seconda met\u00e0 degli anni settanta.\nStoria.\nIl gruppo, formato da Peter Scherer (tastiera, pedale-basso e crotali), G\u00fcge J\u00fcrg Meier (batteria, gong e percussioni), Ren\u00e9 Fisch (sassofono, flauti, clarinetto e triangolo) e Benjamin J\u00e4ger (voce e percussioni), era influenzato dai Van Der Graaf Generator, dagli Emerson, Lake &amp; Palmer e dai Gentle Giant, sebbene la loro musica fosse molto personale e ben pi\u00f9 oscura e fiabesca di quella dei loro modelli.\nNel 1977 gli Island si recarono presso gli Studi Dischi-Ricordi di Milano ed incisero \"Pictures\" in soli dieci giorni. La copertina del disco \u00e8 un dipinto di H.R. Giger. Nonostante i risultati notevoli, si sciolsero poco dopo."}
{"id": "604763", "revid": "125367482", "url": "https://it.wikipedia.org/wiki?curid=604763", "title": "Power Rangers S.P.D.", "text": "Power Rangers S.P.D. \u00e8 l'undicesima serie dedicata ai \"Power Rangers\", trasmessa nel 2005 su territorio statunitense.\nTrama.\nNel futuro, 2025, la moderna tecnologia permette di dare una svolta alla cattura dei cattivi nelle citt\u00e0.\nUna nuova societ\u00e0 poliziesca chiamata S.P.D (\"Space Patrol Delta\") sfrutta queste tecnologie per creare un nuovo gruppo di \"power ranger\", chiamati \"Power Ranger Space Patrol Delta\".\nQuesti usano i loro super poteri per sconfiggere il malvagio imperatore Grumm e il suo esercito, dato che questo vuole conquistare la Terra.\nPersonaggi e interpreti.\nNemici.\nI cattivi invece sono:\nGrumm e gli altri sono aiutati poi da molti alieni malvagi che si sono trasferiti sulla Terra come clandestini."}
{"id": "604765", "revid": "1516566", "url": "https://it.wikipedia.org/wiki?curid=604765", "title": "Passero (araldica)", "text": "In araldica il passero \u00e8 assunto come simbolo di \"virilit\u00e0\", di \"fecondit\u00e0\" e di \"amore fecondo di figli\" perch\u00e9 si riteneva che il passero potesse accoppiarsi con la femmina anche sette volte al giorno. Per questo si consigliava di mangiarne le carni o berne le uova per rinvigorire la forza virile; fu dedicato a Venere e alla Notte."}
{"id": "604767", "revid": "123809056", "url": "https://it.wikipedia.org/wiki?curid=604767", "title": "Hu\u00e1scar", "text": "Era figlio di Huayna C\u00e1pac e della di lui sorella e moglie principale Rahua Ocllo, solo che il matrimonio ufficiale tra i suoi augusti genitori era avvenuto ben dopo la sua nascita, e quindi non poteva vantare una condizione di legittimit\u00e0 assoluta alla successione.\nIl suo vero nome era Titu Cusi Huallpa, quello di Huascar deriverebbe dal luogo della sua nascita, appunto il villaggio di Huascar. Secondo un'altra versione il suo nome si richiamerebbe alla parola huasca, fune o catena e risalirebbe ad una catena d'oro che Huayna Capac avrebbe fatto costruire alla sua nascita e che sarebbe stata sollevata in suo onore, visto il suo peso, da non meno di 150 orejones del Cuzco durante una celebrazione.\nVa da s\u00e9 che i \"conquistadores\" preferirono questa seconda versione e spesero diversi anni a cercare inutilmente la mitica catena.\nOstilit\u00e0 con Atahualpa.\nHuascar alla morte di Huayna C\u00e1pac, il suo augusto genitore, venne insignito della carica di Inca supremo dell'impero, ma si vide contestare la dignit\u00e0 regale dal fratellastro Atahualpa che si era appropriato del territorio di Quito.\nSecondo gli storici dell'epoca, estimatori di Atahualpa, primo tra tutti \"Juan de Betanzos\", seguito da \"Joan Santacruz Pachacuti\", Huascar, gi\u00e0 in questa fase del suo regno, era inviso al suo popolo in quanto dedito all'ubriachezza e al dispotismo, mentre Atahualpa era idolatrato dai soldati del Nord e dalle genti di Quito. \"Garcilaso Inca de la Vega\", che primeggia tra i sostenitori di Huascar, ci riferisce invece che questo principe era particolarmente amato dai suoi sudditi e che invece il suo rivale Atahualpa, fin dalla morte di Huayna C\u00e1pac, cospir\u00f2 abilmente per impadronirsi del regno.\nProbabilmente non sapremo mai la reale portata degli avvenimenti che precedettero le ostilit\u00e0 tra le due fazioni, ma, esaminando attentamente le notizie che ci vengono tramandate, possiamo comunque ricostruire con una certa attendibilit\u00e0 il susseguirsi degli eventi.\nTra i domini conferiti ad Atahualpa rientrava il territorio dei Ca\u00f1ari, da lungo tempo assoggettato alla signoria del Cuzco, ma il cui capo o curaca aveva mantenuto il controllo del suo popolo che amministrava per conto degli Incas. Costui, \"Ocllo Calla\", formalmente soggetto ad Atahualpa, manteneva rapporti pi\u00f9 o meno segreti con Huascar e cercava di ingraziarsi il signore del Cuzco fornendo notizie tendenziose e compromettenti sul conto di Atahualpa. Cos\u00ec, per esempio, in occasione della costruzione dei nuovi palazzi di Tumibamba, si affrett\u00f2 a comunicare che Atahualpa aveva edificato una reggia per il fratello al solo scopo di innalzare per s\u00e9 una dimora ben pi\u00f9 ricca e sontuosa. Parimenti segnal\u00f2 che Atahualpa, in luogo di fregiarsi del titolo di governatore, faceva mostra dell'appellativo di \"Sapa Inca\" e che si era impadronito di tutte le insegne del potere di propriet\u00e0 del defunto Huayna Capac. Queste notizie, se non del tutto false almeno sicuramente esagerate, trovavano un terreno fertile presso Huascar gi\u00e0 mal disposto verso il fratello e preoccupato della evidente limitazione della propria sovranit\u00e0.\nNon tutti al Cuzco condividevano l'animosit\u00e0 dell'Inca supremo verso le genti del Nord e soprattutto le potenti famiglie della fazione di Hanan Cuzco cercarono di impedire l'aprirsi di una pericolosa controversia. Proprio questo atteggiamento spinse per\u00f2 Huascar nelle braccia della fratria di Hurin Cuzco che invece caldeggiava il recupero della sovranit\u00e0 su Quito anche a costo di una guerra. Tra i pi\u00f9 accaniti sostenitori di questa politica figuravano i parenti della madre di Huascar appartenenti appunto ad Hurin Cuzco e con essi si schier\u00f2 infine l'intera panaca di Rahua Ocllo, ovvero la famiglia dell'Inca T\u00fapac Yupanqui.\nGuerra civile.\nAlcune discutibili iniziative assunte da Huascar nei confronti degli emissari inviatogli dal fratello, che secondo alcuni furono addirittura uccisi, fornirono l'occasione per scatenare una guerra fratricida tra i due pretendenti al trono.\nInizialmente le armate del Cuzco ottennero degli importanti successi, ma ben presto le forze di Atahualpa, comandate da due valenti generali, Quizquiz e Chalcochima, presero il sopravvento. La guerra, iniziata nel territorio di Quito, si spost\u00f2 infine di fronte alla capitale assediata, nei cui pressi si svolse l'ultima battaglia.\nNuovamente sconfitto Huascar fu preso prigioniero mentre i suoi seguaci venivano sterminati dai due vendicativi generali. Lo stesso sovrano dovette patire oltraggi ignominosi e vide le sue mogli e i suoi figli trucidati dinnanzi ai suoi occhi.\nFrattanto gli Spagnoli erano entrati nell'impero e a Cajamarca avevano catturato l'incauto Atahualpa che si era recato, disarmato, ad incontrarli.\nI due fratelli si trovarono cos\u00ec entrambi prigionieri, uno delle genti di Quito e l'altro degli Spagnoli attestati pi\u00f9 a Nord.\nQuesta per Huascar fu l'ultima occasione per salvarsi la vita. Il sovrano, pur nelle mani degli eserciti di Quizquiz, riusc\u00ec, sembra, a far pervenire favolose offerte di riscatto ai nuovi padroni del paese, ma le sue iniziative non sfuggirono all'accorto Atahualpa che, seppure in ceppi, seguiva, tramite fidati collaboratori, le mosse del rivale.\nAccortosi del pericolo Atahualpa fece pervenire ai suoi generali l'ordine di sopprimere Huascar, sebbene Francisco Pizarro, il suo vincitore, gli avesse ordinato di farlo condurre presso di s\u00e9.\nNon ci sono noti i particolari dell'eccidio, anzi, per la verit\u00e0, ne possediamo troppi perch\u00e9 quasi tutti i cronisti presentano racconti differenti in alcuni o in tutti i dettagli.\nSappiamo con certezza che lo sventurato sovrano trov\u00f2 la morte presso il fiume Andamarca che scorre a lato dell'omonima citt\u00e0, forse affogato o, pi\u00f9 probabilmente, strangolato. Con lui trovarono la morte tutti i suoi congiunti, i fratelli \"Huanca Auqui\", \"Tito Atauchi\" e \"Topa Atau\", la madre \"Rahua Ocllo\", la sua sposa \"Chiqui Huipa\" e un suo figlioletto superstite.\nParimenti furono uccisi il grande sacerdote \"Chalco Yupanqui\" e tutti i principali capitani del Cuzco ancora viventi che lo avevano seguito nella prigionia. Per sommo spregio il suo cadavere non fu sepolto e venne gettato nelle acque vorticose. Un'ingiuria questa di spaventevole conseguenza per un Inca che credeva nella sopravvivenza ultraterrena, a patto che il suo corpo fosse conservato intatto.\nGiudizio su Huascar.\nNon \u00e8 agevole riassumere in un breve profilo la figura di Huascar.La sua persona \u00e8 stata oggetto di resoconti e giudizi da parte di quasi tutti gli \"historiadores\" dell'epoca, con risultati, la pi\u00f9 parte delle volte, opposti e contraddittori.\nA seconda che questi, spesso improvvisati, storici avessero attinto a fonti favorevoli o contrarie all'ultimo signore del Cuzco, le loro cronache hanno assunto un profilo diametralmente opposto.\nCos\u00ec Huascar viene dipinto, di volta in volta, come un mite sovrano amato dal suo popolo e incapace di opporsi, per la sua gentile natura, all'intraprendente signore di Quito, oppure come un despota privo del senso dello Stato e dedito solo a trasgressioni e vizi che gli avevano alienato la fedelt\u00e0 dei suoi sudditi.Come spesso accade, la verit\u00e0 sta, probabilmente, nel mezzo.\nHuascar non aveva la statura di Atahualpa, non godeva della sua fredda determinazione, ma neppure possedeva tutte le qualit\u00e0 negative che i suoi detrattori gli hanno gratuitamente attribuito. La conduzione di un impero vasto come quello incaico comportava, in ogni tempo, il possesso di doti notevoli e ancor pi\u00f9 ne necessitava alla morte di Huayna Capac. La ingombrante presenza di Atahualpa e, maggiormente quella dei suoi eserciti, incombeva minacciosamente sul Cuzco e la questione andava regolata. Si trattava in effetti della natura stessa della sovranit\u00e0 del regno e, fosse quel che fosse, la politica del Cuzco non poteva accettare una diminuzione della propria immagine con i conseguenti pericoli di una tendenza centrifuga che avrebbe potuto minare la stabilit\u00e0 stessa dell'impero.\nIl difetto di Huascar non consistette tanto nell'aver preteso la fine dell'autonomia del regno di Quito, quanto nell'aver sottovalutato l'avversario. In effetti le truppe di Cuzco intrapresero una campagna di conquista con forze limitate, convinte nella propria superiorit\u00e0 e neppure i rovesci a cui furono sottoposte modificarono la loro presunzione. La conduzione della guerra fu certamente carente e l'impero non fu mobilitato, nella sua interezza, che quando era troppo tardi, cio\u00e8 alla vigilia della battaglia finale, dinanzi alle mura della capitale, per l'ultimo confronto decisivo.\nHuascar inoltre assunse, nella sfera pi\u00f9 propriamente politica, degli atteggiamenti rivoluzionari che non potevano che alienargli le simpatie dell'\u00e9lite degli Incas. Cos\u00ec attacc\u00f2 le prerogative che le varie casate esercitavano attraverso il culto degli antenati, interrompendo o almeno limitando le risorse a cui attingevano e sovvert\u00ec la supremazia degli Hanan Cuzco a favore degli Hurin Cuzco a cui dichiar\u00f2 di appartenere in ossequio alla sua parentela materna.\nCi\u00f2 malgrado Huascar conserv\u00f2 fino all'ultimo la fedelt\u00e0 dei suoi sudditi che gli dimostrarono la propria dedizione, anche dopo la sua morte, combattendo animosamente, a fianco degli Spagnoli, contro le truppe di Quizquiz. Questo ci induce a pensare che, malgrado tutto, l'ultimo signore del Cuzco meritasse l'affetto del suo popolo.\nResta peraltro da valutare quanto influ\u00ec, in questa ultima scelta di campo, l'odio che le genti del Cuzco portavano verso le armate di Quito, considerate barbare e invasori, a prescindere dalle divergenze tra Huascar ed Atahualpa."}
{"id": "604773", "revid": "1305772", "url": "https://it.wikipedia.org/wiki?curid=604773", "title": "Island", "text": "Island (\"isola\" in inglese) pu\u00f2 riferirsi a:"}
{"id": "604775", "revid": "765341", "url": "https://it.wikipedia.org/wiki?curid=604775", "title": "Fernando Couto", "text": "Caratteristiche tecniche.\nIn grado di agire sia da centrale difensivo che come libero, \u00e8 ricordato per la durezza negli interventi che sfoci\u00f2 spesso in scontri con gli avversari.\nEccelleva poi nel gioco aereo.\nCarriera.\nGiocatore.\nClub.\nQuinto di otto fratelli, cresce nel settore giovanile del Porto per poi trasferirsi al Parma nell'estate 1994. Esordisce in Serie A il 4 settembre, realizzando un gol nella vittoria per 2-0 contro la Cremonese. A fine stagione conquista la Coppa UEFA, vinta dai ducali nella finale con la Juventus.\nNel 1996 viene ceduto al Barcellona, con cui si aggiudica due coppe nazionali e un titolo spagnolo. Rientra in Italia nel 1998, acquistato dalla Lazio insieme a Iv\u00e1n de la Pe\u00f1a. A contraddistinguere la permanenza nella capitale furono numerosi successi sportivi \u2014 tra i quali uno Scudetto, una Coppa delle Coppe e una Supercoppa Europea \u2014 cui fecero tuttavia da contraltare episodi discussi: squalificato per doping nel 2001, provvedimento che il calciatore contest\u00f2 giudicando involontaria l'assunzione del nandrolone, nel dicembre 2002 sub\u00ec uno stop di due turni tramite la prova televisiva per un calcio a Fabio Cannavaro.\nDivenuto capitano biancoceleste nel 2004 ereditando la fascia da Paolo Negro, conclude in anticipo la stagione per un infortunio sub\u00ecto nel maggio 2005. All'et\u00e0 di 36 anni fa quindi ritorno al Parma.\nNella primavera 2007 viene condannato a quattro mesi di reclusione per i fatti relativi al doping, ricevendo inoltre un'ammenda di euro. L'ultima stagione agonistica \u00e8 parimenti segnata da controversie quali la squalifica per uno sputo a Bogdani in Parma-Livorno, l'espulsione nella gara con l'Inter per un discusso fallo da rigore e un pugno a Chiellini: quest'ultimo comportamento, unito agli applausi ironici rivolti all'arbitro Banti, ne caus\u00f2 uno stop di quattro giornate e una sanzione di euro.\nIn seguito alla retrocessione parmense nel campionato 2007-08, termina la propria carriera.\nNazionale.\nConta 110 presenze in Nazionale portoghese, con la quale ha raggiunto le semifinali all'Europeo 2000 e il secondo posto nell'edizione successiva. Ha inoltre segnato 8 reti con la formazione lusitana, la prima delle quali contro l'Italia nelle eliminatorie per i Mondiali 1994: il gol fu tuttavia convalidato erroneamente, in quanto viziato da un tocco con il braccio del quale l'arbitro non si avvide per i lunghi capelli del calciatore.\nDopo il ritiro.\nDal 2009 ha intrapreso la carriera di dirigente sportivo, divenendo membro dirigenziale della Federazione portoghese. Il 19 giugno 2010 viene nominato direttore sportivo del , che giunge con Domingos Paci\u00eancia fino in finale dell'Europa League.\nDopo aver intrapreso nel Braga la carriera manageriale, Couto si cimenta nella stessa societ\u00e0 portoghese nel ruolo di vice allenatore a partire dall'estate del 2012, andando ad affiancare il tecnico Jos\u00e9 Peseiro. Dopo il cambio dell'allenatore resta nello staff di Jesualdo Ferreira.\nStatistiche.\nPresenze e reti nei club.\n\"Statistiche aggiornate al 18 maggio 2008.\""}
{"id": "604777", "revid": "339392", "url": "https://it.wikipedia.org/wiki?curid=604777", "title": "Conquista italiana dell'Etiopia", "text": ""}
{"id": "604779", "revid": "67875", "url": "https://it.wikipedia.org/wiki?curid=604779", "title": "Karamba", "text": ""}
{"id": "604781", "revid": "438678", "url": "https://it.wikipedia.org/wiki?curid=604781", "title": "Lo sport preferito dall'uomo", "text": "Lo sport preferito dall'uomo (\"Man's Favorite Sport?\") \u00e8 un film del 1964, diretto da Howard Hawks, con Rock Hudson e Paula Prentiss.\nTratto dal racconto \"The Girl Who Almost Got Away\" di Pat Frank, il film \u00e8 l'ennesima variazione di un tema classico del regista: l'uomo vittima dell'altro sesso. Con una variante: l'uomo mostra la propria debolezza non solo nei rapporti sentimentali, ma anche in un campo che dovrebbe essergli congeniale, quello dello sport.\nRoger, il protagonista, \u00e8 vittima addirittura di tre donne: la rossa Tex, la sua gelosa fidanzata, che lo lascia per una serie di equivoci, nonch\u00e9 della bionda Easy e della mora Abby, che lo surclassano per intraprendenza e capacit\u00e0 sportiva.\nTrama.\nRoger Willoughby, autore di un apprezzato manuale di pesca e responsabile alla vendita del reparto sportivo dei grandi magazzini Abercrombie &amp; Fitch, non solo non \u00e8 un esperto di questo sport, ma non ha mai pescato in vita sua e prova repulsione per i pesci: tutte le sue competenze derivano da racconti altrui.\nQuando il suo capo, per motivi pubblicitari, lo costringe a partecipare all'annuale gara di pesca del lago Wakapoogee, Roger, imbarazzato, confessa la verit\u00e0 ad Abby ed \"Easy\", le organizzatrici che hanno fortemente spinto per ottenere la sua presenza. Le due intraprendenti ragazze, per nulla scoraggiate dalla rivelazione e decise a salvaguardare il successo del loro torneo, lo aiutano a imparare a pescare nel giro di sei giorni.\nDurante i tre giorni di gara, l'inesperto e goffo dilettante ha una fortuna cos\u00ec sfacciata da riuscire addirittura a vincere, quasi suo malgrado. Intanto tutto il tempo passato insieme ha fatto nascere fra Roger e Abby una reciproca attrazione, ma l'uno \u00e8 gi\u00e0 sentimentalmente legato a Tex, l'altra non sopporta che egli sia un truffatore.\nRoger confessa pubblicamente di aver ingannato tutti e di non aver meritato il trofeo. Il suo principale lo licenzia, ma la sua sincerit\u00e0 viene doppiamente premiata: \u00e8 riassunto dal suo capo, aiutato dagli altri concorrenti della gara di pesca a capire che Roger \u00e8 una pubblicit\u00e0 perfetta di come chiunque possa diventare un grande pescatore con l'attrezzatura giusta, e ottiene l'amore di Abby.\nCritica.\nMolto felice appare la scelta dell'interprete maschile: \u00abHudson, come preda preferita della donna e \"macho\" solo nell'apparenza, non \u00e8 mai stato cos\u00ec autoironico\u00bb, \u00abpersino un attore non eccelso come Rock Hudson pareva un mostro di bravura\u00bb, ben assistito dalle controparti femminili (\u00abun'adorabile P. Prentiss\u00bb). La parte del protagonista venne inizialmente proposta anche a Cary Grant.\nUn film particolarmente riuscito (per il Mereghetti, giudizio di tre stelle e mezzo su quattro, \u00abDue ore senza un attimo di respiro: una delle commedie di Hawks pi\u00f9 maliziose e meglio congegnate\u00bb; per il Morandini giudizio di quattro stelle su cinque), che ricorda gli esiti migliori del periodo d'oro della commedia americana, la screwball comedy degli anni trenta e quaranta, come il capolavoro dello stesso Hawks \"Susanna!\" (1938), con Katharine Hepburn e Cary Grant.\nCitazioni.\nLa gag del vestito strappato di Maria Perschy durante la cena al ristorante e della camminata sincronizzata per nascondere lo spacco \u00e8 ripresa dal film \"Susanna!\" (1938) e riproposta poi nel film \"Cominci\u00f2 con un bacio\" (1959)."}
{"id": "604788", "revid": "6923", "url": "https://it.wikipedia.org/wiki?curid=604788", "title": "Ventrilo", "text": "Ventrilo \u00e8 un popolare software proprietario di VoIP per Microsoft Windows.\nUso.\nGli utenti installano ed avviano Ventrilo per connettersi ad un server. Esiste una versione freeware per Microsoft Windows. \u00c8 attualmente disponibile inoltre un prototipo per macOS e si prevede in futuro un supporto per le piattaforme Linux. Il server \u00e8 disponibile per Windows, Linux, Mac, NetBSD, Solaris e FreeBSD.\nLa qualit\u00e0 di ricezione \u00e8 pari a quella di un telefono normale, per\u00f2 dipende dal codec usato.\nVentrilo \u00e8 spesso usato per parlare e chattare mentre si gioca in multiplayer. I giocatori possono scambiarsi le varie informazioni tramite il programma. Ventrilo \u00e8 famoso per l'utilizzo abbinato a giochi MMORPG e di strategia in tempo reale.\nLicenza e versione del programma.\nVentrilo \u00e8 attualmente alla versione 3.0.5. Dalla versione 2.1.2, la societ\u00e0 proprietaria del software, Flagship Industries, ha cambiato la licenza del server, limitando ad 8 connessioni ad esso nella versione freeware.\nCitazioni.\nIl software Ventrilo \u00e8 nominato in una delle canzoni del DJ svedese Basshunter, pi\u00f9 precisamente in \"Vi sitter i Ventrilo och spelar DotA\", detta anche solamente Dota."}
{"id": "604789", "revid": "100683555", "url": "https://it.wikipedia.org/wiki?curid=604789", "title": "Di tanto in tanto", "text": "Di tanto in tanto \u00e8 una raccolta della cantante italiana Mina, pubblicata nel 1978 dalla PDU con distribuzione EMI Italiana.\nDescrizione.\nAntologia senza inediti, l'immagine di copertina \u00e8 identica a quella ufficiale del singolo \"Lamento d'amore/Rudy\" del 1973, il cui lato A \u00e8 anche l'unico inedito presente nella precedente raccolta \"Evergreens\" (1974), pubblicata all'epoca solo su cassetta e utilizzando uno stile grafico simile.\nNel 2012, tutte le raccolte sono state rimosse dalla discografia sul sito ufficiale della cantante.\nL'ordine delle tracce sulla cartuccia Stereo 8 \u00e8 leggermente diverso.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link). \nArrangiamenti e direzioni orchestrali.\nTecnico del suono: Nuccio Rinaldis"}
{"id": "604795", "revid": "119180188", "url": "https://it.wikipedia.org/wiki?curid=604795", "title": "Lomo saltado", "text": "Il lomo saltado \u00e8 un antico piatto tipico della cucina peruviana, molto diffuso a partire dalla met\u00e0 del XIX secolo, epoca dell'inizio dell'influenza cinese in Per\u00f9.\n\u00c8 una miscela di cucina criolla e orientale. L'influenza orientale si riconosce dalla tecnica di cottura in pentola ad alte temperature, oggi conosciuta in Per\u00f9 come \"salteado\". La sinergia delle due gastronomie millenarie conferisce a questo piatto un perfetto equilibrio dei suoi sapori e aromi.\n\u00c8 un piatto tipico unicamente del Per\u00f9 ed \u00e8 uno dei pi\u00f9 consumati in questo paese.\nSi tratta di un piatto unico a base di carne di manzo (il termine spagnolo \"lomo\" indica il taglio che in Italia si chiama nodino o carr\u00e9) tagliata a striscioline e saltata in padella assieme a cipolle e peperoni. Viene spesso usato il peperoncino giallo peruviano. Viene servito generalmente con riso scondito o patate.\nIl \"lomo saltado\" si trova in tutti i menu dei ristoranti peruviani, nelle citt\u00e0 medio-grandi del mondo."}
{"id": "604796", "revid": "62748", "url": "https://it.wikipedia.org/wiki?curid=604796", "title": "Niagara Falls (Canada)", "text": "Niagara Falls \u00e8 una citt\u00e0 canadese, di 82.181 abitanti, situata nella provincia dell'Ontario lungo la sponda del fiume Niagara in corrispondenza delle omonime cascate. Essa \u00e8 separata, dal fiume, dalla citt\u00e0 gemella statunitense ed \u00e8 stata riconosciuta dalla provincia dell'Ontario il 12 giugno 1903.\nLa citt\u00e0 \u00e8 dominata dalle spettacolari Cascate del Niagara, sull'omonimo fiume che collega il lago Ontario al lago Erie. Lo spettacolo offerto da questa attrattiva naturale, porta qui annualmente circa 14 milioni di visitatori. A questo scopo, negli anni novanta, \u00e8 stata realizzata un'area turistica comprendente decine di grandi alberghi, bar, ristoranti e ultimamente anche dei Casin\u00f2 che hanno trasformato questa citt\u00e0 in una Las Vegas canadese.\nStoria.\nL'area di Niagara Falls ha visto il continuo insediamento di persone venute dall'esterno sin dai primi anni del XVIII secolo. Prima gli Irochesi e poi gli europei arrivarono qui attratti dalle grandiose cascate.\n\"Louis Hennepin\", un monaco francese, \u00e8 considerato il primo europeo che ha visitato l'area nel 1670.\nIl turismo ebbe inizio nei primi anni del XIX secolo ed \u00e8 stato una componente vitale della economia locale. La citt\u00e0 \u00e8 stata pubblicizzata per le sue bellezze naturali e come meta classica per i \"viaggi di nozze\". Questo le ha consentito di svilupparsi in maniera straordinaria.\nEconomia.\nA seguito della disponibilit\u00e0 di grandi quantit\u00e0 di energia elettrica a basso prezzo, ottenuta sfruttando le acque del fiume Niagara (fiume), si svilupparono presto tante industrie, soprattutto chimiche e metallurgiche, a partire dai primi anni del XX secolo. \nAll'inizio degli anni settanta, con la crisi del settore industriale, il turismo divenne il motore dell'economia della zona e con lo sviluppo del turismo di massa ha raggiunto uno sviluppo incredibile. Nel 2002 oltre 14 milioni di turisti hanno visitato le Cascate del Niagara passando e soggiornando a Niagara Falls.\nLa citt\u00e0 canadese gode di un maggior afflusso rispetto all'omonima e dirimpettaia citt\u00e0 statunitense, a causa della migliore visione delle cascate che si ha da essa rispetto alla citt\u00e0 gemella.\nNel 1990 il Governo della Provincia dell'Ontario autorizz\u00f2 le autorit\u00e0 comunali all'apertura di Casin\u00f2 per attrarre un numero maggiore di turisti. In seguito a questa iniziativa sono stati realizzati decine di alberghi di lusso e molte case da gioco che hanno trasformato la citt\u00e0 in una Las Vegas canadese. A causa del cambio conveniente con il dollaro statunitense, molti turisti statunitensi sono stati attratti dalle case da gioco. Poich\u00e9 i Casin\u00f2 sono stati realizzati fuori dal centro cittadino, la zona centrale della citt\u00e0 ha subito un vero e proprio decadimento e molti negozi sono ormai chiusi.\nAttrazioni.\nIl settore turistico della citt\u00e0 \u00e8 centrato attorno alle Cascate del Niagara e quindi dal lago Erie e dal lago Ontario.\nLa maggior parte delle aree adiacenti alle rive fanno parte del Parco della Regina Vittoria, sotto il controllo della \"Niagara Park Commission\", dove sono state create varie attrazioni legate all'ambiente naturale. Allo scopo di prolungare il soggiorno dei visitatori, sono state realizzate altre attrazioni nelle zone vicine ma non strettamente legate alle cascate. Fra queste si possono annoverare Casin\u00f2 ed altre forme di divertimento. La penisola di Niagara \u00e8 anche luogo di produzione di vini per cui sono stati realizzati percorsi e visite guidate alle cantine della zona, sempre allo scopo di incrementare l'economia locale."}
{"id": "604797", "revid": "1444886", "url": "https://it.wikipedia.org/wiki?curid=604797", "title": "Niagara Falls (Stati Uniti d'America)", "text": "Niagara Falls \u00e8 un comune (\"city\") degli Stati Uniti d'America della contea di Niagara nello Stato di New York. La popolazione era di abitanti al censimento del 2010. La citt\u00e0 si estende sulla sponda statunitense del fiume Niagara in corrispondenza delle omonime cascate. Al di l\u00e0 del fiume, in territorio canadese, sorge una citt\u00e0 chiamata anch'essa Niagara Falls. Le due citt\u00e0 omonime sono collegate dal \"Ponte dell'arcobaleno\" che scavalca il fiume Niagara proprio di fronte alle cascate.\nGeografia fisica.\nSecondo l'Ufficio del censimento degli Stati Uniti, ha un'area totale di .\nLa citt\u00e0 \u00e8 situata alla frontiera fra gli Stati Uniti e il Canada. Al di l\u00e0 del ponte sul fiume Niagara che fa da confine, c'\u00e8 la citt\u00e0 gemella di Niagara Falls, appartenente alla provincia canadese dell'Ontario.\nStoria.\nLa citt\u00e0 di Niagara Falls fu riconosciuta ufficialmente, dal Governatore dello Stato di New York, il 17 marzo 1892. La citt\u00e0 fu costruita attorno alle centrali idroelettriche che erano sorte per utilizzare le acque del fiume Niagara per la produzione di energia elettrica. Attorno a questo nucleo si svilupp\u00f2 una serie di industrie che utilizzavano l'energia prodotta dalle centrali.\nL'arrivo dell'immigrazione europea cominci\u00f2 nel XVIII secolo con l'arrivo di missionari ed esploratori. Presto si svilupp\u00f2, con l'arrivo in massa di cacciatori, il commercio delle pellicce che port\u00f2 un grosso sviluppo alla citt\u00e0. Ora il centro storico \u00e8 inserito in un parco prospiciente le cascate.\nLa costruzione di alberghi, bar e ristoranti, oltre che negozi di \"souvenir\", ha trasformato l'economia cittadina in una fiorente industria del turismo, in proporzioni minori per\u00f2, rispetto alla citt\u00e0 gemella in territorio canadese, Niagara Falls, sede di grandi alberghi e casin\u00f2 che ne hanno fatto una piccola Las Vegas canadese.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 70,5% di bianchi, il 21,6% di afroamericani, l'1,9% di nativi americani, l'1,2% di asiatici, lo 0% di oceaniani, lo 0,8% di altre razze, e il 3,9% di due o pi\u00f9 etnie. Ispanici o latinos di qualunque razza erano il 3,0% della popolazione."}
{"id": "604799", "revid": "93328", "url": "https://it.wikipedia.org/wiki?curid=604799", "title": "Gyurcs\u00e1ny", "text": ""}
{"id": "604800", "revid": "1776051", "url": "https://it.wikipedia.org/wiki?curid=604800", "title": "25 &amp; Alive Boneshaker", "text": "25 &amp; Alive Boneshaker \u00e8 un DVD live della band heavy metal britannica Mot\u00f6rhead.\nIl DVD.\nIl DVD contiene il concerto registrato il 22 ottobre del 2000 alla \"Brixton Academy\" di Londra in occasione del venticinquesimo anniversario della band. All'esibizione parteciparono anche molti ospiti della scena musicale rock, come l'ex chitarrista dei Mot\u00f6rhead \"Fast\" Eddie Clarke, il chitarrista dei Queen Brian May e l'ex chitarrista degli Skunk Anansie Ace. Del concerto \u00e8 stata realizzata anche una versione CD nel 2003, \"Live at Brixton Academy\".\nNel 2008 in Germania il DVD \u00e8 diventato disco d'oro con la vendita nel paese di 25.000 copie."}
{"id": "604804", "revid": "1784938", "url": "https://it.wikipedia.org/wiki?curid=604804", "title": "Adrenoleucodistrofia", "text": "L'adrenoleucodistrofia \u00e8 una malattia genetica rara dei perossisomi (organelli intracellulari contenenti vari enzimi utili per la \u03b2-ossidazione), di cui esistono varie forme: l'adrenoleucodistrofia propriamente detta, la adrenoleucodistrofia neonatale e infantile (una delle espressioni della sindrome di Zellweger) e la pi\u00f9 diffusa adrenoleucodistrofia legata al cromosoma X. In alcuni casi si assiste a una degenerazione della mielina, tessuto grasso complesso del tessuto neuronale che ricopre molti nervi del sistema nervoso centrale e periferico. Senza la mielina, i nervi non riescono a condurre un impulso, portando a una crescente disabilit\u00e0 mentre la distruzione della mielina continua a crescere e a intensificarsi.\nEpidemiologia.\nSi manifesta principalmente nei bambini in un'et\u00e0 che varia dai 4 agli 8 anni, mentre forme meno marcate si sono individuate anche negli adulti. Questa ultima forma prende il nome di adrenomieloneuropatia (AMN), il cui esordio si mostra nella seconda e terza decade di et\u00e0. La malattia colpisce in maggioranza il sesso maschile.\nEziologia.\nLa malattia \u00e8 causata da mutazioni nel gene \"ABCD1\", localizzato sul cromosoma X e responsabile della produzione di ALDP, una proteina transmembrana dei perossisomi che permette l\u2019eliminazione degli acidi grassi saturi a catena lunga e molto lunga (VLCFA, Very Long Chain Fatty Acids) da questi corpuscoli cellulari.\nSintomatologia.\nFra i sintomi e i segni clinici riscontrabili ritroviamo deficit a vari livelli, da problemi legati al movimento (fino all'inabilit\u00e0 totale) a disturbi comportamentali come nel caso della demenza; possono presentarsi anche disturbi visivi (inclusa la cecit\u00e0), la malattia di Addison (15% dei casi), afasia, aprassia e insufficienza surrenalica causata da atrofia.\nDiagnosi differenziale.\nLe leucodistrofie presentano una demielinizzazione differente rispetto a quella causata da altre malattie come la sclerosi multipla, in cui la mielina \u00e8 normalmente formata, ma viene perduta per una disfunzione immunologica o per altre ragioni.\nUn difetto metabolico nelle reazioni di \"digestione\" degli acidi grassi a catena molto lunga (VLCFA) porta al loro accumulo nel sangue e nei tessuti. L'accumulo di queste sostanze ha un effetto distruttivo sulla mielina, la guaina che riveste le strutture del sistema nervoso centrale.\nTerapia.\nIl trattamento \u00e8 di tipo di sostegno, con modifica alla dieta del soggetto. Fra le sostanze utilizzate vi \u00e8 in corso di esperimenti alcune miscele specifiche fra cui quella composta da triolato di glicerile e glicerile trierucato, in rapporto di 4:1, che sembra dare buoni risultati contro alcuni dei sintomi.\nCome trattamento farmacologico \u00e8 necessario la somministrazione di steroidi surrenalici a chi soffre di insufficienza, mentre come intervento chirurgico occorre il trapianto del midollo osseo. Ultimamente sono in corso sperimentazioni anche sulle cellule staminali.\nPer finanziare la ricerca medica sulle demielinizzazioni esiste il Progetto Mielina, una fondazione internazionale con sede a Washington.\nOlio di Lorenzo.\nL'olio di Lorenzo \u00e8 una miscela di trigliceridi, proposta nel trattamento dell'adrenoleucodistrofia per diluire la concentrazione, nel sangue e nei tessuti, dell'acido grasso saturo C26:0 (acido cerotico). La miscela fa abbassare la presenza di acidi grassi saturi, ma porta a un aumento della concentrazione dell'acido grasso insaturo C26:1, la cui tossicit\u00e0 ancora non \u00e8 ben conosciuta.\nLa terapia \u00e8 stata proposta da Michaela e Augusto Odone, che l'hanno somministrata al proprio figlio Lorenzo, dal quale il preparato prende nome. Ai due genitori si deve anche la fondazione del Progetto Mielina.\nLa somministrazione della miscela, in associazione a una dieta ipolipidica, ha mostrato buoni risultati, pur non arrestando la progressione neurologica, nonostante la normalizzazione dei livelli di C26:0.\nLa somministrazione di questa miscela di acidi grassi monoinsaturi si \u00e8 mostrata in grado di ridurre la concentrazione plasmatica di acidi a lunga catena, con conseguente rallentamento nella progressione della patologia. L'evidenza clinica mostra che la somministrazione di questa terapia dietetica debba essere quanto pi\u00f9 precoce possibile.\nAdrenomix.\nNel 2009 nasce una miscela di seconda generazione che aggiunge al glicerolo trioleato (GTO) ed al glicerolo trierucato (GTE), l\u2019acido linoleico coniugato (CLA ) un gruppo di isomeri dell\u2019acido linoleico in grado di superare la barriera ematoencefalica.\nIl CLA, tramite l\u2019attivazione della beta ossidazione perossisomiale, potrebbe incrementare il catabolismo delle molecole pro infiammatorie e dei ROS, agendo come antinfiammatorio ed antiossidante.\nIl possibile utilizzo del CLA \u00e8 stato considerato inizialmente in relazione all'ipotesi di inibizione totale dell'acido grasso sintasi unitamente ad una dieta ipolipidica. Tuttavia gli inibitori dell'enzima (ad esempio il Triclosano) non sono ancora stati sperimentati per via del rischio (dato che i neuroni dipendono fortemente dalla sintesi endogena di acidi grassi), da cui la considerazione del CLA come supporto teso a limitare il rischio.\nUn gruppo di ricercatori italiani dell\u2019Ospedale Pediatrico Bambino Ges\u00f9 di Roma ha dimostrato che la somministrazione di Adrenomix (GTO, GTE e CLA), oltre a diminuire i livelli di VLCFA in tutto l\u2019organismo, riduce la neuro infiammazione e migliora il potenziale somatosensoriale evocato, trovato invariato o peggiorato con la sola somministrazione di GTO e GTE.\nAldixyl.\nNel 2016, sulla base degli studi sviluppati negli ultimi anni nell\u2019ambito dell\u2019adrenoleucodistrofia ed adrenomieloneuropatia, \u00e8 stata sviluppata una miscela che aggiunge al GTO, GTE e CLA, una miscela di potenti antiossidanti ad alti dosaggi contenente acido alfa lipoico (ALA), L- glutatione ridotto e la Vitamina E (\u03b1- tocoferolo).\nI ricercatori dell'IDIBELL- Hospital Duran i Reynals di Barcellona hanno dimostrato che la somministrazione precoce di un cocktail di potenti antiossidanti, in grado di superare la barriera ematoencefalica e dunque svolgere la propria attivit\u00e0 a livello del SNC, previene lo stress ossidativo tipico della malattia, interviene sulle iniziali disfunzioni assonali e dunque sui danni locomotori.\nQuesta nuova miscela, a differenza di quanto accadeva con la sola somministrazione di GTO e GTE, scarsamente accumulati a livello del sistema nervoso, potenzia l\u2019attivit\u00e0 antinfiammatoria e riduce i livelli di VLCFA nel SNC combinando sinergicamente l\u2019attivit\u00e0 dei suoi componenti. In particolare il CLA, oltre a superare la barriera ematoencefalica e regolare a livello del SNC il metabolismo dei VLCFA \u00e8 in grado di influenzare il catabolismo degli eicosanoidi pro infiammatori e dei prodotti della perossidazione dei lipidi. In tal senso, l\u2019attivit\u00e0 antinfiammatoria dell'ALA, L-glutatione ridotto e della Vitamina E viene potenziata a livello di tutto l\u2019organismo, e non solo a livello periferico come accadeva in passato."}
{"id": "604805", "revid": "93328", "url": "https://it.wikipedia.org/wiki?curid=604805", "title": "Gyurcs\u00e0ny", "text": ""}
{"id": "604806", "revid": "671029", "url": "https://it.wikipedia.org/wiki?curid=604806", "title": "Pastorale (araldica)", "text": "In araldica il pastorale pu\u00f2 comparire sia nello scudo che accollato ad esso.\nIl \"pastorale\" compare nello scudo, in genere, per indicare la \"dignit\u00e0 vescovile\" o in generale una \"dignit\u00e0 ecclesiastica\"; come tale, compare in molti stemmi civici di citt\u00e0 sedi vescovili.\nQuando \u00e8 accollato allo scudo indica il \"grado della carica prelatizia\" dell'ecclesiastico che lo porta.\nIl vescovo accolla il pastorale d'oro in palo sulla sinistra dello scudo. \nL'abate secolare, l'abate regolare e l'abadessa accollano il pastorale d'argento, mentre il priore e la priora usano il \"bastone pastorale\", simile al bordone, posto in palo dietro lo scudo."}
{"id": "604808", "revid": "287204", "url": "https://it.wikipedia.org/wiki?curid=604808", "title": "American Curl", "text": "Il gatto American curl \u00e8 una razza originaria degli Stati Uniti. Prende il nome dalla vistosa caratteristica delle orecchie a forma di ricciolo.\nStoria.\nIl primo American curl \u00e8 apparso sulla porta di casa della famiglia Rugas, a Lakewood, California, nel giugno 1981. Era una femmina nera di nome Shulamith, che diede alla luce una serie di gattini con la stessa caratteristica delle orecchie a forma di ricciolo. Cos\u00ec \u00e8 diventata l'antenata di tutti gli American curl.\nAspetto.\nLa razza presenta sia la variet\u00e0 a pelo lungo sia quella a pelo corto, sebbene in origine l'orecchio riccioluto si sia sviluppato in gatti dal pelo lungo. Il mantello pu\u00f2 presentare un insieme di colori, ma sono pi\u00f9 comuni i gatti dal pelo unicolore, multicolore e marmorizzato. Sebbene l'American curl sia considerato un gatto con pedigree da molte organizzazioni internazionali, \u00e8 stato estremamente difficile standardizzarne la razza. Poich\u00e9 \u00e8 l'unico tra i gatti dotati di pedigree a doversi accoppiare con gatti comuni, all'American curl \u00e8 impossibile assumere o mantenere uno ristretto numero di caratteristiche fisiche. \u00c8 pressoch\u00e9 impossibile individuare le caratteristiche di questa razza, ma ogni American curl deve possedere le originali orecchie ricciolute, frutto di una mutazione spontanea, un corpo di media grandezza e una coda lunga.\nSalute.\nA causa della sua stretta relazione genetica con i gatti senza pedigree, l'American curl \u00e8 generalmente una razza in salute. Le orecchie di questi gatti, tuttavia, hanno bisogno di frequenti pulizie per prevenire infezioni e devono essere trattate con cura per evitare danni.\nNella cultura di massa.\nNel fumetto online Achewood, il personaggio di Ray Smuckles \u00e8 un American curl."}
{"id": "604810", "revid": "57342", "url": "https://it.wikipedia.org/wiki?curid=604810", "title": "Giuseppe Menada", "text": "Nel 1906 Menada affermava: \"Le Officine Reggiane hanno modestamente iniziato con la costruzione dei carri scoperti semplici, ...poi sono passate ai carri merci, ai bagagliai...sono giunte alla costruzione di splendidi vagoni di terza classe e stanno per tentare quelli di seconda classe, per poi procedere, attraverso vagoni di prima classe, alla costruzione delle pi\u00f9 perfette vetture.\"\nOltre che per la sua attivit\u00e0 di industriale Menada \u00e8 ricordato per aver ricoperto la carica di sindaco e poi di podest\u00e0 di Reggio Emilia.\nNel 1928 si scontra con il direttore della soprintendenza regionale Luigi Corsini riguardo ai restauri del Palazzo Capitano del Popolo (Hotel Posta) in centro a Reggio Emilia: Corsini voleva fermare il progetto proposto da Guido Tirelli a seguito del rinvenimento di reperti medievali durante il lavoro, mentre Menada voleva far proseguire i lavori."}
{"id": "604811", "revid": "599013", "url": "https://it.wikipedia.org/wiki?curid=604811", "title": "Domenico Penzo", "text": "Biografia.\nNacque in Veneto da una famiglia di umili origini, con il padre pescatore e la madre donna delle pulizie, ultimo di sette fratelli. All'et\u00e0 di 6 anni si trasfer\u00ec con la famiglia a Cusano Milanino, in Lombardia, per via del nuovo impiego del padre come magazziniere; qui lo stesso Domenico inizi\u00f2 a lavorare, appena undicenne, come falegname.\nCaratteristiche tecniche.\nCentravanti alto e forte fisicamente, era abile nel gioco aereo e nelle percussioni palla al piede, dotato di sufficiente tecnica, si completava bene con attaccanti rapidi e opportunisti, come Mauro Gibellini al Verona e Paolo Rossi nella Juventus.\nCarriera.\nGiocatore.\nCresciuto calcisticamente nel , inizi\u00f2 a giocare con il per poi trasferirsi alla , entrambe in Serie D, dove si segnal\u00f2 come un promettente cannoniere. Nel 1974 fu acquistato dalla , per affiancarlo a Pierino Prati. Per lui 19 presenze e 1 rete in giallorosso nel campionato 1974-1975, nella vittoria interna contro la .\nNel 1975 i capitolini lo cedettero in compropriet\u00e0 al , neopromosso in Serie B. Penzo tuttavia non si integr\u00f2 negli schemi di Giovan Battista Fabbri, sicch\u00e9 dopo sole 2 presenze venne ceduto al dove totalizz\u00f2 12 reti in 27 gare nel campionato di Serie C 1975-1976.\nL'anno dopo pass\u00f2 al , in Serie C, con cui ottenne la promozione tra in cadetti e si conferm\u00f2 centravanti prolifico. Dopo una stagione al in Serie B, fu ceduto al con cui conquist\u00f2 la promozione in Serie A contribuendo a essa con 12 reti; il ritorno nella massima serie, per\u00f2, segn\u00f2 un netto calo nelle marcature (4 in 28 partite), e le rondinelle ritornarono in B.\nNella stagione successiva si trasfer\u00ec al , a cui leg\u00f2 le sue migliori stagioni consacrandosi anche a livello nazionale. Con 14 gol in 31 gare riport\u00f2 gli scaligeri in Serie A, e, nella stagione 1982-1983, nel ruolo di unica punta della formazione di Osvaldo Bagnoli, con 15 reti fu secondo nella classifica dei marcatori, dietro solo allo juventino Michel Platini. Nella Coppa Italia 1982-1983, con le sue reti, trascin\u00f2 inoltre l'Hellas sino alla finale poi persa contro la .\nProprio la societ\u00e0 bianconera lo acquist\u00f2 nel 1983 come spalla di Paolo Rossi, al posto del partente Roberto Bettega, in cambio delle compropriet\u00e0 di Giuseppe Galderisi e Massimo Storgato. A Torino si rese protagonista di un \"exploit\" in Coppa delle Coppe, segnando 4 reti nella partita contro i polacchi del , e contribu\u00ec con 5 reti in 25 partite alla conquista del \"double\" continentale composto da scudetto e Coppa Coppe, non riuscendo tuttavia a convincere appieno l'ambiente juventino.\nCeduto dopo un anno al , gioc\u00f2 al fianco di Diego Armando Maradona fino al 1986, venendo relegato al ruolo di riserva dopo l'acquisto di Bruno Giordano. Dopo una stagione fuori rosa ancora tra le file degli azzurri, chiuse la carriera nel , in Serie C1.\nHa complessivamente totalizzato 122 presenze e 27 reti in Serie A, 136 presenze e 44 reti in Serie B.\nDopo il ritiro.\nUna volta lasciata l'attivit\u00e0 agonistica si stabilisce a Verona, dove \u00e8 rappresentante di articoli sportivi. Inoltre viene chiamato come commentatore e opinionista sportivo nelle reti televisive locali.\nIl 7 marzo 2018 torna al con il ruolo di ambasciatore del club, gestendo i rapporti con la tifoseria e incentivando le attivit\u00e0 benefiche della societ\u00e0."}
{"id": "604814", "revid": "729019", "url": "https://it.wikipedia.org/wiki?curid=604814", "title": "Amantan\u00ed", "text": "Amantan\u00ed \u00e8 un'isola situata nel versante peruviano del Lago Titicaca.\nSecondo il censimento del 1988 l'isola ha una popolazione di 3.663 appartenenti all'etnia aymara di lingua quechua suddivise in circa 800 nuclei familiari che vivono prevalentemente di agricoltura e pastorizia. Le pendici delle montagne sono terrazzate con muri di pietra e vi sono coltivati grano, quinoa, patate e \"oca\" (tubero molto diffuso nella zona andina). Sui terrazzamenti \u00e8 praticato anche l'allevamento, in particolare di ovini e camelidi andini (quali lama e alpaca).\nL'isola ha forma circolare e una superficie di circa 9,28 km\u00b2. Vi si trovano due cime, il \"Pachatata\" (Padre cielo) e \"Pachamama\" (madre terra) sulla sommit\u00e0 delle quali si trovano antiche rovine Inca e Tiwanaku. Il lago viene chiamato \"Pachakocha\" e rappresenta la deit\u00e0 acquatica completando la rappresentazione della cosmogonia della religione locale che riguarda gli elementi naturali. Il tempio di Pachatata sulla sommit\u00e0 della montagna di Amantan\u00ed non \u00e8 altro che un muro a secco di forma quadrata. Non vi si pu\u00f2 entrare essendo l'accesso consentito solo alla comunit\u00e0 e solamente per una festa che avviene il 15 gennaio. Il panorama che si gode dalla sommit\u00e0 per\u00f2 \u00e8 impareggiabile soprattutto se si giunge nel momento del tramonto.\nCome bevanda, oltre al diffuso \"mate de coca\", \u00e8 utilizzata la \"mu\u00f1a\", una radice locale messa in infusione per qualche minuto in acqua calda. Ha un sapore simile alla menta ma molto pi\u00f9 forte."}
{"id": "604821", "revid": "1318658", "url": "https://it.wikipedia.org/wiki?curid=604821", "title": "Castelgrande (castello)", "text": "Castel Grande \u00e8 un castello nella citt\u00e0 di Bellinzona in Svizzera.\n\u00c8 anche chiamato \"castel vecchio\", \"castello di San Michele\" o \"castello d'Uri\". I tre castelli assieme alle cinte murarie della citt\u00e0 furono dichiarati patrimonio mondiale dell'umanit\u00e0 dell'UNESCO nel 2000.\nL'imponente maniero occupa un promontorio roccioso su una lunghezza di oltre duecento metri in diagonale, con imponenti mura di cinta che dalla rocca si prolungavano in passato fino al fiume Ticino. La parte pi\u00f9 antica ancora esistente risale al X secolo. Sul complesso svettano due torrioni, che forse a causa della tonalit\u00e0 leggermente diversa delle pietre che li compongono, prendono il nome di \"torre bianca\" e \"torre nera\".\nIl sito.\nIl castello \u00e8 eretto su un promontorio roccioso posto a met\u00e0 della valle del Ticino. All'imbocco di importanti valichi che collegano il nord al sud dell'Europa, i tre principali valichi sono il Lucomagno, il San Gottardo e il San Bernardino. I primi insediamenti umani risalgono al neolitico antico (5300-5000 a.C.). Questa posizione strategica ha favorito nel corso dei secoli l'insediamento di opere difensive e di controllo degli accessi ai valichi. Nel suo massimo splendore, a met\u00e0 del XIV secolo i tre castelli e le relative mura chiudevano completamente il fondovalle."}
{"id": "604823", "revid": "1543377", "url": "https://it.wikipedia.org/wiki?curid=604823", "title": "Jan Van der Roost", "text": "Ha studiato trombone, storia della musica ed educazione musicale al Lemmensinstituut in Lovanio (Belgio) per proseguire gli studi al Royal Conservatoires di Gand e Anversa, dove si \u00e8 laureato come compositore e direttore d'orchestra.\nVita professionale.\nAttualmente insegna al Lemmensinstituut a Lovanio (Belgio), \u00e8 professore ospite speciale al \"Shobi Institute of Music\" di Tokyo, insegnante ospite alla \"Nagoya University of Art\" e professore visitatore al Senzoku Gakuen di Kawasaki (Giappone). Oltre ad essere un prolifico compositore, \u00e8 molto richiesto come membro di giuria, conferenziere, insegnante in masterclass e direttore ospite: le sue crescenti attivit\u00e0 musicali l'hanno portato a viaggiare in oltre 40 paesi di 4 continenti diversi, mentre le sue composizioni sono eseguite e registrate in tutto il mondo.\nPubblicazioni.\nNel 2001 pubblic\u00f2 il suo primo CD per la \"EMI Classics\", contenente 4 delle sue composizioni per orchestra da camera, mentre l'Orchestra Sinfonica della Radio Slovacca (Bratislava) registr\u00f2 3 sue composizioni nello stesso periodo, pubblicate poi nel 2003 dall'etichetta tedesca \"Valve-Hearts\". Nel 2004 la casa \"PHAEDRA RECORDS\" pubblic\u00f2 un altro CD \"Classico\" contenente esclusivamente di sue composizioni, contenente concerti soli per tromba, chitarra e corno.\nComposizioni.\nLa lista dei suoi lavori mostra una estesa variet\u00e0 di generi e stili, comprendendo per esempio 2 oratori, una sinfonia e alcune piccole composizioni per orchestra sinfonica, un concerto per chitarra (dedicato a Joaqu\u00edn Rodrigo), un concerto per tromba ed orchestra d'archi (dedicata a e commissionata dal virtuoso norvegese Ole Edvard Antonsen), un doppio concerto per 2 clarinetti ed orchestra d'archi (dedicato a Walter e Anne Boeykens), un ciclo di Lieder (\"canzoni\" o \"Romanze\") per baritono e orchestra da camera, lavori per archi o orchestra da camera, musica da camera, numerose composizioni per ottoni ed orchestra di fiati (inclusa una sinfonia in 3 movimenti per orchestra di fiati allargata), musica corale, soli strumentali ecc\u2026\nMolte di queste composizioni sono state trasmesse su radio e televisioni in diversi paesi e sono state registrate si CD da illustri musicisti in tutto il mondo. Jan Van der Roost compone esclusivamente per lavori commissionati, ad oggi provenienti da differenti paesi come Belgio, Paesi Bassi, Svizzera, Italia, gli USA, Giappone, Spagna, Francia, Singapore, Austria, Canada, Norvegia, Germania, Finlandia, Lussemburgo and Ungheria."}
{"id": "604824", "revid": "819238", "url": "https://it.wikipedia.org/wiki?curid=604824", "title": "Societ\u00e0 Anonima per le Ferrovie di Reggio Emilia", "text": "La Societ\u00e0 Anonima per le Ferrovie di Reggio Emilia (SAFRE) era una societ\u00e0 italiana il cui oggetto sociale era la gestione di linee ferroviarie.\nStoria.\nLa SAFRE, a capitale privato, nacque per la costruzione e gestione di ferrovie di interesse economico regionale della zona a sud del Po.\nNel 1860 a Reggio un comitato cittadino appront\u00f2 il progetto di una Reggio-Lucca con diramazione per La Spezia. La prima tratta realizzata fu la tratta Reggio - Ventoso (fraz. di Scandiano) della linea per Sassuolo. Seguirono la Reggio - Guastalla con diramazione Bagnolo - Carpi e il prolungamento da Scandiano a Sassuolo.\nFu per rilevare l'esercizio della Reggio-Ventoso e della Reggio-Guastalla dalla ditta Anaclerio di Napoli che le aveva costruite, ma non era pi\u00f9 in grado di esercirle, che nacque la SAFRE, con atto notarile del 27 settembre 1888. La neonata societ\u00e0 aveva sede a Milano e direzione generale a Reggio Emilia.\nNel 1900 l'Amministrazione Provinciale propose alla detta societ\u00e0 anche la realizzazione e l'esercizio della Reggio - Ciano cercando di affidargliene la costruzione ma con la partecipazione delle cooperative ai lavori.\nLa SAFRE rifiut\u00f2 tale accordo e nel 1904 la costruzione della linea, terminata nel 1910, fu affidata al Consorzio Cooperativo di Produzione e Lavoro, costituitosi con l'unione di 27 cooperative. Al Consorzio fu anche affidato l'esercizio della ferrovia da esso costruita.\nOltre all'esercizio di linee ferroviarie la SAFRE diversific\u00f2 le sue attivit\u00e0 anche nel settore del trasporto della ghiaia estratta dal fiume Secchia. Altra attivit\u00e0 importante svolta dalla SAFRE fu quella del commercio di prodotti agricoli, svolta tramite sedici agenti operanti in Puglia e mediante la stipula di accordi con le aziende Cinzano e Gondrand per il trasporto in Italia e all'estero di vini e uve. Quest'ultimo ramo della societ\u00e0, per il quale era redatto un bilancio separato, chiuse nel 1917.\nTra il 1905 ed il 1907 la SAFRE ebbe in concessione anche la Ferrovia Margherita di Savoia Ofantino-Margherita di Savoia. La convenzione per la gestione della linea fu firmata a Firenze il 12 marzo 1905.\nLa gestione delle ferrovie reggiane rappresent\u00f2 un momento felice sia per le economie locali sia per la ferrovia dell'Ofantino. Dopo due anni, per\u00f2, le Ferrovie dello Stato rilevarono quest'ultima linea disdettando la convenzione.\nA seguito di una grave crisi finanziaria e alla riduzione del traffico merci e viaggiatori, la societ\u00e0 venne messa in liquidazione a partire dal 21 novembre 1935; le due linee ferroviarie reggiane passarono in gestione (con effetto dal 1\u00ba novembre 1935) al Consorzio Cooperativo Ferrovie Reggiane (CCFR), cui erano stati ceduti anche impianti, materiali d'esercizio e il personale."}
{"id": "604827", "revid": "6066", "url": "https://it.wikipedia.org/wiki?curid=604827", "title": "Lago Eire", "text": ""}
{"id": "604828", "revid": "77358", "url": "https://it.wikipedia.org/wiki?curid=604828", "title": "Lago eire", "text": ""}
{"id": "604832", "revid": "177967", "url": "https://it.wikipedia.org/wiki?curid=604832", "title": "K-tel", "text": "La K-tel \u00e8 un'etichetta discografica internazionale, di origine canadese.\nIn Italia \u00e8 apparsa verso la fine degli anni settanta, distribuita da Ricordi, per poi passare alla RCA Italiana, che ne cur\u00f2 anche la serie economica.\nLa K-tel, in quel periodo, era gi\u00e0 presente in gran parte del mondo; l'entrata di questa etichetta sul mercato italiano determin\u00f2 la pubblicazione di compilation miste e raccolte di artisti singoli. come ad esempio \"The Best of David Bowie\" e \"The Very Best of Elton John\". Non di rado venivano pubblicate compilation anche di artisti italiani come \"Questione di cuore\" di Patty Pravo.\nAltre compilation italiane furono: \"Sapore d'Amore\", \"Sapore d'Estate\", \"Ciao!\", \"Canzoni d'Amore\", \"Flash '70\", \"K.O.\", \"Blu\", \"Raccomandato\". Da segnalare anche una raccolta dedicata a Fausto Papetti: \"Sax Appeal - 20 successi 20\" ed una dedicata ai pi\u00f9 piccoli \"Disco Baby\".\nLa serie economica comprendeva un catalogo dedicato principalmente al revival, ma meritano una nota le raccolte \"Italian Graffiti 1960/1969\", \"Italian Graffiti 1969\" \"International Graffiti 1950/1959\" ed \"Il Canzoniere 50\" che ripercorreva il periodo musicale italiano dell'epoca.\nNel 1985, la scomparsa del fondatore e la crisi di mercato hanno quasi annullato le attivit\u00e0 della casa discografica. Oggi la K-tel \u00e8 operativa principalmente in Svizzera e nel Regno Unito, ma \u00e8 relegata al ruolo di etichetta secondaria e tutto il catalogo posseduto dalla societ\u00e0 originale \u00e8 stato progressivamente ceduto ad altre case."}
{"id": "604841", "revid": "287204", "url": "https://it.wikipedia.org/wiki?curid=604841", "title": "Sacsayhuaman", "text": ""}
{"id": "604844", "revid": "404449", "url": "https://it.wikipedia.org/wiki?curid=604844", "title": "La meglio giovent\u00f9 (romanzo)", "text": "La meglio giovent\u00f9 \u00e8 una raccolta di poesie in friulano di Pier Paolo Pasolini pubblicata nel 1954 dall'editore Sansoni con una dedica a Gianfranco Contini.\nOpera.\nL'opera \u00e8 articolata in due parti. La prima parte, che porta il titolo di \"Poesie a Casarsa\", comprende la maggior parte delle poesie che erano state pubblicate presso la Libreria Antiquaria di Mario Landi a Bologna nel 1942 oltre una sezione intitolata \"Suite friulana (1944-49)\"; la seconda parte comprende \"El Testament Cor\u00e0n (1947-52)\" e il poemetto che d\u00e0 il titolo alla sezione, \"Romancero (1947-53)\". Ogni componimento \u00e8 accompagnato dalla versione in italiano di Pasolini. Le due sezioni dell'opera non corrispondono a criteri cronologici ma stilistici e tematici e mettono in evidenza due momenti della poetica friulana dell'autore: il rapporto personale del poeta con Casarsa e le ragioni di carattere sociale del mito friulano. \"Poesie a Casarsa\" e la \"Suite\" friulana hanno quindi carattere autobiografico e tracciano il cammino creativo dell'autore mentre \"Romancero\" e \"El Testament Cor\u00e0n\" raccontano il Friuli attraverso la condizione di miseria e di sfruttamento dei contadini nel dopoguerra.\nLe poesie della prima sezione sono solitamente brevi in terzine di endecasillabi o quartine di settenari e hanno carattere simbolistico e liberty ispirate dalle letture dei lirici europei, primo tra tutti Pascoli seguito da Rimbaud, Mallarm\u00e9, Jim\u00e9nez, Lorca, Machado.\nLe poesie della seconda sezione accentuano i toni epici e hanno carattere maggiormente discorsivo. In esse l'autore utilizza una metrica sperimentale rifacendosi a diversi modelli tra i quali quelli della poesia statunitense, soprattutto agli \"spiritual\" di Langston Hughes e ai \"romances\" iberici."}
{"id": "604845", "revid": "1516566", "url": "https://it.wikipedia.org/wiki?curid=604845", "title": "Pavone (araldica)", "text": "In araldica il pavone, simbolo di vanit\u00e0 o di ricchezza quando \u00e8 rappresentato nell'atto di fare le ruota, indica invece l'umilt\u00e0 quando presenta la coda chiusa ed abbassata. \nLe penne di pavone compaiono di frequente nei cimieri, particolarmente in quelle familiari del centro Europa. Le penne di pavone si riconoscono dalla presenza di una macchia scura posta all'estremit\u00e0, che le differenzia da quelle di struzzo che compaiono generalmente di colore bianco (argento) pieno.\nOltre che come simbolo, nell'etica cavalleresca aveva un peso precipuo tanto che i voti pi\u00f9 solenni erano prestati dai Cavalieri sul pavone."}
{"id": "604846", "revid": "267975", "url": "https://it.wikipedia.org/wiki?curid=604846", "title": "Santi Pietro e Paolo a Via Ostiense (titolo cardinalizio)", "text": "Santi Pietro e Paolo a Via Ostiense (in latino: \"Titulus Sanctorum Petri et Pauli in via Ostiensi\") \u00e8 un titolo cardinalizio istituito da papa Paolo VI con la costituzione apostolica \"Cum Nobis esset\" del 5 febbraio 1965.\nNe \u00e8 titolare il cardinale Pedro Ricardo Barreto Jimeno, S.I., arcivescovo metropolita di Huancayo.\nIl titolo insiste sulla basilica dei Santi Pietro e Paolo all'EUR, sede parrocchiale dal 1958."}
{"id": "604847", "revid": "1565034", "url": "https://it.wikipedia.org/wiki?curid=604847", "title": "San Pietro in Vincoli (titolo cardinalizio)", "text": "L'antichissimo titolo cardinalizio di San Pietro in Vincoli (in latino: \"Titulus Sancti Petri ad Vincula\"), risalente al pontificato di papa Simmaco, fu eretto intorno al 490 nella chiesa fatta costruire dall'imperatrice Licinia Eudossia in occasione della morte del marito, l'imperatore Valentiniano III.\nIl titolo era menzionato tra quelli presenti al sinodo romano del 499. La chiesa a cui era collegato ricevette una nuova consacrazione nel 555 da parte di papa Pelagio I. Nel \"Liber Pontificalis\", alle biografie di papa Adriano I e di papa Leone III, il titolo viene chiamato Eudoxiae ad Vincula. Poich\u00e9 nel tesoro della chiesa venivano conservate le catene di san Pietro, il titolo prese il nome di San Pietro in Vincoli. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla basilica di San Lorenzo fuori le mura ed i suoi preti vi celebravano messa a turno."}
{"id": "604850", "revid": "1565034", "url": "https://it.wikipedia.org/wiki?curid=604850", "title": "San Pio X alla Balduina (titolo cardinalizio)", "text": "Il titolo cardinalizio di San Pio X alla Balduina (latino: \"Titulus Sancti Pii X in regione vulgo \"Balduina\"\") \u00e8 stato eretto nel 1969 da papa Paolo VI."}
{"id": "604852", "revid": "287204", "url": "https://it.wikipedia.org/wiki?curid=604852", "title": "Il giardino dei supplizi", "text": "Il giardino dei supplizi (\"Le Jardin des supplices\") \u00e8 un romanzo dello scrittore francese Octave Mirbeau pubblicato nel 1899. \nIronicamente e simbolicamente, Mirbeau l'ha dedicato \"Ai Preti, ai Soldati, ai Giudici, a tutti coloro che educano, istruiscono e governano gli uomini\".\nTrama.\nIl romanzo \u00e8 composto di tre parti. \"Il Frontespizio\" presenta una discussione fra intellettuali di salotto sulla \"legge dell'omicidio\" e, secondo loro, sembra che la societ\u00e0, colle sue leggi, non faccia altro che moderare e indirizzare questo bisogno primitivo. La prima parte della narrazione che segue, intitolata \"In missione\", \u00e8 una caricatura grottesca degli ambienti politici della Francia della \"Belle \u00c9poque\". La seconda parte, \"Il Giardino dei supplizi\", precisamente, \u00e8 la relazione del viaggio di due europei, la sadica ed isterica inglese Clara e l'anonimo narratore francese, nel mezzo del giardino delle torture del bagno penale di Canton, giardino infernale e paradisiaco, dove si pratica l'arte della tortura secondo antiche pratiche cinesi. Clara approva e condivide tali pratiche e ne trae piacere sessuale.\nTrasposizioni.\nIl romanzo \u00e8 stato trasposto nell'omonimo film erotico francese del 1976, diretto da Cristian Gion e interpretato da Jean Claude Carrere, nella parte del medico francese Antoine Derieux, e Jacqueline Kerry, nella parte di Clara."}
{"id": "604853", "revid": "819238", "url": "https://it.wikipedia.org/wiki?curid=604853", "title": "Ferrovia Margherita di Savoia Ofantino-Margherita di Savoia", "text": "La ferrovia Margherita di Savoia Ofantino-Margherita di Savoia era una linea ferroviaria lunga poco pi\u00f9 di 4\u00a0km.\nStoria.\nVenne aperta all'esercizio il 29 gennaio 1884, come diramazione della ferrovia Adriatica, e costruita su iniziativa dei privati al fine di trasportare il sale prodotto nelle saline di Margherita di Savoia (ancora attive). Si staccava dalla linea Adriatica nei pressi di Ofantino, un Posto di Movimento realizzato appositamente al km 581+554 della linea Adriatica. La diramazione e quindi il trasbordo delle merci erano in tal modo permesse dalla stazione ivi realizzata.\nIl traffico merci era assicurato dal raccordo (lungo circa 1,5\u00a0km) tra la stazione capolinea di Margherita di Savoia e le locali saline, che terminava nei pressi dell'impianto di caricamento del sale, dove terminava anche la ferrovia Decauville posta all'interno della salina.\nDal 1\u00ba luglio 1905 la SAFRE ebbe in concessione la ferrovia Ofantino-Margherita di Savoia, per il cui esercizio impieg\u00f2 una piccola locomotiva a tre assi accoppiati di tipo tramviario (rodiggio 0-3-0, ex FNM), una carrozza mista 2\u00aa/3\u00aa classe (di costruzione SIG Neuhausen 1888, proveniente dal parco della SAFRE) e carri merce (anch'essi della SAFRE). La base logistica e il ricovero dei mezzi era presso la stazione di Ofantino.\nNel 1907 la concessione venne revocata e la linea assegnata alle Ferrovie dello Stato che ne assunsero l'esercizio. Fu sviluppato il servizio merci e aumentata progressivamente la quantit\u00e0 di corse per viaggiatori da 4 coppie a 10 coppie. Nel 1955 la frequenza delle corse per viaggiatori era aumentata a 20 coppie giornaliere con proseguimento per Barletta o Trinitapoli.\nNonostante il servizio prevedesse fino all'orario del 1984 circa 20 corse giornaliere la frequentazione di viaggiatori continu\u00f2 a diminuire; ne segu\u00ec la sospensione del servizio sulla linea, considerata un \"ramo secco\", il 1\u00ba gennaio 1986.\nIl 13 febbraio 1996 l'esercente richiese il benestare ministeriale alla rinuncia alla concessione all'esercizio; venne rilasciato con provvedimento del Ministero dei Trasporti e della Navigazione il 19 marzo 1997.\nIl 7 marzo 2013 viene definitivamente dismessa, sulla linea Adriatica, anche la stazione di Margherita di Savoia-Ofantino, i suoi sistemi di segnalamento e i deviatoi, gli ultimi impianti rimasti ancora visibili.\nCaratteristiche.\nLa linea, in origine era lunga 4,623\u00a0km e serviva per il collegamento tra la cittadina di Margherita di Savoia e la stazione omonima posta in posizione periferica sulla linea ferroviaria Adriatica. Un raccordo proseguiva dalla stazione cittadina fino alle saline omonime. Il percorso si staccava dalla linea principale dal lato nord, prima dell'ingresso nella stazione di Margherita di Savoia-Ofantino, si affiancava ad essa e poi curvava in direzione del mare; era pianeggiante per tutta la tratta. Un'ampia curva verso nord adduceva al piazzale di stazione.\nDurante gli anni sessanta del XX secolo la stazione, posta nel centro di Margherita di Savoia fu ricostruita in posizione periferica e arretrata di circa 400\u00a0m. La linea venne elettrificata in corrente continua a 3 kV."}
{"id": "604854", "revid": "7", "url": "https://it.wikipedia.org/wiki?curid=604854", "title": "Primo conflitto mondiale", "text": ""}
{"id": "604855", "revid": "267975", "url": "https://it.wikipedia.org/wiki?curid=604855", "title": "San Callisto (titolo cardinalizio)", "text": "Il titolo cardinalizio di San Callisto (in latino: \"Titulus Sancti Calixti\"), secondo il Cristofori, potrebbe essere stato istituito nel 1456 da papa Callisto III, ma, pi\u00f9 probabilmente fu istituito o confermato da papa Leone X il 6 luglio 1517, quando, nel concistoro del 1\u00ba luglio, aument\u00f2 notevolmente il numero dei cardinali."}
{"id": "604864", "revid": "1516566", "url": "https://it.wikipedia.org/wiki?curid=604864", "title": "Pecora (araldica)", "text": "In araldica la pecora \u00e8 simbolo di grandi possedimenti terrieri idonei alla pastorizia. Per la sua natura, per\u00f2, simboleggia anche \"dolcezza\" e \"mansuetudine\". \nPosizione araldica ordinaria.\nLa pecora si rappresenta abitualmente passante e questa posizione non si blasona. Porta la testa bassa e questa posizione e la mancanza delle corna la distingue dall'ariete, mentre tende a confondersi con l'agnello (non per\u00f2 con l'agnello pasquale, che ha caratteristiche proprie)."}
{"id": "604866", "revid": "4766866", "url": "https://it.wikipedia.org/wiki?curid=604866", "title": "Imparator", "text": ""}
{"id": "604867", "revid": "124814918", "url": "https://it.wikipedia.org/wiki?curid=604867", "title": "Sant'Eusebio (titolo cardinalizio)", "text": "Il titolo cardinalizio di Sant'Eusebio (in latino: \"Titulus Sancti Eusebii\"), conosciuto anche come Eusebii era tra quelli elencati nel sinodo romano del 1\u00ba marzo 499. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla basilica di Santa Maria Maggiore ed i suoi preti vi celebravano messa a turno. Fu soppresso, con bolla pontificia, da papa Gregorio XVI l'8 giugno 1839 e trasferito a quello dei Santi Andrea e Gregorio al Monte Celio. Fu restaurato \"pro hac vice tantum\" da papa Pio IX nel concistoro segreto del 25 giugno 1877. L'epitaffio di un \"clericus\", rinvenuto nelle catacombe dei Santi Marcellino e Pietro \"ad Duas Lauros\" risalente al 474 ed il graffito coevo \"Olympi lectoris de D(ominico) Eusebi locus est\" confermano l'antica esistenza del \"titulus Eusebi\"."}
{"id": "604868", "revid": "32116", "url": "https://it.wikipedia.org/wiki?curid=604868", "title": "Windu", "text": ""}
{"id": "604870", "revid": "1565034", "url": "https://it.wikipedia.org/wiki?curid=604870", "title": "Santa Maria &quot;Regina Mundi&quot; a Torre Spaccata (titolo cardinalizio)", "text": "Santa Maria Regina Mundi a Torre Spaccata (in latino: \"Titulus Sanctae Mariae Reginae Mundi in loco \u201cTorre Spaccata\u201d\") \u00e8 un titolo cardinalizio istituito da papa Giovanni Paolo II nel concistoro del 28 giugno 1988.\nNe \u00e8 titolare il cardinale Orlando Beltran Quevedo, arcivescovo emerito di Cotabato.\nIl titolo insiste sulla chiesa di Santa Maria Regina Mundi, nel quartiere Don Bosco, sede parrocchiale istituita il 30 novembre 1961."}
{"id": "604871", "revid": "1935652", "url": "https://it.wikipedia.org/wiki?curid=604871", "title": "Santa Maria &quot;Regina Pacis&quot; a Monte Verde (titolo cardinalizio)", "text": "Il titolo cardinalizio di Santa Maria Regina Pacis a Monte Verde fu eretto da papa Paolo VI nel 1969."}
{"id": "604872", "revid": "76655", "url": "https://it.wikipedia.org/wiki?curid=604872", "title": "Liberal-socialismo", "text": ""}
{"id": "604874", "revid": "94647", "url": "https://it.wikipedia.org/wiki?curid=604874", "title": "Del mio meglio n. 5", "text": "Del mio meglio n. 5 \u00e8 una raccolta della cantante italiana Mina, pubblicata nel maggio 1979 dalla PDU con distribuzione EMI Italiana.\nDescrizione.\nQuinto volume della serie \"Mina...del mio meglio\", iniziata nel 1971 e terminata con il decimo, inserito nel cofanetto a tiratura limitata \"Monster Box\" del 2006, intitolato \"Ascoltami, Guardami\", insieme al libro \"Disegnata, fotografata\". Classica raccolta pubblicata dalla cantante a primavera. Originariamente erano tutte presenti nella discografia ufficiale dell'artista, ma nel 2012 sono state rimosse.\nDistribuita anche su musicassetta (PMA 707) e CD (CDP 7467632), in edizione digitale nel 2001 (PDU 5365672).\nContiene una versione inedita del brano \"L'abitudine\", diversa da quella gi\u00e0 pubblicata nell'album \"Altro\" del 1972.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link).\nArrangiamenti e direzioni orchestrali.\nTecnico del suono Nuccio Rinaldis."}
{"id": "604875", "revid": "1565034", "url": "https://it.wikipedia.org/wiki?curid=604875", "title": "Santa Maria della Vittoria (titolo cardinalizio)", "text": "Il titolo cardinalizio di Santa Maria della Vittoria (in latino: \"Titulus Sanct\u00e6 Mari\u00e6 de Victoria\") fu eretto da papa Pio VII il 23 dicembre 1801 per sostituire quello di San Matteo in Via Merulana, la cui chiesa era fatiscente."}
{"id": "604879", "revid": "267975", "url": "https://it.wikipedia.org/wiki?curid=604879", "title": "Santa Maria delle Grazie a Via Trionfale (titolo cardinalizio)", "text": "Il titolo cardinalizio di Santa Maria delle Grazie a Via Trionfale (in latino: \"Titulus Sanct\u00e6 Mari\u00e6 Gratiarum ad viam Triumphalem\") fu istituito nel 1985 da papa Giovanni Paolo II."}
{"id": "604881", "revid": "169395", "url": "https://it.wikipedia.org/wiki?curid=604881", "title": "La religione del mio tempo", "text": "La religione del mio tempo \u00e8 una raccolta poetica di Pier Paolo Pasolini che prende il titolo da un sonetto di Gioachino Belli (\"La riliggione der nostro tempo\"), uscita presso la Garzanti di Milano nel 1961 con una dedica all'amica Elsa Morante.\nStruttura.\nLa raccolta \u00e8 articolata in tre parti.La prima parte comprende il poemetto \"La ricchezza (1955-57)\" scritto in endecasillabi e articolato in sei sezioni; \"A un ragazzo (1956-57)\", componimento in distici di doppi settenari; le sei sezioni in terzine de \"La religione del mio tempo (1957-59)\" e \"un'Appendice alla \"Religione\": Una luce (1959)\".La seconda parte raccoglie epigrammi di carattere politico e letterario con il titolo di \"Umiliati e offesi (1958)\" precedentemente apparsi sulla rivista \"Officina\" oltre una sezione di \"Nuovi epigrammi (1958-59)\".La terza parte comprende, sotto il titolo di \"Poesie incivili\" (1960), cinque canzoni.\nTemi.\nIl tema centrale di tutta la raccolta \u00e8 costituito dal rapporto tra ideologia e poesia, concetto che Pasolini chiarir\u00e0 in due articoli pubblicati su \"Vie nuove\" il 9 novembre e il 16 novembre 1961 in risposta a una recensione di Carlo Salinari, pubblicata sulla stessa rivista il 26 settembre 1961, nella quale accusa l'autore di \"insincerit\u00e0 settaria\". Attraverso le poesie Pasolini racconta la crisi del 1960 accusando il vuoto esistenziale che deriva, da una parte, dal neocapitalismo e dall'altra dalla \"desistenza rivoluzionaria\".Quasi tutte le poesie della raccolta descrivono luoghi del Friuli o delle borgate di Roma nei quali sono collocati tanti drammi interiori."}
{"id": "604882", "revid": "1910023", "url": "https://it.wikipedia.org/wiki?curid=604882", "title": "Pellicano (araldica)", "text": "In araldica il pellicano \u00e8 simbolo di \"piet\u00e0\", \"amore\" e \"carit\u00e0 per il prossimo\" e pu\u00f2 rappresentare il \"buon padre di famiglia\" che alimenta i figli con la sua virt\u00f9 o la carit\u00e0 di un buon governante verso i propri sudditi.\nTale simbologia deriva dal fatto che la femmina nutre i piccoli stritolando i pesci che tiene a macerare nella sacca membranosa che pende dalla mandibola inferiore, quindi preme il becco contro il petto e ne fa uscire il cibo. L'impressione che se ne ricava \u00e8 che si trafigga il petto per farne uscire il sangue con cui nutre i piccoli, e questa immagine divenne leggendaria, divenendo anche il simbolo di Cristo che versa il sangue per la redenzione degli uomini.\nIl pellicano in araldica \u00e8 rappresentato simile ad un cigno, col corpo snello ed il becco lungo ma non largo e senza sacco golare.\nPosizione araldica ordinaria.\nPer quanto detto, il pellicano si rappresenta abitualmente di fronte nell'atteggiamento di rompersi il petto col becco per farne uscire sangue con cui nutre i piccoli nel nido, solitamente in numero di tre.\nQuesta posizione si blasona come \u00abpellicano con la sua piet\u00e0\u00bb.\nAttributi araldici.\nSe il pellicano non \u00e8 rappresentato con la sua piet\u00e0, tende ad assumere le sue forme naturali e pu\u00f2 avere tutti gli attributi consueti degli uccelli, pi\u00f9 quello di "}
{"id": "604888", "revid": "226458", "url": "https://it.wikipedia.org/wiki?curid=604888", "title": "Iuma", "text": "La Iuma \u00e8 una tradizionale festa peruviana legata al carnevale, in cui si beve \"chicha\" (una bevanda a base di mais fermentato e aromatizzata alla fragola), si danza intorno ad una pianta di eucalipto, in modo simile al \"girotondo\", e a turno si prende un'accetta e si danno 3 colpi all'albero nel tentativo di abbatterla.&lt;br&gt;\nChi l'abbatte vince un premio a base di birra e cibo, ma ha l'obbligo di mettere a disposizione, per l'anno seguente, un premio di valore simile. Mentre si gira intorno all'albero altre persone sporcano i partecipanti della danza con farina e schiuma da barba.\nAl primo impatto sembra non essere un'usanza molto antica dato che si usa una pianta che arriva dall'Oceania. In passato per\u00f2 si adoperava un altro albero, ma l'eucalipto \u00e8 pi\u00f9 adatto in quanto cresce molto in fretta e in un anno raggiunge una discreta altezza. "}
{"id": "604889", "revid": "1833487", "url": "https://it.wikipedia.org/wiki?curid=604889", "title": "P\u00e1pa", "text": "P\u00e1pa \u00e8 una citt\u00e0 storica di 32.617 abitanti della provincia di Veszpr\u00e9m, in Ungheria.\nLa popolazione discende in larga parte dagli immigranti provenienti dalla Germania, giunti in massa in Ungheria durante il XVIII secolo. La popolazione ebrea era circa di 1250 individui prima della seconda guerra mondiale, quasi completamente sterminata durante la pianificazione dell'olocausto. P\u00e1pa possiede un vasto centro storico, con antiche abitazioni restaurate, caff\u00e8, e musei, incluso il \"K\u00e9kfest\u0151 M\u00fazeum\" (\"Museo della vernice blu\"), costruito in una fabbrica dismessa dove venivano prodotti vestiti dipinti di blu indaco, utilizzando un metodo ritenuto unico al mondo. La citt\u00e0 \u00e8 famosa per i suoi bagni termali, possiede una bella chiesa parrocchiale commissionata (con l'aiuto di artisti romani e danubiani) da K\u00e1roly Esterh\u00e1zy in stile tardo-barocco e neoclassico, un'importante chiesa romanica e una scuola superiore calvinista; per questo motivo la citt\u00e0 \u00e8 considerata un importante centro religioso. Dal 1945 al 1983 \u00e8 stata capoluogo di regione.\nSport.\nCalcio.\nLa squadra principale della citt\u00e0 \u00e8 il Lombard P\u00e1pa Term\u00e1l."}
{"id": "604896", "revid": "48250", "url": "https://it.wikipedia.org/wiki?curid=604896", "title": "Godel", "text": ""}
{"id": "604906", "revid": "287204", "url": "https://it.wikipedia.org/wiki?curid=604906", "title": "Buffalo (disambigua)", "text": ""}
{"id": "604910", "revid": "1543377", "url": "https://it.wikipedia.org/wiki?curid=604910", "title": "A House Divided (wargame)", "text": "A House Divided \u00e8 un wargame a livello strategico per due giocatori che simula l'andamento della guerra di secessione americana. Scritto da Frank Chadwick e pubblicato originariamente dalla Game Designers' Workshop, successivamente \u00e8 stato ripubblicato, con una nuova veste grafica, dalla Phalanx Games.\nLa mappa di gioco rappresenta la parte degli Stati Uniti d'America, coinvolta dagli eventi di guerra, attraverso una serie di spazi collegati fra loro (la cosiddetta \"point-to-point map\").\nIl titolo \u00e8 un riferimento al discorso \"House Divided\" tenuto da Abraham Lincoln il 16 giugno 1858 nell'accettazione della nomina come candidato del Partito Repubblicano dell'Illinois alla carica di senatore degli Stati Uniti, in cui Lincoln disse:\nEdizioni.\nIl gioco \u00e8 stato pubblicato in tre edizioni, la prima nel 1981, la seconda nel 1989 e la terza nel 2001. Le prime due edizioni sono state pubblicate dalla Game Developer's Workshop, mentre la terza dall'olandese Phalanx Games aggiornando le regole e con pezzi di gioco di dimensioni maggiori.\nI cambiamenti tra la prima e la seconda edizione sono stati pochi, principalmente le regole furono riscritte per maggiore chiarezza e con pi\u00f9 esempi di gioco e furono aggiunte alcune regole opzionali per un maggior dettaglio. La mappa invece di essere stampata in un'unica plancia pieghevole era composta da quattro pezzi componibili ad incastro come un puzzle. La terza edizione \u00e8 ritornata alla plancia pieghevole e ha cambiato il design di alcuni pezzi, le regole sono per\u00f2 rimaste virtualmente immutate dalla seconda edizione.\nRegolamento.\n\"A House Divided\" deve molta della sua popolarit\u00e0 alle sue regole relativamente semplici, con la possibilit\u00e0 di ottenere un maggior dettaglio aggiungendo delle regole opzionali. La partita viene giocata in turni in cui i due giocatori si alternano nel muovere i propri pezzi, uno controlla le forze dell'Unione, mentre l'altro quelle della Confederazione. Ogni turno completo rappresenta uno o due mesi di tempo reale, secondo il periodo dell'anno. Inizia il gioco il giocatore che controlla l'Unione, la partita inizia nel luglio 1861 e termina nel giugno 1865, salvo che uno dei due giocatori non ottenga prima le sue condizioni di vittoria.\nLe pedine rappresentano unit\u00e0 di fanteria (da 10.000 a 15.000 uomini) e cavalleria (da 7.000 a 10.0000 cavalleggeri). Ogni pedina pu\u00f2 essere di uno di tre ranghi: milizia, veterana ed \u00e9lite. Tutte le unit\u00e0 iniziano con il rango di milizia e possono essere promosse al termine di una battaglia vittoriosa o nella fase di promozione del turno. Nessuna unit\u00e0 pu\u00f2 essere promossa due volte nello stesso turno, se un'unit\u00e0 \u00e8 stata promossa al termine di una battaglia non pu\u00f2 ricevere un'ulteriore promozione nella fase di promozione.\nLa mappa rappresenta gli Stati Uniti orientali e contiene box che rappresentano le citt\u00e0 principali, unite da linee che rappresentano strade, fiumi e ferrovie. Le unit\u00e0 sono posizionate nei box che rappresentano le citt\u00e0 e possono spostarsi unicamente lungo le linee che le uniscono (con regole specifiche secondo se il tipo di connessione)\nOgni turno \u00e8 diviso in quattro fasi eseguite in quest'ordine:\nNel gioco base non si sono limiti di stacking e ogni giocatori \u00e8 libero di ispezionare le forze dell'avversario in ogni momento. Nel gioco avanzato c'\u00e8 un limite di otto unit\u00e0 a quelle che possono partecipare ad un round di combattimento. La prima edizione includeva un gioco breve in aggiunta al gioco completo in cui solo i primi due turni sono giocati. Nelle edizioni successive sono state incluse regole per campagne pi\u00f9 brevi che iniziano nel 1862, 1863 e 1864.\nIl giocatore dell'Unione vince se controlla tutte le citt\u00e0 confederate con un valore di reclutamento di 2 o 3 (New Orleans, Charleston, Mobile, Wilmington, Richmond, Atlanta e Memphis). Quando l'ultima di queste \u00e8 stata catturata il gioco termina immediatamente con la vittoria dell'Unione. Il giocatore Confederato vince se ottiene una di queste condizioni:\nLe regole del gioco forzano il giocatore a considerare le mosse secondo la strategia dei generali dell'epoca, le linee lungo cui pu\u00f2 muovere le forze corrispondono a quelle storiche, le regole per il movimento della cavalleria permettono di simulare i raid alle spalle del nemico e cos\u00ec via.\nRiconoscimenti.\n\"A House Divided\" ha vinto il Charles S. Roberts/Origins Award per Miglior Gioco da Tavolo pre-ventesimo secolo del 1981 e la seconda edizione lo stesso premio nel 1989"}
{"id": "604915", "revid": "289247", "url": "https://it.wikipedia.org/wiki?curid=604915", "title": "San Abdon", "text": ""}
{"id": "604917", "revid": "39597650", "url": "https://it.wikipedia.org/wiki?curid=604917", "title": "San Sennen", "text": ""}
{"id": "604919", "revid": "64688", "url": "https://it.wikipedia.org/wiki?curid=604919", "title": "Capovallazza di Ussita", "text": ""}
{"id": "604944", "revid": "599013", "url": "https://it.wikipedia.org/wiki?curid=604944", "title": "Magnani (famiglia bolognese)", "text": "Quella dei Magnani \u00e8 un'antica famiglia gentilizia di Bologna.\nL'arma della famiglia presenta uno spaccato d'argento e di rosso, al palo di nero nel primo; col capo d'oro, caricato dall'aquila bicipite di nero, membrata, imbeccata e coronata del campo.\nL'arma della famiglia Magnani Gerbi, di Firenze, appare partita: nel primo d'oro, al leone di nero, sormontato da un falcetto d'argento manicato di nero, posto in sbarra; nel secondo lo stemma Magnani, ma alla rovescia, e abbassato sotto il capo dell'Impero.\nLa famiglia ha sempre utilizzato come cimiero il drago detto Magnano, da cui le leggende sulle origini vogliono che abbia preso il nome.\nStoria.\nOriginata da Magnano, un bolognese vissuto fra la fine del XII secolo e l'inizio del XIII, la casata ha vantato, a partire dal 1223 diversi membri all'interno del Magistrato degli Anziani, per un totale di ben 177 volte. Antonio fu chiamato a fare il podest\u00e0 a Firenze nel 1490. Nel 1577 i Magnani affidarono all'architetto Domenico Tibaldi il compito di costruire in Bologna Palazzo Magnani.\nNel 1590 la famiglia fu elevata al rango senatorio con la nomina di Lorenzo. Questa fu l'occasione della commissione ai cugini Carracci di un fregio affrescato all'interno del Palazzo del Tibaldi raffigurante le \"Storie della fondazione di Roma\", massima opera collettiva di questi celebri pittori bolognesi.\nInsignito dei titoli di conte di Teti e di marchese di Cavagna nel ducato di Mantova, Enea Magnani ricopr\u00ec la carica di viceduca della Mirandola sul finire del XVI secolo. Vincenzo fu generale delle Armi Pontificie. A Carlo \u00e8 dedicata una sala della Biblioteca dell'Archiginnasio di Bologna. Giacomo, senatore ed ultimo del ramo bolognese, mor\u00ec nel 1797.\nIl ramo fiorentino \u00e8 legato alla famiglia Gerbi, da cui un ramo aggiunse il cognome nel 1774. Detto ramo si ritiene estinto con la morte di Domenico, nel 1864.\nEntrambe le famiglie furono iscritte nei \"Libri d'oro della nobilt\u00e0 fiorentina\", voluti inizialmente da Ferdinando I de' Medici e comp\u00ecti in prima edizione tra la fine del XVII e l'inizio del XVIII secolo ad opera di Bernardo Benvenuti e Lorenzo Maria Mariani."}
{"id": "604946", "revid": "287204", "url": "https://it.wikipedia.org/wiki?curid=604946", "title": "Huascar", "text": ""}
{"id": "604948", "revid": "1516566", "url": "https://it.wikipedia.org/wiki?curid=604948", "title": "Shenzhen (167)", "text": "Lo Shenzhen (pennant number 167) \u00e8 un cacciatorpediniere missilistico multiruolo (antinave/antiaereo/ASW) della marina militare cinese, entrato in servizio nel febbraio del 1999; lo \"Shenzhen\" \u00e8 l'unica unit\u00e0 della classe Luhai (Tipo 051B secondo la designazione cinese), una evoluzione a scopi sperimentali della precedente classe Luhu, e ha fatto da base per la realizzazione della successiva classe Luzhou del 2004.\nIl progetto.\nCaratteristiche generali.\nIl progetto dello \"Shenzhen\" venne redatto dal 701\u00ba Istituto di Ricerca della 7\u00aa Accademia di costruzioni navali cinese guidato dall'ingegnere e capo-progettista Pan Jingfu, che aveva diretto la costruzione delle due precedenti unit\u00e0 della classe Luhu; lo \"Shenzhen\" riprendeva le linee generali dei due predecessori (\"Harbin\" e \"Quingdao\"), ma a differenza di questi fu progettato prevedendo la sistemazione dell'apparato propulsivo in due sale macchine differenti e distanziate tra loro, una configurazione ripresa dalle pi\u00f9 vecchie unit\u00e0 della classe Luda I/IV e volta a sperimentare la collocazione di armamenti pi\u00f9 moderni.\nLo scafo a ponte continuo \u00e8 lungo 153 metri e largo 16,5, per un pescaggio di 6 metri e un dislocamento a pieno carico di 6.500 t (quasi 2.000 in pi\u00f9 delle Luhu); le sovrastrutture, che presentano alcune leggere soluzioni tipo \"stealth\", sono costituite da un torrione di comando, due fumaioli inframezzati da un albero secondario a forma piramidale, e una sovrastruttura di poppa che ospita l'hangar per gli elicotteri. L'apparato motore \u00e8 del tipo CODOG, basato su due turbine a gas tipo UGT 16.000 modello DT-59, progettate dal complesso ucraino Zorya-Mashproekt e capaci di una potenza di 22.500 hp, accoppiate con due motori diesel tedeschi MTU 16V 1163 TB 82 da 4.865 hp; l'apparato propulsore pu\u00f2 spingere lo \"Shenzhen\" fino a una velocit\u00e0 massima di 29 nodi, con una autonomia di 14.000 miglia nautiche a 15 nodi di velocit\u00e0.\nIl radar principale, installato sull'albero secondario a poppa, \u00e8 un Tipo 381 (\"Rice Field\" secondo la designazione della NATO) operante in banda C, tridimensionale e con una portata massima di 180 chilometri; l'albero ospita anche un radar Tipo 517, bidimensionale e operante in banda A, con una portata di 300 chilometri. L'albero pi\u00f9 alto sopra il torrione di comando ospita un radar di ricerca aerea e di superficie Tipo 363 in banda E/F, destinato all'individuazione di missili antinave, mentre il controllo del fuoco delle postazioni di artiglieria \u00e8 affidato a due radar Tipo 347 G in banda X, installati sopra l'hangar di poppa; l'impianto sonar \u00e8 un SJD-8/9 a scafo, un derivato cinese del sistema francese DUBV-23.\nArmamento.\nL'armamento dello \"Shenzehn\" \u00e8 in gran parte identico ai suoi predecessori della classe Luhu, con solo alcune variazioni sul posizionamento dei singoli sistemi. L'armamento missilistico \u00e8 basato su 16 missili superficie-superficie antinave YJ-82 o YJ-83 (C-802 e C-803 secondo la designazione NATO) disposti in altrettanti contenitori/lanciatori piazzati a centro nave, nello spazio tra il fumaiolo di prua e l'albero secondario, mentre alla difesa antiaerea sono destinati i 16 missili HQ-7 (8 pronti al fuoco e 8 di ricarica) il cui lanciatore si trova a prua, davanti al torrione di comando.\nL'armamento di artiglieria verte su una torre binata posta a prua e dotata di due cannoni Tipo 79A da 100/56 mm, utilizzabili sia nel tiro antinave che antiaereo, con una gittata massima di 22.500 metri e una cadenza di tiro teorica di 25 colpi al minuto; sopra l'hangar di poppa sono inoltre installate quattro torrette CIWS Norico H/PJ-74A da 37/63 mm per la difesa antimissile a corta distanza, con una cadenza teorica di 380 colpi al minuto.\nL'armamento anti-sommergibile si basa su due lanciarazzi a 12 canne Tipo 75, sistemati a prua davanti alla torre dell'artiglieria, e due impianti trinati di lanciasiluri Yu-7 da 324 mm; l'hangar della nave pu\u00f2 poi ospitare fino a due elicotteri, di solito Kamov Ka-28 o Harbin Z-9 (quest'ultimo una versione cinese del francese A\u00e9rospatiale SA 365 Dauphin), che decollano dalla piattaforma posta all'estrema poppa. Per la difesa elettronica sono disponibili un lancia-chaff Tipo 946 a 15 canne da 100 mm e un lancia-chaff Tipo 947 a 10 canne da 130 mm.\nStoria.\nL'unica unit\u00e0 della classe Luhai fu impostata nel 1996 nei cantieri navali di Dalian, venendo poi varata nell'ottobre del 1997 con il nome di \"Shenzhen\" in onore dell'omonima citt\u00e0 della Cina meridionale; entrato in servizio nel febbraio del 1999, lo \"Shenzhen\" fu assegnato alla Flotta del Mar Cinese Meridionale: al momento della sua entrata in servizio, si trattava della pi\u00f9 grande unit\u00e0 navale costruita dai cantieri cinesi fino al quel momento.\nLo \"Shenzhen\" partecip\u00f2 a una lunga serie di crociere dimostrative in giro per il mondo, partecipando alla prima visita della marina popolare cinese ai porti dell'Africa nel 2000, ai porti dell'Europa nel 2001 e alla prima visita in Giappone nel 2007. Nel 2009 il cacciatorpediniere fu dislocato nel Golfo di Aden come parte della missione internazionale volta a contrastare la pirateria somala, visitando poi il porto indiano di Kochi durante il suo viaggio di ritorno."}
{"id": "604951", "revid": "339392", "url": "https://it.wikipedia.org/wiki?curid=604951", "title": "Muhammad Neghib", "text": ""}
{"id": "604955", "revid": "128334", "url": "https://it.wikipedia.org/wiki?curid=604955", "title": "Classe Nibbio", "text": "La classe Nibbio \u00e8 una serie di aliscafi missilistici prodotta, come residuo del programma NATO per questo tipo d'imbarcazioni, in sette esemplari, incluso il prototipo Sparviero, entrati in linea nella Marina Militare durante gli anni settanta e radiati nel corso degli anni novanta, molto simili ai Pegasus americani. La classe Nibbio \u00e8 anche conosciuta come classe Sparviero, dal nome dell'unit\u00e0 prototipo.\nCaratteristiche.\nDotati di un sistema alare completamente immerso, realizzato in acciai speciali e ripiegabile, questi aliscafi non sono dotati di stabilit\u00e0 intrinseca in sostentamento alare. La stabilit\u00e0 \u00e8 ottenuta con un sistema di sensori giroscopici ed accelerometrici, controllati da un computer e attuati attraverso superfici di controllo sul sistema alare, utilizzate anche per manovrare le unit\u00e0 in sostentamento. Propulsi a idrogetto mediante una pompa calettata su una turbina a gas Rolls-Royce da 4500\u00a0hp, con aspirazione attraverso il sistema alare e spinta attraverso 2 ugelli posti a 2/3 dello scafo (velocit\u00e0 continuativa oltre 45 nodi), gli aliscafi erano dotati anche di un motore diesel con piede poppiero per la propulsione in galleggiamento (v max 6 nodi) e di 2 APU di tipo aeronautico per la generazione idraulica ed elettrica (440\u00a0V 400\u00a0Hz). Lo scafo, in leghe leggere, \u00e8 suddiviso in cinque compartimenti stagni. La sovrastruttura comprende COC e plancia (oltre al sistema di aspirazione TAG) ed \u00e8 sovrastata dalla colonnina radar/optoelettronica della direzione del tiro, mentre un alberetto a traliccio porta il radar di scoperta, il sistema di guida dei missili OTOMAT, i sistemi ESM ed ECM e le antenne per le comunicazioni. L'equipaggio era composto da 2 ufficiali inferiori e 8 sottufficiali, l'abitabilit\u00e0 ridotta ai minimi termini.\nSorprendentemente piccoli, essi disponevano di un cannone OTO Compatto da 76/62 da 90 colpi al minuto e 2 missili a lungo raggio Otomat, ma il raggio d'azione era di soli 500\u00a0km e i costi operativi comparabili con quelli di una fregata. Proprio a causa degli elevati costi d'esercizio, e dei nuovi scenari creatisi con la fine della guerra fredda, le unit\u00e0 di questa classe sono state prima messe in riserva, e poi nel 2000 ne \u00e8 stata anche tentata la vendita all'estero, con scarso successo. Anche la stessa marina giapponese, che tra il 1991 ed il 1993 mise in servizio le tre unit\u00e0 PG-01, derivate dal tipo \"Sparviero\", dopo aver previsto inizialmente altre 9 unit\u00e0 ha optato successivamente per unit\u00e0 d'attacco veloci di tipo convenzionale.\nServizio.\nGli aliscafi lanciamissili della classe Sparviero sono entrati in servizio nel corso degli anni ottanta e la loro entrata in servizio ha determinato il definitivo disarmo di motosiluranti e motocannoniere, con le ultime quattro ancora in servizio Lampo, Baleno, Freccia e Saetta radiate tra il 1985 ed il 1986. Gli aliscafi erano raggruppati in una Squadriglia, denominata COMSQUALI (Comando Squadriglia Aliscafi) al comando di un capitano di fregata, che dipendeva a sua volta dal Comando Gruppo Aliscafi con sede a Brindisi.\nIl Gruppo disponeva dei servizi Operazioni, Armi, Tecnico e Logistico, con 15 ufficiali, di cui 4 ufficiali superiori, con uffici, mense, alloggi, officine e la scuola di specialit\u00e0 nella sede. Il Gruppo disponeva inoltre di quattro autocolonne di supporto tecnico-logistico mobile, di cui tre shelterizzate, ciascuna con un tenente di vascello del Genio navale, 6 sottufficiali e 6 uomini, in grado di supportare fuori sede 2-3 unit\u00e0 anche per periodi significativi. Erano inoltre disponibili varie altre tipologie di automezzi per il supporto fuori base. Con unit\u00e0 fuori sede, i supporti erano assegnati al Comando Squadriglia:\nIl Gruppo aliscafi ha ereditato la pluridecorata bandiera di guerra che fu dei MAS prima e del COMOS poi, che oggi \u00e8 conservata al Vittoriano, insignita di MOVM per l'azione di Luigi Rizzo a Premuda il 10 giugno del 1918, e tra le altre, l'unica medaglia d'argento assegnata ad una Bandiera della Regia Marina nel corso della campagna di Russia nella seconda guerra mondiale.\nNella Marina Militare il ruolo degli aliscafi \u00e8 oggi ricoperto dalle Nuove Unit\u00e0 Minori Combattenti, della classe Comandanti, le cui capacit\u00e0 operative sono ampliate dalla disponibilit\u00e0 di un elicottero imbarcato.\nUnit\u00e0.\nLe unit\u00e0 erano classificate come pattugliatori dalla NATO, da questo la lettera P nel pennant number:\nDestino delle unit\u00e0.\nAll'inizio del 2018 alcune delle sette unit\u00e0 sono ancora ormeggiate presso il porto Interno di Brindisi come visibile su Google Street View, su Google Maps e da alcune immagini pubblicate sul Forum Regia Marina Italiana. Il loro stato di conservazione non appare buono come visibile pi\u00f9 nel dettaglio da alcune foto scattate in data precedente (2014) all'unit\u00e0 \"Nibbio\" - P421 e visibili nel Forum Navi e Armatori. \n\u00c8 di agosto 2018 la notizia che l\u2019(ex) aliscafo \"Grifone\" - P424 \u00e8 stato trasferito da Brindisi al Museo storico navale di Venezia per essere esposto in maniera permanente cos\u00ec come riportato nella sezione Notizie della Marina sul sito ufficiale della Marina Militare Italiana e anche immortalato simbologicamente nell'immagine disponibile in questa pagina. \u00c8 di maggio 2019 il bando di aggiudicazione per la \"carenatura\" dello scafo di questa unit\u00e0, lavori propedeutici alla \"musealizzazione dell'Aliscafo Grifone presso l'Arsenale di Venezia\", cos\u00ec come testualmente riportato nel bando. Ad agosto 2019 il \"Grifone\" appare ancora ormeggiato presso il lato ovest della Darsena Nuova dell'Arsenale come visibile su Google Maps.\nImpiego presso forze armate di altri paesi.\nTre unit\u00e0 vennero costruite, e consegnate tra il 1993 ed il 1995, per la Forza di autodifesa marittima giapponese su licenza Fincantieri dalla Sumitomo; i battelli erano propulsi da una turbina a gas General Electric LM-500 costruita su licenza dalla Ishikawajima Harima e da una pompa d'acqua ad alta pressione; le armi di bordo erano un Gatling JM61-M Vulcan da 20\u00a0mm e 4 missili SSM-1B con gittata da 80 miglia nautiche, con lanciatori di contromisure Mk36 SRBOC.\nLa classe definita \"Missile-Tei 1-Go\" era composta da:\nAltre tre unit\u00e0 vennero cancellate nel 1994 dopo che la terza era stata ritardata per ragioni di bilancio; le navi vennero schierate con la 1\u00aa Squadriglia Aliscafi.\nLa trattativa era stata annotata dalla rivista Jane's Defence Weekly nel 1989 col titolo in copertina \"Japan opts for Italian hydrofoils\".\nCollegamenti esterni.\nClasse Sparviero - Aliscafi lanciamissili\nAlmanacco Marina Militare"}
{"id": "604957", "revid": "2091899", "url": "https://it.wikipedia.org/wiki?curid=604957", "title": "Paths of Glory (wargame)", "text": "Paths of Glory (titolo completo: Paths of Glory - The First World War, 1914-1918) \u00e8 un gioco da tavolo per due giocatori progettato da Ted Raicer e pubblicato nel 1999 dalla GMT Games. Il titolo \u00e8 una citazione dell'omonimo film (\"Orizzonti di gloria\" in italiano) di Stanley Kubrick.\nIl gioco, abbreviato spesso in PoG, \u00e8 un wargame che consente di simulare a livello strategico la prima guerra mondiale nei teatri di guerra europei e del Medio Oriente; i due giocatori assumono i ruoli delle Potenze Centrali (Germania, Impero Austro-Ungarico, Turchia ed eventualmente Bulgaria) e degli Alleati, ossia la Triplice Intesa (Francia, Regno Unito e Russia), Serbia e Belgio, ed eventualmente Italia, Romania, Grecia e USA.\nComponenti.\nLa mappa.\nLa mappa di gioco rappresenta un'ampia parte dell'Europa e del Medio Oriente. Sulla mappa sono presenti numerosi spazi, ognuno dei quali \u00e8 in corrispondenza a una particolare area geografica. Gli spazi inoltre si differenziano fra loro per il tipo di territorio (pianura, montagna, palude, foresta e deserto), in modo da consentire un certo vantaggio alle unit\u00e0 militari che si difendono in un territorio accidentato. \nAll'inizio di ogni scenario ciascuno spazio sulla mappa pu\u00f2 essere:\nUno \"spazio sotto controllo\" permette di far passare i rifornimenti alle unit\u00e0 militari; pertanto \u00e8 fondamentale mantenere il controllo di tutti gli spazi che collegano le proprie \"fonti di rifornimento\" (\"source of supply\") alle unit\u00e0 militari dislocate sui vari fronti. Il controllo di uno spazio passa all'avversario quando quest'ultimo riesce ad occuparlo con le proprie unit\u00e0 militari (dopo un movimento o un'avanzata) oppure a seguito dell'Attrito.\nFortificazioni.\nAlcuni spazi comprendono delle aree in cui all'epoca del conflitto erano presenti notevoli fortificazioni militari (le cosiddette \"fortezze\"), ad esempio Verdun, Liegi, Lemberg, Trento e numerose altre; questi spazi si distinguono graficamente per la forma differente, ossia una stella ad 8 punte invece del quadrato che \u00e8 il simbolo degli spazi normali, e per la presenza di un numero (da 1 a 3) che indica la resistenza della fortezza agli attacchi ed all'assedio.\nLe unit\u00e0 militari che si difendono in uno spazio con una fortezza hanno un vantaggio nel combattimento, le fortezze intatte inoltre sono immuni all'attrito e costituiscono un impedimento all'avanzata delle unit\u00e0 militari in territorio nemico.\nObiettivi sulla mappa.\nAlcuni spazi sono evidenziati in rosso per sottolineare la loro importanza storica o strategica al tempo del conflitto (fra questi ci sono Varsavia, Budapest, Bruxelles, Parigi, Belgrado, Gerusalemme e diversi altri); se un giocatore riesce a strappare all'avversario uno di questi spazi ottiene un Punto Vittoria.\nI giocatori ottengono Punti Vittoria anche a seguito di numerosi eventi di gioco.\nCollegamenti.\nOgni spazio pu\u00f2 essere collegato ad uno o pi\u00f9 spazi adiacenti (di solito vi sono 3 o 4 linee di collegamento uscenti da ogni spazio), in questo modo la mappa di gioco assume l'aspetto di un grafo planare, una sorta di \"ragnatela\", in cui gli spazi sono i nodi ed i collegamenti sono le linee. Una mappa con queste caratteristiche viene detta in gergo \"point-to-point map\" e consente di semplificare notevolmente le operazioni militari simulate rispetto ad una mappa tradizionale da wargame con reticolo esagonale sovrapposto.\nLe unit\u00e0 militari.\nLe pedine utilizzate sull mappa di gioco rappresentano le diverse unit\u00e0 militari impegnate nel conflitto e sono di due tipi: le Armate ed i Corpi.\nOgni pedina ha due facce: la prima indica l'unit\u00e0 militare a piena forza, la seconda indica che l'unit\u00e0 \u00e8 a forza ridotta. Su ciascuna delle due facce sono presenti 3 numeri:\nIl primo si usa in combattimento, il secondo indica la resistenza delle unit\u00e0 al fuoco nemico, il terzo indica il numero massimo di spazi adiacenti che l'unit\u00e0 pu\u00f2 percorrere.\nAd ogni round il giocatore pu\u00f2 decidere di eseguire delle operazioni e fra queste possono esserci uno o pi\u00f9 combattimenti, ma in ogni combattimento pu\u00f2 essere attaccato solo uno spazio nemico.\nI combattimenti avvengono sempre fra unit\u00e0 militari su spazi adiacenti ed ogni spazio pu\u00f2 essere attaccato da uno o pi\u00f9 spazi adiacenti.\nL'esito del combattimento si decide con il lancio di due dadi che determinano le perdite da assegnare alle unit\u00e0 militari coinvolte (attaccanti e difensori). Se il difensore \u00e8 costretto alla ritirata, l'attaccante pu\u00f2 avanzare con le proprie unit\u00e0 ancora a piena forza.\n\u00c8 possibile anche attaccare da uno spazio adiacente alle fortezze nemiche ancora intatte; in alternativa le fortezze possono essere assediate - quando non sono occupati dal nemico - muovendo le proprie unit\u00e0 militari nello spazio del forte. Alla fine di ogni turno le fortezze sotto assedio potrebbero arrendersi al nemico che le occupa.\nScenari.\nI giocatori hanno a disposizione diversi scenari per le partite, fra tutti il pi\u00f9 giocato \u00e8 lo scenario Campagna, che inizia nell'agosto 1914 e prosegue fino all'inverno del 1919, per un totale di 20 turni a meno che uno dei due giocatori non abbia ottenuto una vittoria decisiva in precedenza.\nSequenza di gioco.\n\"Paths of Glory\" fa parte della famiglia dei \"card driven wargames\", quindi l'aspetto fondamentale del gioco \u00e8 l'uso di carte come motore di ogni azione: movimenti, combattimenti ed eventi.\nOgni scenario di Paths of Glory prevede un certo numero di turni. Ogni turno, a sua volta \u00e8 diviso in 7 Fasi:\nRiconoscimenti.\n\"Paths of Glory\" ha vinto l'edizione 1999 del Charles S. Roberts Award per il migliore wargame sul periodo precedente alla seconda guerra mondiale (\"Best Pre-World War II Boardgame\"), l'edizione del 2000 del premio della International Gamers Award, ed il premio \"Games 100\" edizione 2001 come migliore simulazione storica del 2001 (\"Best Historical Simulation Game\"). Inoltre grazie a questo gioco Ted Raicer ha ottenuto il \"Dunnigan Award for Design and Playability\" nel 1999."}
{"id": "604958", "revid": "15756", "url": "https://it.wikipedia.org/wiki?curid=604958", "title": "Vercelli", "text": "Vercelli (, : ; \"V\u00ebrs\u00e8j\" in piemontese, : ; pronunciato : in dialetto vercellese; \"Wertschaal\" in walser) \u00e8 una citt\u00e0 ed un comune italiano di abitanti, capoluogo dell'omonima provincia, posto sulla sponda destra del fiume Sesia, nella parte orientale del Piemonte.\nImportante nodo stradale, in epoca romana fu conosciuto con il nome di \"\"Vercellae\" e venne descritto da Tacito come uno dei \"firmissima Municipia\"\" della Transpadana. Dal IV secolo divenne prima diocesi nonch\u00e9 centro di propagazione del cristianesimo in tutta la regione su impulso di Eusebio. Libero comune nel medioevo, fu questo un periodo di grande splendore artistico e culturale per la citt\u00e0, tanto che vi sorse nel 1228 lo \"Studium\", la prima universit\u00e0 subalpina.\nIn epoca moderna inizi\u00f2 la coltivazione del riso nel suo territorio: le attivit\u00e0 concernenti la coltura, la sperimentazione e il commercio del riso rappresentano ancora oggi la base dell'economia locale tanto da valere l'appellativo di capitale italiana ed europea di tale cereale.\nSul finire del XX secolo, con la crisi dell'industria, il terziario \u00e8 diventato il principale settore economico, forte sviluppo ha avuto anche la logistica. In lenta ma costante espansione \u00e8 anche il turismo, sia come tappa della Via Francigena, sia come turismo storico-artistico grazie alla presenza di alcuni monumenti come la Basilica di Sant'Andrea, il Duomo, San Cristoforo, ARCA o di eventi come il Concorso Viotti. Tra il patrimonio librario conservato sono da segnalare il Vercelli Book, uno dei pi\u00f9 antichi testi scritti in antico inglese e il Codex Vercellensis.\nA Vercelli ha sede l'Universit\u00e0 degli Studi del Piemonte Orientale \"Amedeo Avogadro\", struttura tripolare condivisa con Alessandria e Novara.\nGeografia fisica.\nTerritorio.\nLa citt\u00e0 di Vercelli \u00e8 situata nella pianura padana, alla quota di 130 metri sul livello del mare, a nord-est del Po e sulle rive del Sesia. L'intera zona che circonda la citt\u00e0 \u00e8 pianeggiante ed \u00e8 ricca di corsi d'acqua e canali, tra cui il canale Cavour, che permettono un'abbondante irrigazione del territorio fondamentale per la coltivazione del riso. La citt\u00e0 si trova a met\u00e0 strada tra le citt\u00e0 di Milano e Torino. La citt\u00e0 si trova su un territorio con rischio sismico quasi nullo; la pianura circostante \u00e8 coltivata quasi interamente a risaie.\nClima.\nIl clima \u00e8 semicontinentale, di tipo padano, con inverni freddi e sovente nebbiosi ed estati calde e molto afose. Le piogge cadono prevalentemente in primavera e autunno per un regime medio annuo di 824,3\u00a0mm. Il mese pi\u00f9 piovoso \u00e8 maggio, seguito da novembre. Ogni anno nel periodo compreso tra novembre e marzo, cadono in media 25\u00a0cm di neve. Nel periodo che va da aprile a settembre sono frequenti i temporali. Vercelli ha un tasso di umidit\u00e0 elevato anche nella stagione estiva a causa dell'evaporazione dell'acqua dalle risaie ed \u00e8 una citt\u00e0 poco ventilata.\nOrigini del nome.\nCi sono varie teorie sull'origine del toponimo \"Vercelli\". Per un'attendibile ricostruzione bisognerebbe risalire il corso della storia ricercando i vocaboli delle popolazioni che hanno segnato la lingua locale, della quale troviamo tutt'oggi tracce nel dialetto vercellese. Dai Liguri, la prima popolazione indigena stanziatasi in loco (et\u00e0 del bronzo, 2000 a.C. circa) e in seguito i Celti (V secolo a.C.) per poi giungere ai Libui (popolazione gallica) insieme con i Romani (222 a.C. e seguenti) i quali avrebbero assegnato (nel 49 a.C.) il municipium romano alla trib\u00f9 Aniese.\nCos\u00ec, secondo la teoria di una struttura etnica celto-ligure, Vercelli sarebbe la coniazione del vocabolo \"Verk\" con il suffisso \"elle\". Un'altra teoria basata su parole prettamente celtiche vorrebbe che Vercelli fosse la giunzione \"Wehr-Celt\". Terza teoria, questa volta sulla binata celto-latino di \"ver-cellae\", dove \"cellae\" significa luogo di dimora, mentre il prefisso \"ver\" \u00e8 particella intensiva per indicarne la maggiore importanza; quindi con un riscontro nella stessa regione geografica troveremmo anche \"bu-cellae\" (in seguito Bugella, poi Bigella ovvero Biella) a indicare un centro di importanza minore.\nDiversi sono anche i significati che si vorrebbero indicare con le varie espressioni rappresentate nel nome di Vercelli: fortezza, stazione o anche mercato. Secondo alcuni storici il termine, molto diffuso nella Gallia Cisalpina, indicherebbe zone minerarie sotto sfruttamento, situate alla confluenza di corsi d'acqua e quindi ricche di minerali metalliferi.\nSi narra pure che Vercelli nacque Meropoli, dal nome del suo fondatore, tanto ampia e fortificata che avrebbe avuto straordinarie proporzioni tali da includere anche Borgo Vercelli, estendendosi al di qua e al di l\u00e0 della Cesia (Sesia) sulla quale furono costruiti 3 ponti. Le mura che circondavano la citt\u00e0 sarebbero state alte 70 piedi ed erano intervallate da 300 torri per protezione. In seguito e per ordine di re Beloisio il nome di Meropoli mut\u00f2 in Vercelli.\nStoria.\nEt\u00e0 antica.\nLe origini di Vercelli ci sono sconosciute: alcuni storici per\u00f2 credono sia stata fondata dai Celti. Wehr-Celt ossia Rocca dei Celti \u00e8 la denominazione che induce ad ascrivere ai Galli la fondazione dell'antica citt\u00e0. Situata lungo un importante asse viario dell'economia, la citt\u00e0 di Vercelli, ribattezzata dai Romani \"Vercellae\" si svilupp\u00f2 come centro urbano da un preesistente abitato celto-ligure in seguito all'occupazione romana risalente ai primi decenni del II secolo a.C.. La definitiva vittoria dei romani sugli altri popoli della zona fu sancita nel 101 a.C., quando l'esercito guidato dal Gaio Mario sconfisse in battaglia la potente trib\u00f9 germanica dei Cimbri ai Campi Raudii.\nNel 49 a.C. i vercellesi ottennero la piena cittadinanza romana e il centro, divenuto municipium, si arricch\u00ec di strade, monumenti, bagni pubblici, acquedotto, teatro e anfiteatro. Tra il I e il II secolo d.C. la fioritura del centro urbano prosegu\u00ec senza sosta. Successivamente per\u00f2, nei secoli III e IV l'importanza acquisita and\u00f2 decadendo e le fortune legate a Vercelli declinarono in concomitanza con quelle dell'Impero Romano.\nSant'Eusebio di Vercelli.\nLa religione cristiana giunse in et\u00e0 costantiniana, precisamente nel 313, attraverso l'imperatore Costanzo II. Il primo vescovo, consacrato nel 345 da papa Giulio I, e che in seguito divenne anche il patrono della citt\u00e0, fu il noto Sant'Eusebio, primo vescovo in ordine cronologico presente in Piemonte. Personalit\u00e0 forte, divenne ben presto uno stimato pastore del Capitolo vercellese, noto in tutto il Piemonte (di cui divenne successivamente patrono), soprattutto come divulgatore del culto mariano della Madonna Nera, importato dalla Terra santa, quindi fondatore del Santuario di Oropa. L'arcidiocesi di Vercelli divenne quindi una delle pi\u00f9 importanti tra le suffraganee della vicina Milano.\nMedioevo.\nDel periodo tardo antico e alto medioevale si hanno poche e incerte notizie. Dal VI all'VIII secolo la citt\u00e0 rimase sotto il dominio longobardo e successivamente pass\u00f2 sotto la guida dei Franchi. Vercelli divenne allora contea e di fatto venne amministrata dai suoi vescovi. Dopo anni di incertezze, Vercelli si alle\u00f2 con i milanesi e partecip\u00f2 alle vicende della Lega Lombarda fino alla vittoriosa Battaglia di Legnano.\nNel XIII secolo si afferm\u00f2 progressivamente il regime comunale che diede il via al periodo pi\u00f9 prospero di tutta la storia della citt\u00e0 che aveva ottenuto il controllo sul territorio compreso tra le Alpi, il Po, la Sesia e la Dora Baltea, grazie anche all'atto del 24 aprile 1243 con il quale il cardinale Gregorio di Montelongo, legato pontificio, aveva ceduto al Comune la giurisdizione su tutti i territori appartenenti alla Diocesi di Vercelli, in quel momento vacante, conservando a quest'ultima la giurisdizione minore; la cessione, di considerevole entit\u00e0, fu impugnata dai vescovi successivi, con alterno successo. Nel 1219, per volere del cardinale Guala Bicheri incominciarono i lavori per la realizzazione dell'Abbazia di Sant'Andrea e cinque anni dopo nacque l'ospedale attiguo. Nel contempo il comune promosse l'istituzione della prima universit\u00e0 degli studi del Piemonte e il 10 luglio 1243, Vercelli fu la prima citt\u00e0 in tutta la penisola ad abolire la servit\u00f9 della gleba.\nA seguito delle lunghe lotte tra Guelfi e Ghibellini, capeggiati rispettivamente dagli Avogadro e dai Bicheri-Tizzoni, il comune pass\u00f2 al dominio straniero e nel 1335 Vercelli perse per sempre la sua autonomia politica.\nEt\u00e0 moderna.\nSotto il dominio dei Visconti si registr\u00f2 un periodo di relativa tranquillit\u00e0 finch\u00e9 nel 1427 la citt\u00e0 and\u00f2 sotto al ducato di Savoia e si arricch\u00ec rapidamente Vercelli fu uno dei maggiori centri culturali del Piemonte rinascimentale.\nAlla fine del Cinquecento Vercelli conservava ancora gran parte del patrimonio artistico e storico paleocristiano, medievale e rinascimentale ma il progetto di Carlo Emanuele I di fare di Vercelli una citt\u00e0 fortezza ferma l'espansione della citt\u00e0, bloccandola per oltre un secolo nelle sue possenti mura, come ben appare dalla carta edita nel \"Theatrum Sabaudiae\" del 1682.\nNel '600 le guerre, le pestilenze e il dominio degli spagnoli non danno respiro alla citt\u00e0.\nNel 1704 si verific\u00f2 l'ultimo assedio di Vercelli con la distruzione delle mura e della cittadella da parte dell'esercito del duca di Vend\u00f4me durante la guerra di successione spagnola ma il trattato di Utrecht del 1713 segn\u00f2 il ritorno ai Savoia. Durante il periodo napoleonico Vercelli conquist\u00f2 il titolo di capoluogo del Dipartimento del Sesia e fu unita allo Stato francese.\nNella seconda met\u00e0 del Settecento cominciano a delinearsi piazze e viali che ancora oggi danno unit\u00e0 organica alla citt\u00e0, vengono eretti palazzi di notevole bellezza.\nEt\u00e0 contemporanea.\nDopo la restaurazione dello Stato Sabaudo, risalente al 1814, i vercellesi parteciparono ai moti di rivolta liberale del 1821 e alle lotte risorgimentali.\nNei primi trent'anni dell'Ottocento si ebbero diverse costruzioni come il Teatro nuovo, divenuto poi Teatro Civico inaugurato nel 1815, e il macello pubblico.\nPoi fu la volta delle Guerre d'Indipendenza che portarono gravi danni alla citt\u00e0. Dopo l'Unit\u00e0 d'Italia l'attivit\u00e0 edilizia ristagn\u00f2, ma vide la nascita di piazza Torino (ora Pajetta), la sistemazione di Porta Milano, la costruzione della sinagoga ebraica.\nNel XX secolo, fra i fatti degni di nota la lotta partigiana e la situazione disastrosa dopo la Liberazione.\nAll'inizio del Novecento la citt\u00e0 conobbe un'espansione notevole. Con la rinascita degli anni cinquanta e le vicissitudini pi\u00f9 recenti, Vercelli torn\u00f2 alla tranquillit\u00e0 e l'agricoltura risorsa portante del territorio si trasform\u00f2 grazie alla crescente meccanizzazione dei mezzi di lavorazione. Tutt'oggi, per la provincia delle terre d'acqua, la risicoltura rappresenta una vera e propria ricchezza che caratterizza il paesaggio rurale, tipico per le risaie, e si pone come fattore trainante dell'economia della zona. Tuttavia, proprio a causa della meccanizzazione, l'agricoltura non offre pi\u00f9 grandi opportunit\u00e0 di lavoro. Inoltre la citt\u00e0 ha risentito della recente crisi del settore tessile, con la conseguente chiusura di alcuni importanti siti industriali. La carenza di grandi opportunit\u00e0 lavorative ha spinto molti vercellesi al pendolarismo verso le vicine Torino e Milano.\nSimboli.\nLo stemma \u00e8 stato concesso con regio decreto del 2 ottobre 1929 ed \u00e8 costituito da uno scudo con una croce rossa su campo argenteo. \u00c8 sormontato da una corona muraria del rango di citt\u00e0, con otto torri (cinque visibili) dorate, aperte e finestrate di nero. Lo scudo \u00e8 contornato da un serto d'alloro e ulivo, coi rami incrociati sotto la punta, serrati da un nastro tricolore e da un cartiglio argenteo riportante il motto \"POTIUS MORI QUAM FOEDARI\" (\"Meglio morire che tradire\").\nOnorificenze.\nLa citt\u00e0 di Vercelli \u00e8 la 22\u00aa tra le 27 citt\u00e0 decorate con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento, periodo compreso tra i moti insurrezionali del 1848 e la fine della prima Guerra Mondiale nel 1918.\nMonumenti e luoghi d'interesse.\nVercelli, dopo Torino e insieme con Asti, \u00e8 una delle principali citt\u00e0 d'arte del Piemonte in quanto custode di un ricco patrimonio artistico e architettonico.\nNonostante la presenza di alcune pesanti alterazioni del dopoguerra, chiese, torri, piazze e palazzi caratterizzano il centro storico medievale della citt\u00e0.\nArchitetture religiose.\nL'abbazia \u00e8 il simbolo di Vercelli e il suo monumento pi\u00f9 insigne. La basilica costruita in soli nove anni tra il 1219 e il 1227 per volere del cardinal Guala Bicheri, occupa un posto di rilievo nella storia dell'arte poich\u00e9 \u00e8 uno dei primissimi esempi di gotico d'oltralpe presenti in Italia, splendidamente fuso con lo stile romanico lombardo. La facciata a capanna \u00e8 stretta all'estremit\u00e0 da due svettanti campanili cuspidati ed \u00e8 rivestita in pietra verde di Varallo. La stessa \u00e8 percorsa in orizzontale da due ordini di loggette al di sotto delle quali si apre il grande rosone. Due dei tre portali d'ingresso strombati presentano lunette di scuola antelamica. Le strutture in puro gotico invece esaltano il maestoso interno a tre navate con un altissimo transetto, mentre all'incrocio si eleva la torre ottagonale del tiburio. Tra le costruzioni dell'abbazia spiccano il chiostro con decorazioni rinascimentali e la notevole Sala capitolare. Tra le opere d'arte oltre al coro intarsiato del 1511 notevole \u00e8 la Tomba del primo abate, l'esegeta Tommaso Gallo, con affreschi del XIV secolo.\nL'imponente Cattedrale neoclassica che si pu\u00f2 ammirare oggi \u00e8 il risultato finale di vicissitudini architettoniche che incominciarono a partire della fine del IV secolo per volere di Sant'Eusebio primo vescovo di Vercelli e del Piemonte. Egli fece edificare in un'area necropolare ai margini della citt\u00e0 una chiesa dedicata al primo martire cristiano locale, San Teonesto, sostituita poi da una grandiosa basilica paleocrisitana (V sec. e seguenti) su modello di San Pietro antico di Roma, dotata di Capitolo e sede di un importante scriptorium. Di essa ci rimangono il severo campanile romanico (XII sec.) ma soprattutto il grandioso crocifisso in lamine d'argento, capolavoro dell'arte ottoniana (X sec.). Durante la Controriforma si decise di abbattere il vetusto edificio partendo dall'abside che fu ricostruita nel 1570 su progetto di Pellegrino Tibaldi insieme con le sacrestie. Fu poi costruita la cappella del Beato Amedeo IX da Michelangelo Garove, allievo del Guarini e sempre a cura di architetti della corte sabauda proseguiranno i lavori con la costruzione delle tre navate, delle cappelle laterali e dell'atrio neoclassico su disegni di Benedetto Alfieri. Nel 1860 infine fu innalzata la cupola. \nCostruita nel 1515, questa chiesa vanta splendidi capolavori di Gaudenzio Ferrari, il pi\u00f9 illustre esponente della pittura rinascimentale piemontese. Oltre alla pala d'altare della \"Madonna degli Aranci\", l'artista valsesiano ha realizzato un vasto ciclo di affreschi rappresentanti le \"Storie di Maria Maddalena\", le \"Storie di Maria Vergine\", la \"Crocifissione\", \"l'Assunzione della Vergine\" nonch\u00e9 un elegante fregio a grottesche. Nella pala d'altare vi \u00e8 dipinta una delle prime rappresentazioni pittoriche del violino. L'edificio sacro conserva la struttura cinquecentesca con facciata di impronta rinascimentale, la divisione in tre navate con tiburio, transetto e vasto presbiterio. Questo \u00e8 separata dall'aula da un'elegante balaustra realizzata su disegno di Filippo Juvarra (1730), mentre la volta e le pareti sono state affrescate tra il 1742 e il 1746 a trompe l'oeil dai fratelli Giovannini da Varese. Sempre allo stesso periodo risalgono il pulpito, gli stalli del coro, i confessionali e gli armadi della sacrestia, raffinati lavori barocchi a intaglio. Da segnalare inoltre il pregevole crocifisso ligneo dell'altare maggiore, un crocifisso gaudenziano del XVI secolo, la cappella laterale della navata destra riproducente fedelmente la Santa Casa di Loreto e le tele del Mayerle conservate in sacrestia.\nLa tradizione vuole che le chiesa sia antichissima e che S. Eusebio vi abbia trovato rifugio quando fu perseguitato dagli ariani. A ricordo di tale fatto, per consuetudine, i vescovi prima di prendere possesso della carica, giunti in citt\u00e0 vestivano in questa chiesa gli abiti pontificali per poi raggiungere in processione dapprima Santa Maria Maggiore e infine il Duomo. Sita sul Corso Libert\u00e0 mantiene il tradizionale orientamento est-ovest. Rimaneggiata nel corso dei secoli all'interno sulle colonne presenta interessanti affreschi di Girolamo Giovenone e di Bernardino Lanino. Sempre lo stesso autore dipinse nel 1547 la \"Deposizione\" presente in copia (l'originale \u00e8 nella Pinacoteca Arcivescovile). Vi sono anche un\"'Adorazione dei Magi\" e una \"Resurrezione\" di scuola Gaudenziana. Murata nel campanile c'\u00e8 una testina proveniente da una statua romana.\nSotto lo stesso titolo sita circa a 100 metri di distanza sorgeva la prima chiesa cristiana della citt\u00e0 (IV sec.) nonch\u00e9 prima cattedrale. Ricostruita nel XII sec. custodiva opere d'arte di grande pregio. Demolita nel 1777 non restano che frammenti del mosaico pavimentale ed il portale romanico. La costruzione dell'attuale edificio invece fu incominciata nel 1741 su incarico dei Gesuiti e su disegni di Filippo Juvarra. Assunse in seguito allo scioglimento dell'ordine il titolo, il rango di Basilica e di Concattedrale della precedente chiesa.\nLa costruzione della chiesa \u00e8 incominciata nel 1260 per volere dei padri domenicani. Del primitivo edificio rimangono la facciata a capanna in laterizio con rosone e le prime tre campate di forme gotiche. Nel XVIII secolo le restanti due campate e l'abside sono state ricostruite in forme tardobarocche. Nell'interno si conservano due opere di Bernardino Lanino, una \"Nativit\u00e0\" e la pala d'altare, la \"Madonna delle Grazie\". Dipinta nel 1568 \u00e8 racchiusa in una cornice dorata sormontata dallo stemma civico poich\u00e9 il dipinto \u00e8 stato commissionato dalla Citt\u00e0 come ex-voto per la liberazione dalle truppe francesi. In un ambiente di passaggio verso la sacrestia \u00e8 affrescata una Teoria di Santi del XIV secolo. Imponente il campanile quattrocentesco con eleganti bifore e sormontato da una cuspide ottagonale.\nLa chiesa \u00e8 il pi\u00f9 antico monumento ecclesiastico esistente in Vercelli, eretto in forme romaniche tra il 1151 e il 1168. La caratteristica facciata a capanna in laterizio, le sculture della stessa e i capitelli interni costituiscono un'importante testimonianza della scultura locale del XII secolo. \u00c8 sede di un importante centro di devozione popolare mariana, il Santuario Diocesano della Madonna degli Infermi che secondo la tradizione avrebbe liberato nel 1630 la popolazione dalla peste. Per contenere il crescente flusso di fedeli venne ampliata nel corso del XIX secolo demolendone purtroppo il tiburio e l'abside. Infine nel 1896 ci fu un secondo ben pi\u00f9 ampio ampliamento su progetto di Giuseppe Locarni in stile neoromanico.\nProgettata da Bernardo Antonio Vittone nel 1754 in puro stile barocco ora \u00e8 adibita a spazio espositivo. La facciata elegante e slanciata presenta raffinati motivi curvilinei che rendono all'esterno i movimenti interni della pianta. L'interno \u00e8 estremamente luminoso con armonico sviluppo verticale. L'impianto \u00e8 esagonale con angoli convessi smussati, la decorano vivaci affreschi e stucchi. Il complesso monastico fatto costruire dalle Clarisse si compone di un cortile dove si pu\u00f2 ammirare l'ambulacro absidale progettato da Ignazio Galletti, il monastero ora sede della \"Scuola Comunale di Musica Vallotti\" e la manica medioevale ora sede del Museo Archeologico Citt\u00e0 di Vercelli \"Luigi Bruzza\". Annesso alla chiesa vi \u00e8 inoltre il chiostro gotico di San Graziano. \nUn tempo una della chiese pi\u00f9 importanti e vaste della citt\u00e0, sede delle sepolture della famiglie pi\u00f9 illustri dopo enormi rimaneggiamenti ora \u00e8 sede di un importante spazio espositivo. Iniziatasi nel 1266 presenta un interno a tre navate sorrette da pilastri cilindrici. Con la soppressione napoleonica degli ordini monastici conobbe vari usi sino a diventare mercato coperto, per questa sua destinazione fu snaturata la facciata e rialzato il pavimento. Negli anni 2000 \u00e8 incominciato il recupero dell'edificio che ha comportato la scoperta di un vasto ciclo di affreschi che si stanno restaurando.\nSeminario arcivescovile.\nFondato nel 1572-87 per volont\u00e0 del vescovo Francesco Bonomi, \u00e8 costituito da una serie di edifici la cui parte pi\u00f9 antica \u00e8 stata progettata da Filippo Juvarra. Vale a dire l'elegante cortile interno e la facciata posteriore in cotto. Nel salone di Sant'Eusebio sono altres\u00ec conservati affreschi di Bernardino Lanino con \"Scene dell'Eneide\". Il Seminario ospita inoltre le Biblioteche Agnesiana e Diocesana che custodiscono un ricco patrimonio di pergamene e libri antichi.\nPalazzo Arcivescovile.\nSorge addossato al Duomo in piazza D'Angennes ed \u00e8 la residenza arcivescovile da almeno sette secoli. Nella facciata sono visibili vaste porzioni di finestroni rinascimentali in cotto mentre nei cortili interni si notano bifore e trifore murate. Molti ambienti sono decorati con affreschi a grottesche e soffitti a cassettoni e nella Sala del Trono vi \u00e8 affrescata la Cronotassi aggiornata degli Arcivescovi. Per la sua importanza ha ospitato molti Duchi di Savoia nei loro periodi di permanenza in citt\u00e0. Attualmente vi hanno sede il museo del tesoro del Duomo e l'archivio e la Biblioteca Capitolare.\nSinagoga.\nVercelli \u00e8 sede di un'importante comunit\u00e0 ebraica in Italia. La presenza di ebrei in citt\u00e0 \u00e8 documentata dal 1446, ma raggiunse la massima espansione nel 1848, quando contava oltre 600 membri. Proprio nel XIX secolo fu inaugurata una vasta Sinagoga opera dell'architetto Giuseppe Locarni, caratterizzata da una particolare facciata a bande bicolore in pietra arenaria.\nOltre al tempio israelitico resta inoltre il cimitero ottocentesco, ampliato nel 1914 e recentemente restaurato.\nArchitetture civili.\nRealizzato nel XV secolo \u00e8 considerato il pi\u00f9 bel monumento laico del Rinascimento vercellese. Dimora della famiglia patrizia dei Centori ha conservato lo straordinario cortile interno in stile bramantesco, unico esempio in Piemonte. La corte rettangolare \u00e8 formata da dieci colonne che sorreggono archi a tutto sesto, il loggiato sovrastante ha doppio numero di colonne e medesimi archi. Su di questi poggiano i pilastri che sorreggono la volta. Interessante risulta l'apparato decorativo: la decorazione a fresco posta tra gli intradossi e i timpani \u00e8 espressione della cultura umanistica del tempo. Le arcate sono profilate da risalti in terracotta e sotto il parapetto vi \u00e8 un cornicione anch'esso in terracotta. Tra un'arcata e l'altra sono affrescate teste di Imperatori mentre i due fregi tra un piano e l'altro presentano motivi mitologici. Dopo secoli di declino il palazzo venne acquistato dal Comune e interamente restaurato tra il 1929 e il 1934. Fu Carlo Nigra che progett\u00f2 la facciata in stile quattrocentesco mentre Carlo Cussetti con metodo ricostruttivo restaur\u00f2 le superfici affrescate. Dopo i restauri conclusosi nel 2017 sar\u00e0 destinato a scopi culturali.\nPreceduto da un porticato ad archi ogivali, il Dugentesco fu fondato nel 1223. In origine era \"l'ospitale\" che accoglieva i pellegrini.\nL'ingresso \u00e8 sormontato da una lunetta dipinta del '200. La sala ampia, divisa longitudinalmente in tre navi con volte tardogotiche e pilastri cruciformi, conserva un affresco del XVI secolo. Oggi il salone \u00e8 utilizzato per eventi culturali e musicali.\nL'idea della costruzione di un teatro dell'aristocrazia vercellese nacque durante il periodo della dominazione francese.\nLa nascita del teatro \u00e8 da collegarsi alla nascita di una societ\u00e0 di nobili cittadini vercellesi che affid\u00f2 all'architetto Nicola Nervi la progettazione di quello che costituir\u00e0 il teatro in uso fino agli anni venti.\nL'apertura nel 1872 di un altro teatro cittadino, il Fachinetti (futuro Teatro Verdi) provoca un progressivo declino dell'attivit\u00e0 del Teatro Civico sino alla sua distruzione nel 1923 causata da un incendio doloso.\nSi decise allora di ricostruirlo sullo stesso luogo, in via Monte di Piet\u00e0. L'attuale teatro progettato da Guido Allorio, Paolo Verzone e Giuseppe Rosso \u00e8 un teatro all'italiana con vasta platea e un solo ordine di palchi sovrastato dalla galleria per un totale di circa 800 posti di capienza. Fu inaugurato i 28 ottobre 1931 con \"L'Aida\" di Giuseppe Verdi.\nPer quanto riguarda l'offerta musicale \u00e8 da sottolineare il famoso Concorso Internazionale G. B. Viotti e il Viotti Festival che ogni mese ospita i pi\u00f9 celebri musicisti insieme con l'Orchestra della Camerata Ducale.\nAccanto a Palazzo Mella sorge il palazzo Avogadro della Motta fatto costruire nelle forme attuali dal conte Eusebio nel 1781 su progetto del torinese Michele Richiardi. Sul frontone centrale campeggia lo stemma degli Avogadro, una delle pi\u00f9 illustri famiglie locali. In questo palazzo soggiornarono diversi personaggi illustri tra i quali Napoleone nel 1800 e nel 1805, re Carlo Felice nel 1828 e nel 1831, Vittorio Emanuele II nel 1859 e il Conte di Torino nel 1902. Come riportato in una lapide posta sulla facciata, proprio durante il soggiorno di Napoleone, grazie alla intercessione del vescovo Carlo Filippa di Martiniana, proprio qui incominciarono le trattative che portarono al Concordato tra la Santa Sede e l'Impero Francese.\nIl Palazzo, sito in via Camillo Leone, conserva una facciata dalla pure linee rinascimentali. Al primo piano si aprono sette finestroni incorniciati e spartiti da croce guelfa mentre sul portale si legge che Bartolomeo da Gattinara lo fece costruire per s\u00e9, per i suoi amici e i posteri nel 1541. Bartolomeo (1480-1544) appartenente alla famiglia patrizia dei Gattinara, cugino di Mercurino, gran cancelliere di Carlo V, ebbe una vita avventurosa. Fu giureconsulto, cancelliere del Regno di Napoli, consigliere di Carlo II di Savoia e assistette persino al Sacco di Roma del 1527.\nIn piazza D'Angennes, sul luogo ove sorgeva l'ospedale medioevale di Santa Brigida degli Scoti, istituzione sorta per accogliere i pellegrini in cammino sulla Via Francigena provenienti dalle Isole Britanniche, sorge ora il Palazzo Murazzano. La vasta costruzione seicentesca ha facciata in cotto ed \u00e8 scompartita da dieci lesene con il portone d'ingresso sormontato da una balconata sorretta da quattro colonne. Notevole lo scalone d'onore. Ora \u00e8 sede della casa madre delle Suore di Loreto.\nSorge nella centrale via Verdi ed \u00e8 un elegante esempio di barocco piemontese, fatto costruire nel 1753 presenta la facciata a mattoni a vista. Alcuni critici ne hanno attribuito il disegno a Benedetto Alfieri.\nLe torri.\nSorge nella centrale piazza Cavour che domina con la sua mole. Per la sua forma caratteristica \u00e8 uno degli emblemi della citt\u00e0. Sulla base quadrata romanica \u00e8 stata elevata tra la fine del XIV e il XV secolo il corpo ottagonale, che termina con delle lunghe piombatoie che formano un terrazzino. Al di sopra di queste esisteva una torretta in legno che fu poi sostituita nel 1875 dall'attuale sopraelevazione dotata di finestroni e merlatura. Sull'origine del curioso nome, attestato sin dal XVIII secolo, sono state elaborate nei secoli varie ipotesi, connesse tradizionalmente a un miracolo compiuto da san Mauro in citt\u00e0.\nLa torretta semplice, di forma ottagonale, con festonature in mattoni, \u00e8 visibile solo da Volto dei Centori, caratteristica vietta medioevale in parte coperta che attraversa l'isolato appartenuto all'omonima famiglia gentilizia. Ha caratteri tardo gotici che la fanno datare al XV secolo mentre il cortiletto dove sorge ha seppur murate, porzioni di porticati e loggiati del XVI secolo.\nCostruita nel XII secolo, si \u00e8 ipotizzato appartenesse alla nobile famiglia dei Vialardi e venne nel XIII secolo acquistata dal Comune. Da quel momento divenne la Torre di Citt\u00e0, sede dell'Archivio Comunale e parte integrante del complesso del Broletto. Alta 38 metri, la pi\u00f9 alta tra le torri gentilizie, ha un aspetto disadorno, severo e austero evocante il passato glorioso del Libero Comune. Gi\u00e0 nel 1377 si ha notizia di un orologio installato su di essa, molto probabilmente il primo in Piemonte, una costosa novit\u00e0 per l'epoca. Inoltre vi erano tre campane, utilizzate non solo per battere le ore ma anche per avvertire la cittadinanza in caso di pericolo o di assemblee. Dopo che il Comune spost\u00f2 la propria sede (1802) rimase comunque un riferimento per la citt\u00e0 tanto che vi fu posta alla base verso via Gioberti nel 1924 la grande lapide dedicata alle numerose Medaglie d'oro della Provincia di Vercelli. Sempre nel XX secolo furono necessari lavori di consolidamento siccome lo strapiombo verso Piazza Palazzo Vecchio raggiunse quasi un metro e vennero rimossi orologio e campane. Sino al 1821 era caratterizzata da un'altissima guglia di 20 metri che fu distrutta da un fulmine e non pi\u00f9 ricostruita.\nA lungo ritenuta la torre superstite di un castello della famiglia Avogadro, \u00e8 il campanile della ex chiesa di San Marco, con la cui abside gotica forma un suggestivo scorcio su via Verdi. Databile al XIII secolo \u00e8 di forma ottagonale e non ha subito rimaneggiamenti. Decorata da una sola fila di archetti pensili intrecciati e da una semplice lesena di rinforzo agli angoli, termina in tronco, incompleta. La critica pi\u00f9 recente ha evidenziato analogie con il campanile dell'Abbazia di Lucedio.\nLa torretta sita in piazza Cavour era in origine il campanile della chiesa di San Tommaso, chiesa sconsacrata nel 1820. Nel 1856 fu installato l'orologio e la torre fu ornata da cornicioni e sormontata da un terrazzino con balaustra in ferro battuto.\nRisalente al XV secolo, prende il nome dalla famiglia Tizzoni e forma con il palazzo attiguo un unico complesso. La torre ha base quadrata e sviluppo ottagonale, con piombatoie e un piano sovrastante con bifore decorate da archi in cotto. Due pesanti restauri del 1874 e del 1935 ne hanno alterato l'aspetto originario. Il palazzo presenta grandi porzioni di finestre e decorazioni in cotto nonch\u00e9 un cortile con porticato e loggiato del XVI secolo. Nell'ampio salone al piano inferiore \u00e8 presente un ciclo di affreschi realizzati intorno al 1605 attribuiti a Guglielmo Caccia detto il Moncalvo dal tema \"Gli dei e le muse in Parnaso\".\nLa torre della famiglia Vialardi, famiglia patrizia che si trasfer\u00ec nella localit\u00e0 dove sorge dopo il 1204, presenta delle forti analogie con le altre torri ottagonali cittadine. In laterizio a pianta ottagona si chiude in alto con piombatoie poco sporgenti sulle quali si innesta un piano caratterizzato dalle finestre ogivali con archi in cotto Elegante e semplice, \u00e8 quella che conserva maggiormente i caratteri originari della costruzione non essendo stata manomessa posteriormente. Il cortile interno sottostante dell'omonimo palazzo custodisce evidenti tracce di un porticato rinascimentale con affreschi deteriorati.\nArchitetture militari.\nIl Castello, a pianta quadrangolare, fu edificato nel 1290 per volont\u00e0 di Matteo I Visconti e divenne successivamente residenza sabauda. Nel 1472 vi mor\u00ec nella torre sinistra della facciata il beato Amedeo IX che venne poi seppellito nell'omonima cappella del Duomo. In un secondo tempo vi risiedette il Governatore militare della citt\u00e0 e fu gravemente danneggiato nell'assedio spagnolo del 1638. Fu adattato nel corso del XIX secolo a sede delle carceri e dal 1838 del tribunale che ancora oggi \u00e8 ospitato tra le sue mura.\nVie e piazze.\nL'antica Piazza Maggiore, sita nel cuore del centro storico \u00e8 la piazza pi\u00f9 importante di Vercelli. Da almeno otto secoli ne rappresenta il principale luogo di incontro dove si svolgono i pi\u00f9 rilevanti momenti della vita cittadina. Tra gli eventi pi\u00f9 considerevoli che vi si svolsero, vi fu una solenne Ostensione della Sindone nel 1560. Pavimentata con il ciottolato, \u00e8 cinta da portici in tutti quattro i lati e ha una caratteristica forma trapezoidale, conserva inoltre apprezzabili vestigia storiche tra le quali spicca la Torre dell'Angelo, uno degli emblemi della citt\u00e0. Questa torre, forma uno scorcio caratteristico con il sottostante porticato, le cui eleganti decorazioni in cotto suscitarono l'attenzione di John Ruskin. L'aspetto attuale, pur con successivi rimaneggiamenti data al 1496, quando la duchessa Bianca di Savoia fece a sue spese abbellire e rinnovare la piazza. Nel 1864 prese l'odierna denominazione e venne innalzato il monumento a Camillo Cavour, statista molto legato alla citt\u00e0. Egli stesso infatti fu impegnato nella coltivazione del riso, promosse la risicoltura del vercellese tramite la realizzazione del Canale Cavour e l'istituzione dell'Ovest Sesia. Posta su un alto basamento la statua del conte \u00e8 opera di Ercole Villa, mentre le allegorie dell'Agricoltura e del Commercio sottostanti sono opera di Giuseppe Argenti. Altri due personalit\u00e0 sono state ricordate con dei monumenti: il Sodoma, pittore manierista che nacque e si form\u00f2 in citt\u00e0 e poi intraprese un'importante carriera a Siena e Roma \u00e8 ricordato con il busto in pietra opera di Francesco Porzio; Vibio Crispo, vercellese famoso nel I secolo per la sua eloquenza e le sue ricchezze con un bassorilievo. Sede del mercato bisettimanale, la piazza \u00e8 zona a traffico limitato.\nPopolarmente nota come \"Piazza dei Pesci,\" dal nome del mercato che vi aveva sede, \u00e8 una piazza chiusa a forma trapezoidale, cortile dell'antico Palazzo Comunale o Broletto. Qui ebbe sede dal XIII secolo sino al 1801 il Comune, ma della primitiva sede comunale non rimangono che il fabbricato porticato con archi ogivali risalente al secolo XIII, la Torre Civica che la domina dall'alto, seppure priva dell'antico orologio e i tre androni di ingresso; mentre gli altri fabbricati sono stati modificati nel corso del XIX secolo. Una volta ripristinata nel 1998 la fontana circolare centrale e la pavimentazione in cotto \u00e8 stata resa area pedonale. Dall'androne sotto i portici de Broletto si giunge tramite Via dei Mercati, caratteristica via medioevale, in piazza Cavour, da un altro si giunge in Via Gioberti, gi\u00e0 Contrada degli Spadari mentre il terzo androne la collega a Piazza Massimo D'Azeglio, originariamente sede dell'Arengo. Divenne gi\u00e0 nel XV secolo sede del mercato e ancora oggi \u00e8 adibita ad area mercatale. \nComunemente chiamata \"Piazza del Duomo\" \u00e8 a forma rettangolare circondata da piante secolari e spazi verdi. La piazza costituisce una stupenda introduzione, per l'uso sapiente degli spazi, al scenografico atrio del Duomo, opera dell'Alfieri. La cingono alla destra guardando la Cattedrale la facciata neoclassica del seminario e alla sinistra il neoromanico ex Collegio degli Orfanelli, ora adibito a sede universitaria. Nei giardini centrali oltre a una fontana troviamo il monumento eretto nel 1909 che celebra Carlo Alberto, opera di Guido Bianconi di Siena. Si tratta di un obelisco con un medaglione e quattro bassorilievi che rappresentano quattro momenti salienti della vita del Re: \"L'eroe sul campo di battaglia, Il grido di libert\u00e0, l'abdicazione e l'anima in esilio\". I giardini sono stati dedicati alla memoria del vercellese Secondo Pollo, beatificato proprio in questa piazza da Giovanni Paolo II il 23 maggio 1998. \nUn tempo \"Piazza Torino\", intitolata nel 1945 al partigiano Pietro Pajetta, originariamente era un vasto spiazzo che sorgeva dinnanzi alla porta che si apriva nelle mura cittadine: Porta Torino. Nel corso della seconda met\u00e0 del XIX secolo sono stati costruiti gli eleganti palazzi che la circondano. Al centro si erge il monumento inaugurato nel 1887 dedicato a Vittorio Emanuele II, su bozzetto di Ercole Rosa, realizzato poi con qualche variazione da Ercole Villa. La statua in bronzo del Sovrano in uniforme da generale \u00e8 posta su una colonna in granito alta 9 metri terminante con un capitello adorno di aquile e stelle. Ai lati de basamento invece sono raffigurati con tre statue tre momenti diversi de Risorgimento: \"Italia dolente(1849), Italia che risorge(1859), Italia in Campidoglio(1870)\". Nella piazza apr\u00ec nel 1913 il cinema pi\u00f9 vecchio ancora in attivit\u00e0 della citt\u00e0, originariamente chiamato Kulmann ora Italia.\nQuesta piazzetta fascinosa sorge accanto al fianco destro del Duomo, del quale si erge la possente mole del campanile romanico (XII sec.) affiancato dalla cappella barocca del Beato Amedeo IX, opera del Garove. Fanno da cornice il Palazzo arcivescovile, sede museale e della Biblioteca Capitolare, e il seicentesco palazzo Berzetti di Murazzano.\nLa vasta piazza, comunemente chiamata \"Piazza della Stazione\" per via della stazione ferroviaria che vi sorge dal 1855, \u00e8 stata sistemata cos\u00ec come \u00e8 attualmente nel 1937 da Giuseppe Momo. Guardando dalla stazione sullo sfondo si eleva la mole della Basilica di Sant' Andrea, regalando una vista suggestiva. A lato, in un avvallamento che in passato era il fossato delle mura cittadine, sorge il Parco Kennedy. A margine dello stesso c'\u00e8 la statua della Mondina, opera in bronzo di Agenore Fabbri del 1983. L'opera, inaugurata dal presidente Sandro Pertini, simboleggia la sofferenza delle mondariso. Al centro della piazza invece si trova la fontana con il gruppo bronzeo di Attilio Gartmann (Vercelli 1877-1928) raffigurante il Seminatore: l'opera realizzata nel 1909 \u00e8 sprovvista del basamento originario.\nPiazza Ernesto Zumaglini\nLa piazza \u00e8 stata ricavata dallo sventramento dell'antico Rione Furia, quartiere medioevale dominato dalla chiesa gotica del Carmine, demolita nel 1921 seppur gi\u00e0 dichiarata monumento nazionale. Centro commerciale della citt\u00e0, sede di diverse agenzie bancarie nonch\u00e9 della Borsa Merci del Riso, \u00e8 un esempio di architettura monumentale fascista, essendo la costruzione degli edifici porticati che la compongono incominciata nel 1930 e proseguita sino al 1951. La Casa dell'Agricoltore e il Palazzo e Torre I.N.A., progettati dall'architetto Armando Melis e dall'ingegnere Giovanni Bernocco rappresentano un significativo esempio di piacentinismo culturale.\nSiti archeologici.\nL'anfiteatro romano.\nRisalente al I-II secolo d.C., e in parte demolito a causa dell'urbanizzazione, si trova tra viale Rimembranza e Corso de Rege. A pianta ellittica con diametro maggiore di 120-130 metri, \u00e8 tornato parzialmente alla luce gi\u00e0 nel 1565 durante i lavori di ampliamento della Cittadella voluti da Emanuele Filiberto.\nDalle stime sulle porzioni ancora integre sarebbe stato uno degli anfiteatri pi\u00f9 grandi del mondo: il suo ellisse supererebbe di 50 metri quello di Verona.\nSociet\u00e0.\nStranieri.\nLa popolazione straniera residente nel territorio comunale di Vercelli si compone di 5.056 persone&lt;ref name=\"Il dato \u00e8 aggiornato al 31/12/2016\"&gt;Il dato \u00e8 aggiornato al 31/12/2016&lt;/ref&gt;, corrispondente al 10,8% degli abitanti totali. Le dieci comunit\u00e0 pi\u00f9 numerose sono le seguenti:\nTradizioni e folclore.\nAttestata almeno dal XVII secolo e con caratteristiche che l'accomuna a riti analoghi tipici della religiosit\u00e0 spagnola, la Processione delle Macchine rappresenta il culmine delle celebrazioni della Settimana Santa in citt\u00e0. Il venerd\u00ec santo vengono portate in processione lungo un percorso che parte e termina presso la Basilica di Sant'Andrea, le \u00abmacchine\u00bb, vale a dire gruppi plastici di notevoli dimensioni realizzati con legno, gesso e cartapesta. Nel corso dei secoli le varie Confraternite adottarono la propria macchina, rappresentante una tappa della Via Crucis, ma fu solo nel 1833 l'arcivescovo D'Angennes istituzionalizz\u00f2 la processione come ancora oggi viene effettuata vale a dire con otto macchine portate in spalla dai membri delle confraternite o altre istituzioni civiche. Il giorno precedente invece si svolge la tradizionale visita serale ai sepolcri nelle antiche chiese del centro. Tra gli altri riti pasquali ancora oggi si svolge un rito molto antico, attestato dal 1372 ma probabilmente pi\u00f9 antico: lo \u00abSquarci\u00e8 \u00ebl Crist\u00bb, in italiano lo scoprimento del crocifisso. L'arcivescovo con i Canonici celebra il rito che prevede il lento scoprimento, accompagnato da canti, del monumentale crocifisso del X secolo in lamina d'argento nella cattedrale. La croce, coperta il gioved\u00ec santo a simboleggiare la morte del Cristo viene all'alba di Pasqua scoperto a celebrarne la Resurrezione. Ripetuta solo pi\u00f9 sporadicamente invece \u00e8 la \u00abSacra Funzione dell'Entierro\u00bb, una drammatica rappresentazione della sepoltura del Cristo, di cui rimangono molte partiture originali. \nLe maschere di Vercelli sono Bicciolano e Bela Majin. L'origine del \"Bicciolano\" si fa risalire a un personaggio leggendario che sarebbe vissuto a Vercelli a cavallo tra il 1700 e il 1800 e che con rabbia si scagliava contro le prepotenze, i soprusi e le angherie dei governanti mentre la sua fedele compagna \u00e8 la Bela Majin. Il tradizionale carnevale ha visto a partire dagli anni '60 una rinascita con la comparsa della maschere di ogni rione cittadino e la ripresa delle sfilate con i carri allegorici. Oggi, accanto all'aspetto goliardico, \u00e8 presente in maniera preponderante l'aspetto benefico, con le visite da parte del Bicciolano e delle altre maschere rionali e del circondario a oltre 180 istituzioni tra scuole, ospedali, case di riposo della provincia.\nIl mercato ambulante si svolge nel centro storico le mattine del marted\u00ec e venerd\u00ec sin dal medioevo e rimane una delle tradizioni pi\u00f9 sentite dalla popolazione. Si svolge tra Piazza Cavour e le vie limitrofe ed \u00e8 costituito da circa 130 banchi. La prima domenica di ogni mese invece si svolge in Corso Garibaldi il Barlaf\u00fcs, mercatino del piccolo antiquariato, che attrae compratori da tutta la regione. La parola Barlaf\u00fcs in vercellese significa quisquilia, infatti il mercatino attuale \u00e8 l'erede del tradizionale mercatino delle pulci che si \u00e8 svolto per secoli dapprima in Piazza Massimo D'Azeglio e poi in Piazza Cavour.\nIstituzioni, enti e associazioni.\nIn citt\u00e0 ha sede dal 2016 il Reggimento artiglieria a cavallo \"Voloire\" presso la caserma M.O.V.M. Aldo Maria Scalise sita nel rione Cappuccini. Precedentemente era di stanza nella stessa caserma il 52\u00ba Reggimento artiglieria \"Torino\".\nQualit\u00e0 della vita.\nLa seguente tabella riporta le posizioni occupate dal comune di Vercelli nelle graduatorie pubblicate ogni anno da Il Sole 24 Ore, che misura la vivibilit\u00e0 delle 107 province italiane attraverso una serie di dati statistici e da Legambiente, che nell'ambito del rapporto \u00abEcosistema urbano\u00bb misura la qualit\u00e0 ambientale delle citt\u00e0 capoluogo di provincia. Fra la 18\u00aa e la 20\u00aa edizione della ricerca, i comuni sono stati valutati separatamente a seconda della popolazione; Vercelli \u00e8 stata collocata nel gruppo delle \u00abcitt\u00e0 piccole\u00bb \nCultura.\nArchivi e biblioteche.\nFondato nel XII secolo con l'affermarsi del Libero Comune annovera documenti anteriori a tale epoca e per la loro consistenza \u00e8 considerato uno degli archivio comunali pi\u00f9 importanti dell'Italia settentrionale. Vi sono conservati due Statuti comunali uno del 1241 e l'altro del 1341 nonch\u00e9 i \"Biscioni\", nome che deriva forse dal fatto che sulle legature originali doveva essere raffigurato il \u201cbiscione\u201d, stemma dei Visconti, signori di Vercelli nel periodo della sua compilazione, verso la met\u00e0 del sec. XIV. Sono costituiti da quattro codici, che formano due esemplari, che raccolgono le copie autentiche notarili di 1271 documenti, il pi\u00f9 antico dei quali, un diploma imperiale di Carlo il Grosso, risale all\u2019882..\nL'Archivio di Stato di Vercelli, che conta anche una sezione a Varallo, ha sede nell'ex Monastero della Visitazione, edificio sorto nel XV secolo e che annovera importanti testimonianze artistiche e archeologiche. Tra i numerosi fondi provenienti dalle istituzioni del territorio vanta fondi provenienti da importanti famiglie nobili del luogo come gli Arborio Mella, gli Avogadro, i Buronzo di Asigliano.\nFondata nel 1746 per opera del sacerdote G.B. Morosone, parroco della chiesa di Sant'Agnese (da cui prese il nome la biblioteca stessa), conta circa 60.000 volumi con testi di carattere prevalentemente ecclesiale e storico. Sono presenti inoltre 400 pergamene molte delle quali riguardanti l'abbazia di S. Andrea.\nLa Biblioteca Diocesana fondata invece nel 1804 conserva i volumi usati in seminario dal XVI secolo a oggi. Tra le numerose opere in ebraico presenti rimane un prezioso codice del XV secolo. Entrambe hanno sede, insieme con l'Archivio Storico dell'Arcidiocesi, nel seminario arcivescovile..\nLa Biblioteca capitolare che ha sede nel palazzo arcivescovile custodisce una ricchissima e preziosa raccolta di codici manoscritti, pergamene, incunaboli, cinquecentine relativi alle discipline bibliche, giuridiche, teologiche e storiche che testimoniano la vita della Chiesa vercellese dal IV secolo in poi. Tra i codici spiccano il famoso Vercelli Book del X secolo in antica lingua anglosassone, che attira studiosi da tutto il mondo e il Codex Vercellensis Evangeliorum che si ritiene la pi\u00f9 antica traduzione in lingua latina dei Vangeli databile al IV secolo. Annessi vi sono l'Archivio Capitolare e l'Archivio Arcivescovile.\nFondata nel 1875 per volere di importanti personalit\u00e0 della cultura dell'epoca nel tempo si \u00e8 arricchita di numerosi e preziosi lasciti tanto che oggi conta circa 200.000 volumi e opuscoli, oltre 19.000 volumi di periodici, circa 50 incunaboli, 986 edizioni del XVI secolo e 624 manoscritti. Conserva inoltre tra i suoi fondi edizioni bodoniane e di tipografi vercellesi. \nLa Biblioteca del Dipartimento di Studi Umanistici dell'Universit\u00e0 del Piemonte Orientale, sorta a supporto dell'attivit\u00e0 didattica e di ricerca, conta circa 50.500 libri e 7.300 annate di periodici. Gli abbonamenti correnti a riviste accademiche sono circa 200 e si sviluppano su una media di 10 anni a partire dalla data di costituzione della Biblioteca.\nScuole.\nA Vercelli vi sono 18 scuole dell'infanzia, 11 scuole primarie tra statali e paritarie, 5 scuole secondarie di primo grado, 4 centri di formazione professionale e le seguenti scuole secondarie di secondo grado statali:\nUniversit\u00e0.\nA Vercelli nel 1228 sorse per volere del Comune lo Studium Vercellensis, la prima universit\u00e0 del Piemonte. Dopo circa un secolo di attivit\u00e0 a fasi alterne lo Studium cess\u00f2 di esistere. Nel corso del XX secolo vennero istituiti corsi in citt\u00e0 da parte dell'Universit\u00e0 di Torino e del Politecnico di Torino ma \u00e8 dal 1998 che Insieme con Alessandria e Novara, Vercelli ospita l'Universit\u00e0 del Piemonte Orientale: qui sono infatti ubicati il Rettoratoil Dipartimento di Studi Umanistici ed il Dipartimento di Scienze e Innovazione Tecnologica (DISIT). Vi si svolgono in comune con altre sedi i corsi di scienze infermieristiche, di scienze dei materiali, di informatica e di scienze biologiche. Inoltre, dall'anno 2018/19, \u00e8 stato attivato ed ha sede a Vercelli un International Master Degree in Food, Health and Environment, appartenente alla classe di laurea LM-6, che vanta collaborazioni e docenze con universit\u00e0 internazionali. Sono presenti inoltre due residenze universitarie gestite da EDISU: Dal Pozzo e Quintino Sella.\nMusei.\nMuseo Borgogna.\nIl Museo Francesco Borgogna ospita una vasta collezione di pittura, scultura, arti decorative, lastre fotografiche. La sua collezione di pittura, rappresenta per importanza, qualit\u00e0 e quantit\u00e0 di opere la seconda pinacoteca del Piemonte dopo la Galleria Sabauda di Torino. Fondato nel 1907 per legato testamentario di Francesco Borgogna, filantropo e collezionista di opere d'arte, \u00e8 collocato nella sua abitazione, palazzo Ferrero, costruito in forme neoclassiche nel 1836. Sorto come Casa museo, dopo l'allestimento di Vittorio Viale e i riallestimenti successivi, oggi custodisce circa 800 opere, esposte in ordine storico-cronologico su tre piani.\nLe opere coprono un arco cronologico che spazia dal XV al XXI secolo. Oltre alle prestigiose testimonianze rinascimentali della scuola vercellese, vi sono opere di importati artisti quali il Sodoma, Bernardino Luini, Carracci, Tiziano, Grien, Bosschaert sino a opere di prim'ordine dell'800 italiano ed europeo. Da segnalare inoltre l'importanza delle testimonianze di arti decorative, dalle porcellane di Dresda sino ai mosaici minuti romani.\nMuseo Leone.\nIl Museo Leone ospita una importante collezione di reperti archeologici, cimeli, arti decorative, mobili, armi nonch\u00e9 una pregiata raccolta di cinquecentine e libri antichi. Fu inaugurato nel 1910 presso il barocco Palazzo Langosco per volont\u00e0 testamentaria di Camillo Leone, notaio, collezionista e profondo conoscitore di storia locale con l'intento di custodire e tramandare le memorie storiche vercellesi insieme con quello di raccontare la storia umana e i suoi sviluppi. Sotto la direzione di Vittorio Viale il museo incominci\u00f2 ad assumere la conformazione attuale ma fu solo nel 1939 che su progetto di Augusto Cavallari Murat fu raccordato palazzo Langosco con la cinquecentesca Casa Alciati. Tale manica di raccordo rappresenta un pregevole esempio di architettura museale razionalista. Tra i tanti oggetti esposti spiccano il medioevale cofanetto appartenuto al cardinal Guala Bicheri, i mosaici e il calco del portale provenienti dall'antica Cattedrale di S. Maria Maggiore e la famosa stele celto-latina custodita nell'imponente Sala Romana. Tale stele ha aperto la mostra sui Celti a Palazzo Grassi di Venezia del 1991.\nMuseo del tesoro del duomo.\nIl Museo del tesoro del duomo ospitato nel palazzo arcivescovile raccoglie una serie di opere d\u2019arte orafa, tessile, pittorica e scultorea provenienti dal patrimonio della cattedrale di Vercelli, nonch\u00e9 una collezione di reliquiari tra le pi\u00f9 importanti del nord d'Italia. \u00c8 condotto dalla Fondazione Museo del Tesoro del Duomo ed Archivio Capitolare che gestisce anche l'attigua Biblioteca capitolare che custodisce tra i suoi numerosi manoscritti il Vercelli Book. Tra i tanti preziosi oggetti spiccano il riempimento originale del crocifisso ottoniano, le antiche legature dei Codici denominati A e C, una pianeta e altri paramenti donati alla chiesa vercellese da Giulio II. Nella pinacoteca del palazzo sono inoltre visibili importanti tavole pittoriche di scuola vercellese, come ad esempio dipinti di Bernardino Lanino o della bottega dei Giovenone o ancora opere di Francesco Antonio Mayerle.\nMuseo Archeologico Citt\u00e0 di Vercelli \"Luigi Bruzza\".\nIl Museo Archeologico della citt\u00e0 di Vercelli (MAC), \u00e8 stato inaugurato nel 2014 per iniziativa del Comune di Vercelli e ha sede nella manica medioevale dell'ex Monastero di Santa Chiara. \u00c8 stato intitolato al padre barnabita Luigi Bruzza (1813-1882), pioniere e eminente studioso dell'archeologia locale. Il percorso si snoda lungo sette sale e racconta, in maniera innovativa e multimediale seguendo l'ordine cronologico, l'evoluzione di Vercelli e del suo territorio. Gli oltre 600 reperti provenienti da scavi effettuati in citt\u00e0 e provincia illustrano sia la progressiva romanizzazione delle popolazioni locali preromane, sia le varie fasi delle romanizzazione sino a che Vercellae divenne uno dei \"firmissima Municipia\" della Transpadana, come la defin\u00ec Tacito (Hist., i, 70). Vale a dire una grossa e ricca citt\u00e0 caratterizzata da imponenti edifici e al centro di importanti traffici e scambi commerciali.\nMuseo della Farmacia Picci\u00f2la.\nIl museo racconta l'evoluzione della Farmacia in duecento anni di storia. La raccolta che oggi consta di circa 2000 oggetti ed \u00e8 esposta in un percorso di sei sale arredate con mobili d'epoca, incominci\u00f2 nel 1799, anno della fondazione della Farmacia Picci\u00f2la di Trieste. Tale raccolta \u00e8 confluita per iniziativa privata a Vercelli.\nMuseo del Teatro Civico.\nOspitato al primo piano accanto al Ridotto del Teatro Civico, espone un'ampia collezione di manifesti, locandine, costumi di scena, spartiti, incisioni che raccontano la vita del teatro dagli anni '50 a oggi. In particolare modo vita legata al Concorso internazionale di musica G.B. Viotti e ai giovani concorrenti illustri che ha visto calcare il palco e che hanno intrapreso una lunga e straordinaria carriera come ad esempio Luciano Pavarotti, Daniel Barenboim, Claudio Abbado.\nInaugurato nel 2014, contiene numerosi reperti della musica, della lirica e della danza vercellese, messi a disposizione dalla Societ\u00e0 del Quartetto, dall'Accademia di Danza Citt\u00e0 di Vercelli e dalla famiglia di \"Cesare Bardelli - Il principe dei baritoni\".\nARCA-Arte Vercelli.\nRealizzato nel 2007, \u00e8 un innovativo polo espositivo progettato da Ferdinando Fagnola e collocato nella navata centrale della ex chiesa di San Marco. La struttura moderna \"dialoga\" con il restante spazio medioevale tramite sia la sua copertura in vetro che consente la visione delle volte a crociera, sia tramite gli spazi laterali, lasciati vuoti dove si possono ammirare gli affreschi recentemente recuperati. Tra le mostre di importanza internazionale, ha ospitato in collaborazione con la Fondazione Peggy Guggenheim un ciclo di sei mostre.\nMuseo metrico.\nOspitato all'interno della sede della Camera di Commercio, interessante edificio moderno progettato dall'architetto Enrico Villani nel 1972, espone una serie di oggetti di pregio utilizzati dall'ente per la misurazione. Oggetti di grande valore storico che raccontano non solo la storia dell'ente ma anche la storia economica del territorio.\nCinema.\nIl film Riso Amaro, la celebre pellicola di Giuseppe De Santis del 1949, che ha fissato nella memoria collettiva l'immagine della mondina e della dura vita in risaia, \u00e8 ambientato tra le risaie del vercellese. Mentre una pellicola a lungo discussa, Tiro al piccione di Giuliano Montaldo (1961) \u00e8 ambientata per la prima met\u00e0 a Vercelli e sono riconoscibili molti scorci, in particolare del centro storico.\nCucina.\n\u00c8 il piatto vercellese per eccellenza, un risotto che utilizza i prodotti tipici della zona: riso, salam dla doja (sotto grasso), fagioli di Saluggia o di Villata, lardo, Barbera del Monferrato. \nQuesti biscotti nascono nel 1803, quando Carlo Provinciale, ispirandosi probabilmente alla fastosa tradizione rinascimentale e dai dolci sapori austroungarici, ide\u00f2 dei biscotti in cui una ricca pasta frolla si univa agli aromi di una segreta miscela di spezie (cannella, garofano, vaniglia, macis, zenzero, coriandolo.). La ricetta originale pass\u00f2 nella prima met\u00e0 del XX secolo da Margherita Flecchia (pronipote del Provinciale) a Vittorio Rosso, che per parecchi anni continu\u00f2 a produrre questa prelibatezza nel suo piccolo laboratorio artigianale. Oggi le migliori pasticcerie vercellesi propongono i Bicciolani secondo la loro ricetta.\nLa Tartufata \u00e8 la torta tipica della citt\u00e0, composta da tre dischi di pan di Spagna inumiditi da un composto alcolico a base di rum e maraschino. Il tutto \u00e8 farcito con crema chantilly alle nocciole mentre i bordi sono ricoperti di granella di nocciole. La torta \u00e8 guarnita da fragili onde di cioccolato abbondantemente cosparso di zucchero a velo.\nEventi.\nIstituito nel 1950 dal musicista e compositore vercellese Joseph Robbone, \u00e8 un prestigioso concorso musicale rivolto ai giovani che appartiene sin dal 1957 al ristretto comitato (11 membri) dei fondatori della Federazione Mondiale dei Concorsi di Musica di Ginevra che raccoglie e regolamenta i pi\u00f9 importanti concorsi internazionali di musica. Nel tempo il prestigio e la qualit\u00e0 dei giurati ha rappresentato un punto fermo tanto da diventare un riferimento e un trampolino di lancio per giovani artisti che hanno poi intrapreso delle carriere formidabili. Unico in Italia, ha compreso pi\u00f9 sezioni musicali, con giurie e regolamenti separati. Si svolge nel Teatro Civico nel mese di ottobre con cadenza annuale e alterna dal 2006 un anno la sezione di Canto e l'altro quella di Pianoforte. Precedentemente tra le sezioni vi si annoverava quelle di Violino, Musica da camera, Oboe, Chitarra, Fagotto, Tromba, Danza, Composizione, Danza. Posto sotto l'Alto Patronato della Presidenza della Repubblica ha visto partecipare e spesso trionfare artisti che hanno segnato la storia della musica internazionale come ad esempio Luciana Savignano, Joaquin Achucarro, Daniel Baremboim, Claudio Abbado, Fran\u00e7ois Joel Thiollier, Salvatore Accardo, Luciano Pavarotti, o giurati come Carlo Maria Giulini, Arturo Benedetti Michelangeli, Franco Corelli, Birgitt Nilsson, Carl Orff, Elizabeth Schwarzkopf. Oggi \u00e8 posto sotto la direzione artistica d Pietro Borgonovo e vede una presenza internazionale sempre pi\u00f9 consistente (24 nazionalit\u00e0 concorrenti nel 2017). La locale Societ\u00e0 del Quartetto che lo organizza promuove anche l'annuale stagione concertistica e il premio \"Viotti d'oro\".\nIl Viotti Festival \u00e8 la stagione concertistica della Camerata Ducale che ogni anno richiama in citt\u00e0 artisti di valenza internazionale come accompagnatori della Camerata o come solisti. Salvatore Accardo, Ramin Bahrami, Daniela Dess\u00ec, Augustin Dumay, Renato Bruson, Richard Galliano, Mischa Maisky, Shlomo Mintz, Viktorija Mullova, Igor Oistrach, Katia Ricciarelli, Guido Rimonda, Luciana Serra, Uto Ughi, Vladimir Spivakov, Isabelle Faust, sono solo alcuni tra i musicisti che si sono esibiti. Nato nel 1998 per riscoprire l'opera del celebre violinista vercellese Giovanni Battista Viotti, ideatore tra l'altro del moderno archetto, dal 2009 debutta una sezione distaccata in Florida. \nSorta nel 1977, la \u00abFiera in Campo\u00bb \u00e8 una fiera agricola, specialmente rivolta ai risicoltori, in cui sono esposte macchine e attrezzature per la coltivazione. La principale caratteristica \u00e8 che sin dall'origine, prima in Italia, era prevista la prova sul campo dei mezzi, per dare modo agli agricoltori di vedere direttamente in campo i trattori e le attrezzature che sarebbero poi andati ad acquistare dai rivenditori, concessionari e artigiani locali. Organizzata nel mese di marzo dall'ANGA, Associazione Nazionale Giovani Agricoltori di Confagricoltura, si svolge per tre giorni con cadenza annuale presso il polo fieristico \"Vercelli Fiere\" di Caresanablot e su circa 40 ettari di terreno per le prove. Conta circa 140 espositori provenienti dal centro e dal nord Italia con una media di 20000 ingressi. \nLa fattoria in citt\u00e0 \u00e8 un evento che si tiene dal 2005 nel mese di maggio nell'area compresa tra l'abbazia di Sant'Andrea e Parco Kennedy dedicato alla conoscenza e promozione della campagna e dei suoi animali. Nella settimana della kermesse sono allestiti circa un centinaio di stands con i prodotti tipici del territorio e delle altre regioni italiane, delle associazioni di volontariato e artigianali. Sono inoltre organizzati decine di laboratori didattici per gli studenti. In appositi stands sono presenti decine di animali da fattoria. A corona degli eventi vengono organizzati concerti gratuiti con l'esibizione di cantanti o gruppi di rilievo nazionale. Le presenze dei visitatori nel 2017 sono attestate a circa 40000.\nVia Francigena.\nVercelli \u00e8 una delle tappe importanti della Via Francigena, cammino di pellegrinaggio per Roma, in quanto punto di incontro del percorso proveniente dal Monginevro e da Torino e di quello proveniente dal Gran San Bernardo e da Aosta e Ivrea.Si trova una menzione di Vercelli (XLIII Vercel. - numero di tappa, da Roma) nel 990, nella descrizione dell'itinerario storico di Sigerico.\nLa citt\u00e0 mantiene vivo il ruolo centrale che la sua posizione storica le ha attribuito lungo la Via Francigena, essendo membro dell'Ufficio di presidenza dell'Associazione Europea delle Vie Francigene.\nVercelli e la Divina Commedia.\nVercelli \u00e8 la citt\u00e0 piemontese e una delle citt\u00e0 dell'Italia nord-occidentale cui Dante ha riservato la maggiore attenzione, e ci\u00f2 rende pi\u00f9 plausibile una sua permanenza a Vercelli.\nDante ha ricordato Vercelli non per un'astratta notazione geografica, ma per delineare un paesaggio naturale armoniosamente composto, capace di suscitare sentimenti intensi.\nLa citazione di Vercelli nella Divina Commedia \u00e8 di tale natura, che lascia supporre che il poeta abbia percorso la terra vercellese, e abbia osservato il suo digradare dalle Alpi da occidente e il suo estendersi a oriente, dando principio alla pianura padana:\n\"O tu cui colpa non condanna e cu'io vidi su in terra latina, se troppa simiglianza non m'inganna, rimembriti di Pier da Medicina. Se mai torni a veder lo dolce piano che da Vercelli a Marcab\u00f2 dichina.\"\nInf. XXVIII, 70 - 75\nEconomia.\nAgricoltura.\nConosciuta come \"Capitale Europea del Riso\" sin dal XIV secolo nelle sue campagne \u00e8 incominciata la coltivazione del riso, prevalentemente nei terreni paludosi sino a divenire nel corso dei secoli la principale coltivazione. Oltre il 50% della produzione europea del riso avviene in Italia e di questa oltre la met\u00e0 avviene tra l provincie di Vercelli e Novara. Le grandi quantit\u00e0 d'acqua richieste per il riso ha fatto s\u00ec che nel corso dei secoli sia stata progettata e realizzata una fittissima rete d'irrigazione. Lo studio e la selezione delle variet\u00e0 \u00e8 svolto nella locale \"Stazione sperimentale di risicoltura\" mentre la locale Borsa Merci \u00e8 la principale in riferimento al settore risicolo.\nIndustria e artigianato.\nIl settore meccanico e tessile sono state le forze trainanti dell'industria vercellese per tutto il XX secolo, verso la fine del quale l'industria ha conosciuto un costante e inesorabile declino. Tra le aziende rimaste in citt\u00e0 spiccano nel settore meccanico le Officine Meccaniche Giovanni Cerutti, che hanno in citt\u00e0 uno stabilimento e il centro ricerche; nella lavorazione del riso la MundiRiso, di propriet\u00e0 della multinazionale spagnola Ebro Foods; nella lavorazione del caff\u00e8 la \"Mokaor\" mentre la Polialcoli srl opera nel settore chimico. Nel comune confinante di Prarolo vi \u00e8 uno stabilimento della multinazionale giapponese YKK che produce cerniere lampo e in quello attiguo di Caresanablot la Piatti Freschi Italia (ex Vogliazzi) che produce pasti confezionati.\nDal punto di vista artigianale la lavorazione orafa e dell'argento \u00e8 stata un'attivit\u00e0 attestata in citt\u00e0 fin dal Medioevo: sono infatti visibili alcuni reliquiari d'argento, specialmente nel Tesoro della Cattedrale, realizzate da botteghe di argentieri locali. Una raccolta di gioielli realizzati in ambito locale che testimoniano l'ampia diffusione di tali lavorazioni, sono custodite al Museo Leone e sono note come le \"Filigrane Vercellesi\". Si distinse in tale settore sino a divenire una vera e propria industria l'argenteria fondata nel 1856 da Giuseppe Sambonet che ben presto divenne fornitrice della Real Casa. Negli anni trenta Sambonet emerge nel mercato della produzione di posateria in acciaio inossidabile ed \u00e8 la prima in Europa a mettere a punto un sistema per l'argentatura dell'acciaio. Nel 1956 si aggiudica la commessa presso l'Hotel Hilton al Cairo, incominciando a rifornire alberghi in tutto il mondo espandendo le proprie attivit\u00e0 in USA e ricevendo svariati riconoscimenti come due premi Compasso oro, avendo tra i collaboratori numerosi designer, tra cui Roberto Sambonet per la \"Pesciera\", \"Center line\" e i vassoi \"Elite\" della \"Linea 50\", oggi in esposizione al MoMa di New York. Nel 2004 dopo essere stata acquisita si fonde con il gruppo Paderno divenendo Sambonet Paderno Industrie S.p.A.. Attualmente la produzione \u00e8 sita a Casalino (NO) a circa 20\u00a0km dal capoluogo.\nUn altro settore artigianale \u00e8 quello della produzione della fisarmonica, essendo con Stradella e Castelfidardo uno dei tre principali poli italiani di produzione. Tante furono le ditte che si sono distinte nel tempo come la Gallo, la Cavagnolo o altre in attivit\u00e0 come la Ranco, la Bertone-Locatelli, la Teknofisa e la Cooperfisa. Esse esportano prevalentemente verso mercati esteri dove i loro strumenti sono molto apprezzati..\nServizi.\nLa maggior parte della forza lavoro impiegata a Vercelli lavora nel settore dei servizi. Otre agli uffici pubblici, alle scuole, all'universit\u00e0, all'ASL e al settore bancario la posizione strategica e i buoni collegamenti autostradali e ferroviari hanno favorito lo sviluppo del settore logistico. Accanto al Casello autostradale \"Vercelli Ovest\", in frazione Larizzate sono sorti molti centri di logistica tra cui la sede e i magazzini di Nova Coop per l'area Nord Ovest, la sede e i magazzini di Dimo Spa, socio piemontese del gruppo Euronics e i magazzini Sifte Berti. Nel 2017 ha aperto il terzo maxi centro logistico in Italia del colosso americano Amazon.\nTurismo.\nAnalizzando i dati sulle presenze turistiche in provincia emerge che negli ultimi venti anni vi \u00e8 stato un costante aumento degli afflussi turistici verso Vercelli e il suo circondario. Il cospicuo patrimonio storico-artistico e museale e il caratteristico paesaggio di risaia, specialmente nel periodo primaverile degli allagamenti per l'irrigazione, costituisce una risorsa importante seppure le sue potenzialit\u00e0 siano ancora sottoutilizzate e i soggiorni avvengano per periodi brevissimi di tempo. Per esempio relativamente al biennio 2013/15 riguardo a soli tre musei (Borgogna, Leone, Tesoro del Duomo), i visitatori sono saliti da 13.695 a 19.602.\nUn'altra voce importante del turismo in costante crescita \u00e8 quella riguardante il percorso della Via Francigena o Romea. Tappa menzionata gi\u00e0 nel 990 nell'Itinerario di Sigerico attualmente ospita due ostelli e segnaletica dedicata per i viandanti. Il numero dei pellegrini ospitati presso il solo Hospitale Sancti Eusebi nel 2017 (943 presenze) \u00e8 a oggi gi\u00e0 superiore rispetto al dato di tutto l\u2019anno 2016 (864 presenze).\nInfrastrutture e trasporti.\nStrade.\nPosta a met\u00e0 strada tra Torino e Milano la citt\u00e0 \u00e8 servita dalla ex Strada statale 11 Padana Superiore, ed \u00e8 punto di partenza di numerose arterie. In direzione Casale Monferrato e Alessandria si diparte la ex SS31, in direzione Biella la ex SS230 mentre per Pontestura verso Asti la ex SS455. Le strade convergenti sul centro abitato sono raccordate dalle tangenziali Ovest e Sud che formano cos\u00ec un semianello (essendone interrotto il lato est).\nLa citt\u00e0 \u00e8 servita altres\u00ec da due caselli autostradali. Uno, \"Vercelli Est\", \u00e8 posto sull'autostrada A26 (Genova - Gravellona Toce) nel territorio comunale di Borgo Vercelli collocato circa 8\u00a0km a nord-est dal capoluogo. L'altro, Vercelli Ovest, sorge nella frazione Larizzate in prossimit\u00e0 dell'area industriale ed \u00e8 posto sulla A26/A4 Diramazione Stroppiana-Santhi\u00e0 che congiunge l'autostrada A4, nei pressi di Santhi\u00e0, con l'autostrada A26, nei pressi di Stroppiana.\nFerrovie e tranvie.\nLa stazione di Vercelli, posta lungo la ferrovia Torino-Milano, \u00e8 servita da treni regionali svolti da Trenitalia e Trenord nell'ambito del contratto di servizio stipulato con le Regioni Piemonte e Lombardia, nonch\u00e9 da collegamenti a lunga percorrenza operati anch'essi da Trenitalia e SNCF.\nLa stazione funge altres\u00ec da capolinea per le ferrovie Vercelli-Pavia e Ferrovia Vercelli-Casale Monferrato, quest'ultima priva di traffico dal 2013.\nIn passato Vercelli risultava capolinea di una vasta rete di tranvie extraurbane che comprendeva le seguenti linee:\nAeroporti.\nL'aeroporto di Vercelli \"Carlo del Prete\" \u00e8 situato a sud della citt\u00e0 ed \u00e8 dotato di una pista in erba lunga 560 m. Non effettua servizi passeggeri di linea. L'aeroporto \u00e8 operato da Aero Club Vercelli \"Marilla Rigazio\" che garantisce i servizi anti-incendio ed \u00e8 sede, dagli anni '30, dell'omonima scuola di volo in cui \u00e8 possibile conseguire le licenze di volo per ultraleggero e per aviazione generale da pilota privato, commerciale e di linea. Presso l'aeroporto vi \u00e8 anche una scuola di paracadutismo.\nMobilit\u00e0 urbana.\nLa citt\u00e0 \u00e8 servita da una rete di autolinee urbane (sei tratte tutte attualmente in funzione) e suburbane gestita da ATAP ed \u00e8 inoltre fornita di un servizio di Bike sharing, gestito sia dal Comune e sia da ATAP, di cinque ciclo-stazioni.\nAmministrazione.\nGemellaggi.\nVercelli \u00e8 gemellata con:\nSport.\nCalcio.\nLa FC\" Pro Vercelli 1892\" \u00e8 una delle pi\u00f9 antiche, celebri e titolate societ\u00e0 calcistiche d'Italia.\nClub di grande tradizione, vinse sette scudetti tra il 1908 e 1922. Conta 6 presenze in Serie A tra il 1929 e il 1935, e 13 in Serie B, campionato in cui ha militato nel 2012, dopo 64 anni. \u00c8 a oggi, fra le squadre italiane pluriscudettate, l'unica a essere andata incontro nei decenni passati a un declino tale da farle perdere svariate volte lo status professionistico.\nTra i calciatori pi\u00f9 rappresentativi che militarono nelle file del club, non si possono non citare il difensore Virginio Rosetta e gli attaccanti Silvio Piola, a cui \u00e8 stato intitolato lo stadio cittadino gi\u00e0 Robbiano, e Pietro Ferraris, tutti e tre campioni del mondo con la Nazionale di Vittorio Pozzo.\nLe altre squadre di calcio della citt\u00e0 sono: l\"'U.S.D. Virtus Vercelli 2011\" che milita nel girone F piemontese e valdostano di 1\u00aa Categoria e \"G.S.D. Canad\u00e0 Vercelli\" che milita nel girone C piemontese e valdostano di 2\u00aa Categoria, Scuole Cristiane Calcio e Piemonte Sport che praticano nella stagione 2015/2016 il campionato di prima categoria.\nHockey su pista.\nLa squadra di hockey su pista della citt\u00e0, l'Amatori Vercelli, ha conquistato tre scudetti, una Coppa Italia e due Coppa CERS.\nScherma.\nL'Associazione Scherma Pro Vercelli \u00e8 l'erede della tradizione schermistica vercellese che ha dato a questo sport numerosi campioni olimpici, campioni del mondo, maestri e innovatori di questo sport. Giovanni Battista Cavanna fonda nel 1895 la Scuola Schermistica Vercellese. La prima medaglia olimpica della scherma vercellese \u00e8 di Marcello Bertinetti che, dopo aver vinto il campionato di calcio con la Pro Vercelli quale capitano-allenatore, vince all'olimpiade parigina la medaglia d'argento nella sciabola a squadre. Bertinetti sar\u00e0 medaglia d'oro olimpica nel 1924 nella sciabola a squadre.\nA lui \u00e8 intitolato il Trofeo Bertinetti riservato alle migliori prime quattro squadre maschili di spada, che \u00e8 oggi Coppa del mondo di spada a squadre.\nTiro a volo.\nIl vercellese Giovanni Pellielo (Vercelli, 11 gennaio 1970) ha vinto tre medaglie olimpiche individuali, 10 titoli mondiali (3 individuali) e 10 titoli europei (2 individuali). \u00c8 presente in citt\u00e0 il poligono di tiro al volo San Giovanni.\nAtletica leggera.\nNegli anni si sono susseguite pi\u00f9 societ\u00e0 cittadine, ma l'unica che oggi svolge ancora attivit\u00e0 sia a livello assoluto sia giovanile \u00e8 l'Atletica Vercelli 1978. Esiste tuttavia una seconda societ\u00e0 che per\u00f2 pratica solo a livello giovanile che \u00e8 la PGS Decathlon Vercelli.\nL'attivit\u00e0 \u00e8 svolta presso il campo \"Atleti Azzurri d'Italia\", meglio noto come campo CONI nel rione concordia.\nTra le file dei bianconeri dell'Atl. Vercelli '78 negli anni si sono messi in evidenza diversi giovani, vincendo Campionati Italiani, conquistando convocazioni in nazionale under e alcuni record italiani di categoria, come quello sui 200m indoor U20, siglato nel 1991 e battuto solo dopo 24 anni, di Manuela Salussola e quello del 2013, tutt'ora valido, nell'Octathlon U18 di Andrea Carioti.\nNegli anni la squadra ha vissuto periodi di alti e bassi, arrivando come picco allo svolgimento dei campionati italiani a squadre di A1 (quella che nel calcio \u00e8 la serie C) e vincendo un bronzo a squadre nelle prove multiple, battendo l'allora squadra dei carabinieri. Negli ultimi anni l'attivit\u00e0 sta tornando ad intensificarsi grazie anche agli sforzi economici effettuati per rinvigorire il settore giovanile.\nTiro a segno.\nLa sezione locale di tiro a segno fu fondata nel 1884 e da allora opera ininterrottamente nel poligono \"Umberto I\". Il palmar\u00e8s della sezione si arricch\u00ec, specialmente negli anni sessanta, di una lunga serie di titoli cui per\u00f2 segu\u00ec un processo di lento decadimento. Dalle soglie del 2000 \u00e8 incominciato invece un processo di recupero e rilancio degli impianti tanto che oggi \u00e8 l'unico poligono in Piemonte in cui si possano praticare tutte le discipline di tiro, dai 10 metri con l'aria compressa fino ai 300 metri con carabina.\nRugby.\nDal 2004 si sta sviluppando il movimento rugbistico, grazie alla societ\u00e0 residente Rugby Vercelli che milita nel campionato territoriale di serie C.\nDall'ottobre del 2010 nasce poi una nuova societ\u00e0 denominata Rugby Sant'Andrea.\nPallacanestro.\nEsistono due societ\u00e0 cittadine maschili, i Vercelli Rices, che militano in serie C silver e hanno un settore giovanile dalla under 13 alla under 20, e A.S.D. Basket Mooskins, che milita in Promozione. Inoltre esiste una societ\u00e0 femminile che milita in serie C, la PFV, e infine una societ\u00e0 di Minibasket, i Bugs, per i bambini dai 6 ai 12 anni.\nPallavolo.\nLa Libertas Olimpia \u00e8 la principale squadra di pallavolo di Vercelli. In passato ha militato nella massima serie nazionale. Per quanto riguarda la pallavolo femminile la principale squadra \u00e8 la S2M Volley Vercelli, fondata nel 1990.\nNel 1997 viene fondata da un gruppo di genitori la GREENVOLLEY che porter\u00e0 il giovanile femminile della pallavolo vercellese a conquistare 4 scudetti nazionali negli anni 2001, 2002, 2003 e 2005.\nPattinaggio artistico a rotelle.\nL'A.S.D. Skating Vercelli ha conquistato nel 2011 la Stella di bronzo al Merito sportivo dal C.O.N.I., a riconoscenza dalla lunga tradizione che ha saputo coltivare sulle otto rotelle.\nLa societ\u00e0 Rollerblot di Caresanablot nata pi\u00f9 recentemente sta conquistando notoriet\u00e0 e pregio grazie ai suoi atleti che hanno all'attivo molte vittorie sia a livello nazionale sia internazionale, frutto dell'impegno della societ\u00e0 e dell'allenatrice Cristina Maffei.\nFutsal.\nLa Pro Vercelli C5 nasce nel 2012 ed \u00e8 la prima squadra della provincia di Vercelli a iscriversi al campionato regionale FIGC di Serie D.\nNella stagione 2014-15 ottiene un ripescaggio che consente alla squadra di giocare in Serie C2. Esordir\u00e0 in Coppa Italia l'11 settembre 2014.\nNella stagione calcistica 2015-16 si iscrive al campionato di Serie D.\nNel 2015 nasce l'USD Citt\u00e0 di Vercelli calcio, partecipa al campionato regionale FIGC di Serie D nella stagione calcistica 2015/2016, piazzandosi terza e perdendo la finale play-off. Viene ripescata in Serie C2 e nella stagione calcistica 2016/2017 si piazza al quinto posto."}
{"id": "604962", "revid": "2108263", "url": "https://it.wikipedia.org/wiki?curid=604962", "title": "Guglielmo X di Aquitania", "text": "Origini.\nSecondo il \"Chronicon sancti Maxentii Pictavensis, Chroniques des Eglises d'Anjou\" e la \"Chronique de Robert de Torigny\", era il figlio primogenito (citato come primogenito ed erede del ducato di Aquitania dall'l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\") del duca di Aquitania, duca di Guascogna, conte di Poitiers e conte di Tolosa, Guglielmo IX detto il Trovatore e della sua seconda moglie, Filippa di Tolosa (1080-1117), l'unica figlia del conte di Tolosa, conte d'Albi e marchese di Provenza, Guglielmo IV e di Emma di Mortain (\u2020 ca. 1126), figlia del conte di Mortain e Cornovaglia, Roberto di Mortain e di Matilde di Montgommery, figlia di Ruggero Signore di Montgommery, Visconte d'Hi\u00e9mois e futuro conte di Shrewsbury e di Mabel d'Alen\u00e7on.Sempre secondo il \"Chronicon sancti Maxentii Pictavensis, Chroniques des Eglises d'Anjou\", Guglielmo IX il trovatore, era il figlio primogenito del duca di Aquitania, duca di Guascogna e conte di Poitiers, Guglielmo VIII o Guido Goffredo e della sua terza moglie, Hildegarda di Borgogna (1050-1104), figlia del duca di Borgogna Roberto I(1011-1076) e di Ermengarda d'Angi\u00f2, detta Bianca, figlia di Folco III Nerra, e di Ildegarda di Lotaringia (sorella quindi di Goffredo II Martello I, patrigno di Guido Goffredo); Hildegarda di Borgogna era nipote del re di Francia, Enrico I; la genealogia materna di Hildegarda \u00e8 illustrata a pagina 247 delle \"Chroniques des Comtes d\u00b4Anjou et des Seigneurs d\u00b4Amboise\".\nBiografia.\nGuglielmo era nato nel 1099, a Tolosa, in quanto i suoi genitori, due anni prima, approfittando che lo zio di sua madre, Filippa, era partito per la prima crociata, rivendicando i diritti di Filippa, nei confronti dello zio, Raimondo, conte di Saint-Gilles, nonostante i possedimenti dei crociati fossero sotto la tutela della chiesa e considerati sacri, suo padre, Guglielmo IX il Trovatore, invase e occup\u00f2 la contea di Tolosa.Dopo la caduta di Gerusalemme, il 15 luglio 1099, suo padre, Guglielmo IX, decise di partire per la Terra Santa e, in cambio del finanziamento della spedizione, nel dicembre di quello stesso anno, restitu\u00ec la contea di Tolosa al cugino di Filippa, il reggente Bertrando, ed il 6 dicembre part\u00ec per la Palestina.L'armata della contea d'Aquitania, secondo il cronista della Prima Crociata, Alberto di Aquisgrana, attravers\u00f2 l'Ungheria e per due anni combatt\u00e9, prima in Tracia e poi in Anatolia.\nNel 1112, alla morte del conte di Tolosa e marchese di Provenza, Bertrando, che dal 1105 era anche conte di Tripoli, sempre in nome del diritto ereditario di Filippa, suo padre, Guglielmo IX, organizz\u00f2 una spedizione per occupare nuovamente la contea di Tolosa; Guglielmo e Filippa, nel 1114, s'insediarono sul trono della contea, spodestando il conte Alfonso Giordano, che si ritir\u00f2 nel marchesato di Provenza. Per circa dieci anni, pur avendo divorziato, nel 1115, da Filippa, suo padre, duca d'Aquitania e conte di Poitiers fu l'effettivo conte di Tolosa.Il conte Alfonso Giordano, solo dopo dieci anni di dura lotta riusc\u00ec a rientrare in possesso della contea di Tolosa.\nNel 1115, suo padre, Guglielmo IX, aveva incontrato la Maubergeon (moglie del visconte di Ch\u00e2tellerault), l'aveva fatta rapire e, senza tante cerimonie, dopo aver divorziato da Filippa, l'aveva sposata, pur essendo vivi sia la legittima consorte, Filippa che lo stesso visconte di Ch\u00e2tellerault, e fu scomunicato dal papa. Il rapporto di Guglielmo col padre, Guglielmo IX, si era fatto difficile.\nL'anno dopo (1116), sua madre, Filippa, si arrese all'evidenza e si ritir\u00f2 nell'Abbazia di Fontevrault, dove mor\u00ec nel 1118, facendo decadere la scomunica.Col tempo i rapporti col padre migliorarono, tanto che, nel 1121, Guglielmo spos\u00f2 Eleonora di Ch\u00e2tellerault ( \u2020 dopo il 1130), figlia del visconte Americo I di Ch\u00e2tellerault e della Maubergeon, l'amante di suo padre.\nNel 1122, come conferma la \"Chronica Albrici Monachi Trium Fontium\", nacque Eleonora la figlia primogenita di Guglielmo.\nSecondo il \"Chronicon sancti Maxentii Pictavensis, Chroniques des Eglises d'Anjou\", Guglielmo IX, mor\u00ec, 10 febbraio 1126 e fu sepolto nella Chiesa di Saint-Jean de Montierneuf di Poitiers, lasciando i titoli a Guglielmo, il figlio primogenito (Guglielmo X duca d'Aquitania e Guglielmo VIII conte di Poitiers).Dopo essere succeduto al padre, Guglielmo X viene citato in due documenti: il n\u00b0 XXIX della \"Gallia Christiana, Tome II, Instrumenta\", inerente ad una donazione alla chiesa di Notre-Dame di Saintes ed il n\u00b0 XXVIII della \"Gallia Christiana, Tome II, Ecclesia Santonensi\", datato 1127, inerente alla diocesi di Saintes, che il duca di Aquitania, Guglielmo X controfirma.Poi, nel 1129, secondo lo storico e archeologo francese, Jacques-Joseph Champollion, Guglielmo X conferm\u00f2 ai monaci del monastero di Montierneuf di Poitiers, la concessione di approvvigionarsi di legna nei boschi dei dintorni, gi\u00e0 concesso da suo padre, Guglielmo IX e prima ancora da suo nonno, Guido Goffredo, mentre, il 3 marzo 1130, sempre secondo J.J. Champollion, faceva una donazione alla chiesa di Sant'Ilario de La Celle (nei dintorni di Poitiers) che veniva controfirmata dal duca, dalla moglie, Eleonora e dai figli, Eleonora e Guglielmo l'Ardito (\"Willielmi ducis Aquitanorum, Aenordis comitiss\u00e6, Alienordis fili\u00e6 eorum, Wilelmi Aigres filii eorum\").\nRimasto vedovo, dopo il 1130, secondo la \"Ex Chronico Gaufredi Vosiensis\", Guglielmo X (\"Guillermus Dux, frater Raymundi Antiochi\u00e6 principis\"), spos\u00f2, in seconde nozze, Emma di Limoges (\"Ennoa seu Emma\"), figlia del conte di Limoges, Ademaro III (\"aliam tamen filiam [Ademari]\") e della sua seconda moglie, Maria des Cars. Emma era al suo secondo matrimonio, essendo rimasta vedova di Bardone di Cognac (\"Bardoni de Coniaco\").Suo fratellastro, Raimondo di Poitiers (ca. 1115-1149, infatti poi, nel 1136, spos\u00f2 la principessa Costanza (come viene ricordato dall'l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\"), di 10 anni, figlia ed erede di Boemondo II, Principe d'Antiochia e di Alice di Gerusalemme per cui diverr\u00e0 principe d\u2019Antiochia.\nGuglielmo, come il padre, fu amante dell'arte, della musica e della letteratura, creando a Poitiers una corte ammirate in tutta Europa e considerata la pi\u00f9 aperta alla conoscenza; questo amore lo trasmise alle due figlie, in particolar modo ad Eleonora.Guglielmo X fu, nello stesso tempo un uomo d'armi e fu coinvolto in numerosi scontri militari locali, in particolare contro il regno di Francia e dovette inoltre soffocare, con la violenza, alcune rivolte interne al suo ducato, tra cui la ribellione dei Lusignano.\nMa dopo che, nel 1135, era diventato re d'Inghilterra e duca di Normandia, Stefano di Blois Guglielmo X si alle\u00f2 col conte d'Angi\u00f2, Goffredo il Bello, che reclamava il ducato di Normandia, in nome della moglie, Matilde di Normandia, e combatt\u00e9 nel ducato di Normandia.\nIn politica estera, nello Scisma del 1130 appoggi\u00f2 l'antipapa Anacleto II in opposizione al Papa Innocenzo II e il suo proprio vescovo. Nel 1134, fu persuaso da Bernardo di Chiaravalle ad accettare la legittimit\u00e0 della chiesa, abbandonando Anacleto ed appoggiando Innocenzo.\nPer ottenere il perdono dei suoi peccati Guglielmo, alla fine del 1136, inizi\u00f2 un pellegrinaggio per Santiago di Compostela, ma mor\u00ec, forse per un'intossicazione alimentare, durante il viaggio, nel 1137; secondo la \"Chronique de Guillaume de Nangis\", mor\u00ec la vigilia di Pasqua (il 9 aprile) e fu sepolto a Santiago di Compostela. Lasci\u00f2 due figlie: Eleonora e Petronilla. Comunque, prima di morire si raccomand\u00f2 che la primogenita Eleonora, che gli subentrava nei titoli di duchessa d'Aquitania e di Guascogna e di contessa di Poitiers, portando in dote l'Aquitania, fosse data in sposa a Luigi, figlio ed erede del re di Francia, Luigi VI.Emma, la sua seconda moglie, rimasta vedova, sempre nel 1137, spos\u00f2, in terze nozze, Guglielmo detto Tagliaferro (\"Willelmus Sector-ferri\"), figlio ed erede del conte d'Angoul\u00eame, Vulgrino II.\nDiscendenza.\nGuglielmo X da Eleonora ebbe tre figli:\nMentre da Emma non ebbe alcun figlio."}
{"id": "604963", "revid": "767487", "url": "https://it.wikipedia.org/wiki?curid=604963", "title": "Dalla terra", "text": "Dalla terra \u00e8 un album in studio della cantante italiana Mina, pubblicato il 6 ottobre 2000 dalla PDU con distribuzione Sony BMG.\nIl 12 febbraio 2010 l'album \u00e8 stato ristampato in vinile, come picture disc con tiratura limitata.\nDopo \"Mina N\u00ba 0\", Mina decise di pubblicare un album \"difficile\", interamente composto da arie sacre e canti religiosi, un album atipico per la sua discografia anche se gi\u00e0 nel 1980, in \"Kyrie\", aveva cantato una rielaborazione dell\"'Aria di chiesa\" di Antonio Stradella. Il lavoro fu pubblicato nell'anno del Giubileo, ma fu smentita ogni forma di celebrazione legata alla ricorrenza.\nLa produzione fu affidata al figlio di Mina, Massimiliano Pani che, con l'aiuto del teologo Luigi Nava e dell'esperto di musica gregoriana Massimo Lattanzi, selezionarono il materiale per l'album, che spazia tra il VII e il XVII secolo. Segu\u00ec poi un lungo lavoro filologico e di ricerca dei testi originali. I canti gregoriani solitamente non richiedono un accompagnamento musicale, per questo la creazione delle basi \u00e8 stata affidata ad un \u00e9lite di musicisti italiani e la registrazione dei cori a due scuole italiane di musica classica.\nL'album ottenne recensioni estremamente positive da parte della critica italiana, che sottoline\u00f2 la scelta inusuale e anticommerciale e apprezz\u00f2 la voce e l'interpretazione di Mina che, messa da parte la sua esperienza nel campo della musica \"leggera\", volle dedicarsi con questo album alla sfera spirituale. Mina fu anche accusata dalla collega cantante Giuni Russo di aver copiato un brano dal suo repertorio live; il brano \"Nada te turbe\".\nScrittura e sviluppo.\nL'idea dell'album nacque negli anni sessanta, quando Mina conduceva un programma radiofonico per la RAI. Nel programma, Mina aveva il compito di selezionare e commentare delle ballad-jazz e durante questo percorso nel mondo della musica, \u00e8 rimasta folgorata dalla bellezza di alcuni canti gregoriani. Proprio da questa esperienza nacque l'idea di esplorare questo genere musicale.\nLuigi Nava e Massimo Lattanzi selezionarono una serie di composizioni con maggiore valore liturgico, da cui Mina scelse quelle che sarebbero andate a costituire le dodici tracce dell'album, seguendo il suo istinto e gusto personale. Nava svolse un lungo lavoro filologico, per verificare il testo esatto, mentre Lattanzi arricch\u00ec il tutto con le sue competenze nel campo della musica gregoriana, per trovare il corretto stile interpretativo.\nLa registrazione dell'album ebbe inizio nell'ottobre del 1999 insieme al pianista Danilo Rea. Le prove partirono dai brani pi\u00f9 antichi, come ad esempio \"Voi ch'amate lo Criatore\" e \"Pianto della Madonna\", accompagnati solo dal piano. Il risultato fu cos\u00ec positivo che i pezzi registrati allora, non vennero rielaborati e sono quelli contenuti nell'album. Per le altre composizioni, che invece richiedevano un accompagnamento pi\u00f9 armonico, era necessaria l'orchestra.\nNel gennaio del 2000, Pani cerc\u00f2 un quartetto per registrare dal vivo le esecuzioni di Mina. Viene poi chiamato Gianni Ferrio, che scrisse le partiture orchestrali e diresse l'orchestra \"Roma Sinfonietta\" seguendo le idee di Mina.\nOriginariamente Mina doveva fare un nuovo servizio fotografico, con nuove foto, ma per la foto della copertina venne utilizzata una foto vecchia.\nIl disco.\n\u00abI dodici brani di \"Dalla terra\" non sono inni devozionali, non hanno il distacco formale che accompagna normalmente la letteratura canora del genere: persino pi\u00f9 che in passato [Mina] si identifica totalmente con quanto interpreta, attinge alla sterminata tradizione cristiana [...] ma poi reinventa il tutto alla sua maniera, senza mettere da parte la carnalit\u00e0 assoluta della sua voce: un'intrusione profana, pagana, che le permette di comunicarci l'estasi e il tormento, il dolore terreno (ecco il perch\u00e9 del titolo) e la pi\u00f9 alta dimensione spirituale\u00bb. Il primo brano, \"Magnificat\", \u00e8 tratto dal Vangelo di Luca. \u00abProtagonista \u00e8 Maria, la madre di Ges\u00f9, in visita alla cugina Elisabetta incinta di Giovanni Battista. [...] [E gi\u00e0] si intuisce quello che sar\u00e0 il filo rosso di tutto il progetto, ovvero l'esaltazione emotiva della figura della donna. [...] Dovunque o quasi \u00e8 presente il tema della maternit\u00e0, del dolore per la perdita del figlio, l'estasi e la forza della passione religiosa femminile\u00bb. \u00abSi passa poi a rovistare nel dugentesco \"Laudario di Cortona\" per estrarne \"Voi ch'amate lo criatore\", piet\u00e0 e carnalit\u00e0 che si inseguono alla maniera di Jacopone [da Todi]\u00bb. Dopo il \"Memorare\", in cui Gianni Ferrio mette in musica un testo attribuito a Bernardo di Chiaravalle, Mina \u00absi sdoppia (contralto e soprano) e duetta con se stessa nel brano pi\u00f9 complesso ed emozionante, \"Quando corpus morietur\", tratto dallo \"Stabat Mater\" di Pergolesi\u00bb. Il canto gregoriano di \"Omni die\" lascia poi il passo a \u00abun capolavoro, \"Quanno nascette ninno\" [antenato del famoso \"Tu scendi dalle stelle\"], rielaborata e illuminata di languidi toni jazz [...]: il caldo contrabbasso di Massimo Moriconi prepara il terreno all'ugola di Mina che improvvisamente rallenta, allunga le vocali dell'antico dialetto napoletano, stoppa, coccola e violenta la melodia\u00bb. Ancora una donna protagonista di \"Nada te turbe\": Santa Teresa d'Avila, autrice del testo musicato per Mina da Monsignor Marco Frisina in cui la suora spagnola canta del suo rapporto con Dio in modo \u00abpi\u00f9 intimo e anche moderno\u00bb rispetto al precedente \"Magnificat\", anch'esso musicato da Frisina. Maestosamente liturgico il seguente \"Veni creator spiritus\", \u00abesempio di divulgazione di \"materiale\" prezioso e bellissimo\u00bb. Poi una rilettura \u00abcommovente\u00bb del \"Pianto della Madonna\" di Monteverdi, in cui il pianoforte di Danilo Rea \u00abcrea un'atmosfera liquida e sospesa, [permettendo alla Tigre] di sostenere le note e di spezzarle nelle chiusure\u00bb. La raccolta si chiude con una rielaborazione \u00abin chiave pi\u00f9 intima, arrocchita, vagamente bluesy [...] di \"Qui presso a te\", un brano ottocentesco che assomiglia pi\u00f9 di altre a una moderna canzone\u00bb e con una \"coraggiosa\" rilettura in forma di \u00abballad jazz [-] accompagnata da una ritmica che scandisce un tempo leggero\u00bb - della famosa \"Ave Maria\" di Gounod.\n\u00ab\"Dalla terra\" \u00e8 un disco colto e temerario, che nessun'altra interprete potrebbe permettersi senza precipitare nel ridicolo. Ma \u00e8 anche un lavoro perfettibile, con troppe infusioni di pianoforte, basso e batteria, riscattate per fortuna, quasi sempre, da una Mina di stupefacente qualit\u00e0\u00bb.\nControversie.\nLa cantante Giuni Russo, il giorno prima della pubblicazione dell'album, rilasci\u00f2 un'intervista al sito Rockol, in cui esprimeva il suo dissenso a causa di una coincidenza. Nell'album Mina, ha registrato la canzone \"Nada te turbe\". Le note contenute nell'album spiegano che \"si tratta di una nuova composizione ad opera di Mons. Marco Frisina. Il testo \u00e8 costituito dalla celebre poesia di Santa Teresa d'Avila 'Nada te turbe', che la Santa teneva come segnalibro nel suo breviario\".\nDopo avere ascoltato la versione di Mina, Giuni Russo comment\u00f2:\nTracce.\nLa traccia n. 12, \"Ave Maria\", ha una durata reale di 9:40 in quanto contiene una traccia nascosta: una seconda versione di \"Voi ch'amate lo Criatore\".\nSingoli.\nDall'album non sono stati estratti singoli.\nClassifiche.\nL'album ha debuttato il 12 ottobre 2000 alla terza posizione della classifica italiana degli album, ed \u00e8 rimasto per nove settimane. Dopo quattro settimane, il 2 novembre \u00e8 uscito dalla Top 10, ed \u00e8 rimasto in Top 20 per altre cinque. Durante la penultima settimana l'album, che era arrivato al margine della classifica, \u00e8 risalito di tre posti, alla posizione 17 per poi uscire dalla classifica la settimana successiva.\n\"Dalla terra\" si \u00e8 posizionato al numero 42 nella classifica di fine anno, e fino al 2002 ha venduto circa duecentomila copie."}
{"id": "604964", "revid": "57342", "url": "https://it.wikipedia.org/wiki?curid=604964", "title": "Alfonso Rendano", "text": "Biografia.\nFu particolarmente precoce, impar\u00f2 a suonare da autodidatta su una vecchia spinetta di famiglia e sull'organo a canne della chiesa dell'Immacolata Concezione di Carolei, cominci\u00f2 a comporre fin dall'et\u00e0 di 8 anni e a dieci anni sostenne l'esame di ammissione al Conservatorio di San Pietro a Majella di Napoli. Qui suscit\u00f2 l'interesse di Sigismund Thalberg, che lo invi\u00f2 a Parigi, raccomandandolo a Rossini, il quale a sua volta gli fece ottenere una borsa di studio.\nNel 1866 segu\u00ec le lezioni di Georges Mathias, allievo di Chopin.\nPer circa quindici anni svolge un'intensa attivit\u00e0 musicale e quindi si dedica soprattutto all'insegnamento, prima presso il Conservatorio di Napoli, dove crea un \"Istituto musicale\", e quindi a Roma.\nNel 1880 incontr\u00f2 Franz Liszt del quale divenne amico. \nScrisse l'opera \"Consuelo\", su libretto di Francesco Cimmino, tratto dal romanzo omonimo di George Sand, opera rappresentata con successo al Teatro Vittorio Emanuele di Torino nel 1902 e incisa nel 2005 in due CD dalla Bongiovanni. Invent\u00f2 il \"pedale indipendente\", o \"pedale Rendano\", che aumentava le risorse interpretative del pianoforte.\nTenne l'ultimo concerto, presso il Teatro Valle di Roma, nel 1925.\nTra i suoi nipoti, il notaio e scrittore Nicola Ruffolo, il grafico e designer Sergio Ruffolo e l'economista e politico Giorgio Ruffolo.\nL'Associazione Culturale \"Alfonso Rendano\" di Carolei organizza le \"Giornate Rendaniane\"."}
{"id": "604965", "revid": "125006510", "url": "https://it.wikipedia.org/wiki?curid=604965", "title": "Quizquiz", "text": "Significato del nome Quizquiz.\n\"Quizquiz\" \u00e8 un termine quechua che sta per \"condottiero\" per antonomasia, ma, secondo certi autori, il soprannome vorrebbe dire \"barbiere\" e deriverebbe dall'incarico di sbarbare il re Huayna C\u00e1pac che il generale avrebbe esercitato, sia per destrezza, sia per somma fiducia di quest'ultimo che non avrebbe gradito offrire la propria gola a nessun altro.\nBiografia.\nTrionfi militari.\nLe sue prime esperienze militari furono conseguite nelle armate di Huayna Capac, durante le campagne del Nord, in cui si distinse per le sue eminenti doti militari. Alla morte dell'undicesimo \"Sapa Inca\", Quizquiz rest\u00f2 al seguito del di lui figlio Atahuallpa, assumendo il comando in capo delle armate di Quito, contrapposte a quelle del Cuzco devote a Hu\u00e1scar.\nIn qualit\u00e0 di comandante supremo organizz\u00f2, assieme a Chalcochima, altro prestigioso generale, la guerra contro il Cuzco sconfiggendo, in diverse battaglie, gli eserciti di Huascar fino alla vittoria finale, culminata nella presa della capitale dell'impero incaico. Mentre stava procedendo al consolidamento del potere di Atahuallpa nella regione del Cuzco, gli giunse la notizia della tragedia di Cajamarca e della cattura del suo signore.\nQuizquiz decise di restare nella capitale dell'impero per ultimare l'opera intrapresa ed invi\u00f2 lo sperimentato Chalcochima, con un poderoso esercito, a soccorrere l'Inca prigioniero, con la raccomandazione di non fare mosse avventate che potessero compromettere l'incolumit\u00e0 di Atahuallpa.\nIncontro con gli Spagnoli.\nIl primo incontro tra Quizquiz e gli invasori del suo paese avvenne a Cuzco. Per reperire l'oro del riscatto, Atahuallpa aveva convinto Francisco Pizarro ad inviare tre militi nella capitale che ne provvedessero personalmente alla raccolta. I tre, Mart\u00edn Bueno, Pedro Mart\u00edn de Moguer e Pedro de Z\u00e1rate, furono ricevuti personalmente da Quizquiz che li tratt\u00f2 onorevolmente, malgrado il loro comportamento tutt'altro che irreprensibile. \nI rozzi soldati non si peritarono di profanare i templi ed insidiare le sacerdotesse, ma lo stato di ostaggio di Atahuallpa non consentiva di prendere nei loro confronti misure adeguate e i tre furono lasciati partire. Quizquiz dovette contentarsi di un minaccioso ammonimento: ingiunse loro di riferire ai capi rimasti a Cajamarca che se non avessero rilasciato l'Inca prigioniero sarebbe andato lui stesso a liberarlo.\nLotta contro gli invasori.\nDopo la morte del suo signore, Quizquiz si rese conto che l'impero abbisognava di un punto di riferimento accentrato nella persona di un Inca supremo. Pizarro che aveva avvertito la stessa necessit\u00e0, aveva fatto eleggere un candidato del Cuzco, il principe Tupac Huallpa e il generale di Quito cerc\u00f2 di contrapporgli un proprio candidato, figlio anch'esso di Huayna C\u00e1pac, il principe Paullu Inca. \nNon sappiamo se l'elezione ebbia avuto effettivamente luogo, ma ormai gli eventi stavano precipitando. Gli Spagnoli erano alle porte del Cuzco e l'armata del Nord doveva pensare soprattutto alla propria salvezza per cui venne deciso di riguadagnare la fidata regione di Quito abbandonando il possesso della capitale dell'impero. Gli Spagnoli occupavano soltanto tre localit\u00e0 del Per\u00f9 quando gli eserciti di Quito si mossero dal Cuzco. Una era la citt\u00e0 stessa di Cuzco, la seconda era la cittadina di Jauja, affidata al tesoriere Riquelme e la terza era la recente colonia di San Miguel che garantiva l'afflusso di rinforzi via mare. Quizquiz decise di investire la guarnigione di Jauja che si trovava sulla strada per Quito. La stagione delle piogge aveva fatto ingrossare i corsi d'acqua e fu sufficiente abbattere i ponti sui fiumi pi\u00f9 tumultuosi per garantirsi le retrovie dall'arrivo di inseguitori dal Cuzco.\nLo scontro si produsse tra l'esercito di Quito e i circa cinquanta spagnoli di Jauja appoggiati da alcune migliaia di indigeni amici. Quizquiz adoper\u00f2 delle strategie elaborate, ma doveva ancora imparare a fronteggiare la cavalleria. I suoi uomini operarono una manovra a tenaglia, ma l'impeto dei cavalli travolse le loro file. La giornata non fu comunque di tutto riposo per le truppe iberiche. Riquelme fu personalmente ferito alla testa e caduto nel fiume dove si combatteva, sarebbe sicuramente morto se non fosse stato soccorso da un gruppo di balestrieri. Uno spagnolo venne ucciso e quasi tutti gli altri riportarono delle ferite mentre i loro ausiliari indigeni furono decimati dalle truppe di Quito.\nLe truppe del Nord riuscirono comunque a passare oltre Jauja, pur rammaricandosi di non aver potuto conquistare la citt\u00e0 difesa da un'esigua guarnigione. Quizquiz fece tesoro dell'esperienza e inoltratosi in una gola fortific\u00f2 le pareti del passo in modo che i cavalli non potessero operare, quindi si attest\u00f2 in attesa. I rinforzi dal Cuzco sopraggiunsero, poche settimane dopo, al comando di Hernando de Soto e di Diego de Almagro, accompagnati da molti indigeni, inviati da Manco II che, nel frattempo, era stato eletto Inca supremo. Appreso che Quizquiz era nei pressi, gli Spagnoli si gettarono baldanzosamente all'attacco, ma questa volta l'accorto generale non li aspettava impreparato. Le difese che aveva preparato funzionarono egregiamente e le loro cariche si frantumarono contro le fortificazioni opportunamente approntate.\nMentre studiavano preoccupati il da farsi, i \"conquistadores\" appresero che gli eserciti nemici avevano abbandonato le loro posizioni e si dirigevano a Nord. Quizquiz, con ogni evidenza, voleva riguadagnare la regione di Quito.\nGli Spagnoli si mossero all'inseguimento, ma procedendo con somma cautela e sostenendo solo dei limitati scontri con la retroguardia in marcia, poi, quando fu chiaro che i nemici abbandonavano la regione desistettero dal seguirli.\nQuizquiz aveva risolto il problema immediato degli inseguitori, ma le sue difficolt\u00e0 non erano finite. Doveva aprirsi un varco attraverso contrade infestate da popolazioni ostili, legate al defunto Huascar, e speranzose in una rivincita grazie all'arrivo degli \"uomini bianchi\" che, incautamente, venivano considerati dei liberatori. Ci\u00f2 malgrado, a mezzo di una marcia impressionante, condotta superando difficolt\u00e0 di ogni tipo, non solo di ordine strategico, ma anche e soprattutto di ordine logistico, Quizquiz condusse le diverse migliaia di uomini, che componevano il suo esercito, oltre i confini dell'antico regno di Quito ove contava di trovare appoggi ed alleati.\nUltima battaglia.\nGiunto nelle terre di Quito per organizzarvi una strenua resistenza e, possibilmente, una guerra di \"reconquista\", ebbe l'amara sorpresa di trovarvi dei contingenti Spagnoli che lo avevano preceduto, giungendo da San Miguel, sotto la guida di Benalcazar. Ad essi erano poi seguiti altri eserciti comandati da Almagro e da Pedro de Alvarado.\nFurono proprio le truppe di Alvarado, che percorrevano il paese alla ricerca di Rumi\u00f1ahui e di altri oppositori, ad imbattersi nell'esercito di Quizquiz in modo del tutto casuale. Un loro distaccamento si scontr\u00f2 con una pattuglia dell'avanguardia di Quizquiz e il loro capo, Sotaurco, messo a tortura, fu costretto a rivelare la posizione dei suoi.\nConvinti di avere in mano il nemico gli Spagnoli si mossero con una prontezza inaudita. A marce forzate, viaggiando anche di notte al lume di torce e fermandosi solo per ferrare i cavalli, giunsero inaspettati in vista dell'esercito in cammino. Quizquiz fu ovviamente sorpreso, ma da consumato stratega ag\u00ec con una rapidit\u00e0 sorprendente. Prima che i nemici fossero giunti a contatto aveva gi\u00e0 diviso il suo esercito in due parti. Una, con tutti i guerrieri, si era lanciata su per le pendici di un pendio e gi\u00e0 si attestava a difesa. L'altra, condotta da lui personalmente, con la maggior parte delle provviste e le donne, cercava di disimpegnarsi in un'altra direzione.\nCome l'accorto generale aveva previsto, gli Spagnoli si lanciarono all'assalto dei guerrieri nemici, ma questi sotto il comando di un fratello di Atahuallpa, di nome Huaypalcon, li tennero a bada senza sforzo facendo rotolare, dall'alto, una valanga di pietre. Durante la notte i due eserciti inca si ricongiunsero e agli spagnoli non rest\u00f2 altro da fare che tentare l'inseguimento, ma furono fermati al passaggio di un fiume che con le sue acque divise i contendenti. Gli indigeni andarono addirittura all'attacco costituendo una testa di ponte sulla riva difesa dagli spagnoli e inflissero numerose perdite al nemico.\nCome giunse la notizia che, poco lontano, un distaccamento indigeno aveva ucciso e decapitato quattordici spagnoli che cercavano di ricongiungersi con i loro compatrioti, questi ultimi decisero di ritirarsi. Quizquiz aveva vinto, ma questa sarebbe stata la sua ultima battaglia.\nMorte.\nDopo l'incontro con gli uomini di Almagro e di Alvarado, Quizquiz si destreggi\u00f2 ancora in numerosi combattimenti, ma si rese ben presto conto che il cerchio del nemico si stava stringendo intorno a lui. Gli eventi avevano dimostrato che, se era possibile difendersi in qualche modo, non era pensabile di poter sconfiggere definitivamente il potente invasore.\nSi rendeva necessario un cambio di strategia e Quizquiz pens\u00f2 di individuarla in una trasformazione della guerra in azioni di guerriglia. Per far questo occorreva inoltrarsi nella selva e, da l\u00ec, compiere rapide incursioni, senza mai accettare uno scontro frontale.\nLa zona in cui voleva portare le truppe era, per\u00f2, selvaggia ed inesplorata e anche se garantiva una certa sicurezza in caso di attacco, comportava la certezza di patirvi la fame, dato l'ingente numero di uomini che vi si sarebbero dovuti sostenere. Gli aiutanti di Quizquiz erano tutti contrari a questa decisione, ma l'ostinato generale insisteva e, irato per la loro resistenza, li tacci\u00f2 di codardia. \nHuaypalcon che fungeva da comandante in seconda, altrettanto alterato, chiese allora di affrontare gli spagnoli in campo aperto per morire con onore piuttosto che ridursi a mangiare erba su delle montagne desolate. Quizquiz non volle sentire ragioni e minacci\u00f2 di considerarlo un traditore se non avesse ubbidito agli ordini. Allora Huaypalcon, fuori di s\u00e9, estrasse la sua mazza da battaglia e lo colp\u00ec al capo. Gli altri capitani lo imitarono e Quizquiz cadde crivellato di colpi.\nGiudizio su Quizquiz.\nQuizquiz fu l'unico dei generali incas a non essere catturato o ucciso dagli Spagnoli. Durante la sua intera vita aveva vinto, per il suo signore, tutte le guerre cui aveva partecipato, procurandosi una fama di invincibilit\u00e0.\nBattendosi contro le armi degli europei, non aveva potuto ottenere i successi cui era abituato con i suoi compatrioti, ma aveva dimostrato indubbie doti di stratega, assimilando rapidamente le caratteristiche della cavalleria europea ed imparando, altrettanto rapidamente, come contrastarla.\nIn diverse occasioni diede dimostrazione di una visione strategica senza pari unita ad una determinazione assoluta ed inflessibile che, fino al termine della sua vita, cerc\u00f2 di infondere nei suoi eserciti.\nAl di l\u00e0 delle sue indubbie qualit\u00e0 guerriere, la dote morale che, in lui, maggiormente colpisce \u00e8 comunque la perseveranza e l'irriducibile volont\u00e0 di opporsi, con tutte le sue forze, sempre e comunque, all'odiato invasore, senza cedimenti o titubanze di sorta."}
{"id": "604971", "revid": "339392", "url": "https://it.wikipedia.org/wiki?curid=604971", "title": "Niagara Falls, New York", "text": ""}
{"id": "604972", "revid": "161374", "url": "https://it.wikipedia.org/wiki?curid=604972", "title": "Niagara Falls, Ontario", "text": ""}
{"id": "604973", "revid": "125076990", "url": "https://it.wikipedia.org/wiki?curid=604973", "title": "Anna Banti", "text": "Anna Banti si \u00e8 occupata di critica d'arte, narrativa, traduzioni, saggistica (oltre che d'arte, ha scritto articoli di costume, storici, letterari, di cinema). La sua colta scrittura d\u00e0 vita a una prosa ricca, elegante, raffinata. Da ricordare, alcune monografie specialistiche nell'ambito delle arti figurative, la narrativa (racconti e romanzi) di ambientazione storica (vedi sopra), traduzioni dall'inglese e dal francese, articoli/saggi su importanti scrittori del passato o a lei contemporanei\nBiografia.\nFiglia unica, nata nel capoluogo toscano alla fine del XIX sec. da una famiglia d'origine siciliana spostatasi prima in Calabria e poi in Piemonte, viene incoraggiata sin dall'inizio dal padre Luigi-Vincenzo, avvocato delle Ferrovie, a intraprendere gli studi umanistici. La madre, Gemma Benini, era originaria di Prato.\nDopo la laurea in lettere con una tesi sullo scrittore d'arte secentesco Marco Boschini, relatore Adolfo Venturi, appare nel 1919 su \u00abL'Arte\u00bb (diretta dallo stesso Venturi) un suo primo saggio proprio sul Boschini lodato da Benedetto Croce su \u00abLa Critica\u00bb.\nNel 1924 sposa il critico e storico dell'arte Roberto Longhi (1890-1970), incontrato nel 1914 come professore al Liceo Tasso di Roma, uomo di profonda cultura, sia letteraria che artistica. Non ebbero figli. Insieme danno vita nel 1950 alla rivista \"Paragone\" (nella doppia veste \"Arte\" e \"Letteratura\"), della cui sezione letteraria Anna Banti tiene la direzione fino alla morte del marito (3 giugno 1970), per poi assumersi l'impegno di seguire entrambe. L'anno dopo viene riconosciuta ufficialmente la Fondazione Longhi, alla quale dona l'edificio di via Fortini. In seguito viene nominata Presidente del Consiglio direttivo della Fondazione, alla quale si dedica con ritrovata alacrit\u00e0.\nAnna.\nAnna Banti \u00e8 quindi un \"nom de plume\", come spiega in un'intervista a Sandra Petrignani nel 1983: \u00abMi sarebbe piaciuto usare il cognome di mio marito. Ma lui l'aveva gi\u00e0 reso grande e non mi sembrava giusto fregiarmene. Il mio vero nome, Lucia Lopresti, non mi piaceva. Non \u00e8 abbastanza musicale. Anna Banti era una parente della famiglia di mia madre. Una nobildonna molto elegante, molto misteriosa. Da bambina mi aveva incuriosita parecchio. Cos\u00ec divenni Anna Banti. Del resto il nome ce lo facciamo noi. Non \u00e8 detto che siamo tutta la vita il nome della nostra nascita\u00bb.\nDa una lettera del '73 a Giuseppe Leonelli: \u00abAnna Banti? Quella signora velata di bianco che da bambina m'incantava non fu che un pretesto alla mia insicurezza quando dovetti \"firmare\". E poi il mio nome vero \u00e8 un nome infantile (almeno per me: nelle Marche, a Fontespina, mi chiamavano Luci\u00f2la). Avevo bisogno di un nome del tutto diverso che s'imponesse a me stessa, segreto e autoritario. Da \"Infanta di Spagna\", fantasticavo\u00bb.\nNel 1930 esordisce dunque nella narrativa come \"Anna Banti\" con il racconto \"Barbara e la morte\", che confluir\u00e0 dopo alcune modifiche nel libro del '37. Accantona cos\u00ec, ma non del tutto, gli studi e le aspirazioni giovanili:\n[...] non ero fatta per la storia dell'arte. Non \u00e8 stato un male cambiare campo. Anche perch\u00e9 visto che c'era gi\u00e0 Longhi a fare il critico cos\u00ec bene, non mi pareva ci fosse bisogno di un'altra a fare la stessa cosa molto meno bene. Lui era un genio della critica d'arte, io sarei stata una normale storica dell'arte. Anche se qualche intuizione, in questo campo, l'ho avuta...\nLa sua produzione.\n\"Tableaux vivants\".\nSin dai primi \u00abincunaboli narrativi\u00bb, uno dei tratti caratteristici della scrittura di Anna Banti riguarda il suo porsi come narratrice in un modo particolare di fronte alle storie, capace al contempo di assecondarle e di rifiutarne le suggestioni, per rimanere pi\u00f9 libera non solo di immaginare ma anche di creare nuovi rapporti con i personaggi.\n Banti mette in luce storie complesse - soprattutto di donne - a sfondo psicologico, analizzando, attraverso la convergenza di vari punti di vista, personaggi colti con grande acutezza nei loro momenti di crisi morale ed esistenziale. Il grande tema \u00e8 la solitudine della donna alla ricerca di una dignit\u00e0 nel mondo degli uomini, in una dolorosa vicenda di umiliazioni e riscatti.\nSecondo Gianfranco Contini,\nIl tema fondamentale \u00e8 quello, per cos\u00ec dire, della condizione femminile, indagata con un pathos che, contenendosi, si converte di continuo in durezza anche sbrigativa. Per questa necessit\u00e0 di allontanare da s\u00e9 l'oggetto, i suoi riconosciuti capolavori sono quelli in cui le figure hanno il remoto della storia, eventualmente richiamata anche con mezzi stilistici [...] che danno il colore del tempo, e che all'autrice, espertissima frequentatrice di archivi e riesumatrice di documenti importanti (in particolare sul Caravaggio e la sua cerchia), riescono molto felici. Tale \u00e8 il caso di \"Artemisia\" [...].\nSempre su \"Artemisia\", Contini aggiunge:\nArtemisia (\u00abdonna, inferno per me, male per gli altri\u00bb) \u00e8 il personaggio che si muove nell'intervallo fra le definizioni di \u00abdonna forte\u00bb [...] e di \u00abdonna altera ma debole\u00bb [...]. [...] vittima pregiudizialmente dannata (e a questo punto la desinenza in \"a\" non dovrebbe celare oltre l'umanit\u00e0 generale del tipo, non limitato a una fisiologica met\u00e0 della razza), in codesto impasto di fragilit\u00e0 umiliata e repressa che per orgoglio simula la forza, ravvisiamo la dominante, non diremo l'ossessione, che individuava le figure di Anna Banti [...].\nNel tempo la sua scrittura, memore della pi\u00f9 genuina \"prosa d'arte\" (ad es., quella di Emilio Cecchi e, ovviamente, di Longhi), far\u00e0 via via a meno - secondo Pier Paolo Pasolini - della propria \u00abrigidezza madreperlacea\u00bb:la patina di vecchia pergamena, la rifinitura da mirabile opera minore che esclude che nelle proprie superfici possa sopravvivere anche la minima zona non perfettamente elaborata; la pagina ha perduto la compattezza del ricamo, la durezza del damasco. Naturalmente Anna Banti continua a scrivere come sa, com'\u00e8 sua tradizione linguistica interiore, suo \u00abidioletto\u00bb. Ma una fretta di dire, [...] di scorrere negli anni per giungere ai giorni importanti, [...] fa s\u00ec che il suo stile [...] applichi nel modo pi\u00f9 spiccio le proprie inalienabili regole, non badi a qualche trasandatezza, non tema di scendere al servizio di una affabulazione che faccia di esso, cos\u00ec \u00abestremo\u00bb, una elegante lingua media! [...] d'improvviso, tutto ci\u00f2 non ha come esito l'immobilit\u00e0, la fissazione del tempo; al contrario, [...] invece che \u00abfissare\u00bb la realt\u00e0, pare comunicarle una sua misteriosa ansia di scorrere, di fluire. Forse la pittura si \u00e8 fatta cinema.\nAnni '30-'40.\n\"Itinerario di Paolina\" (1937).\nAttento e delicato ritratto di Paola (\"alter ego\" dell'autrice) in tredici parti o \"capitoli\", dalle primissime esperienze dell'infanzia fino alle soglie della giovinezza.\n\"Il coraggio delle donne\" (1940).\nCinque racconti sulla condizione femminile tra la fine dell'800 e gli inizi del '900.\n\"Sette lune\" (1941).\nRomanzo \u00abacerbo\u00bb a detta della stessa autrice. Maria e Fernanda stringono amicizia in vista di un esame universitario, ma le loro vite \u00abpost \"belle-\u00e9poque\"\u00bb seguiranno un diverso destino.\n\"Le monache cantano\" (1942).\nUndici racconti, in generale collegati dalla figura, pi\u00f9 o meno evidente, della studiosa o \u00abvisitatrice [...] in cerca di pitture celebri\u00bb.\nAnni '40-'50.\n\"Artemisia\" (1947).\nPrimo, grande successo di critica, \u00e8 il libro pi\u00f9 famoso e sofferto: Anna Banti deve scriverlo due volte, avendo perduto la prima stesura in un bombardamento del '44 su Firenze. Un romanzo nel romanzo. Assieme alla ricerca del personaggio tra le macerie della Storia (e del cuore) e al rapporto con esso, l'autrice rievoca la vita della pittrice seicentesca Artemisia Gentileschi, \u00abdonna eccezionale, n\u00e9 sposa n\u00e9 fanciulla\u00bb, narrando la vocazione artistica di una donna in lotta contro i pregiudizi del suo tempo (\u00ab\"Vedranno chi \u00e8 Artemisia\"\u00bb):Una delle prime donne che sostennero colle parole e colle opere il diritto al lavoro congeniale e a una parit\u00e0 di spirito fra i due sessi.\nUna vita travagliata (lo stupro, il processo) in cerca dell'affermazione di s\u00e9 e della propria dignit\u00e0 (\u00ab\"Ma io dipingo\" scopre Artemisia, risvegliandosi: ed \u00e8 salvata\u00bb; \u00ab[...] una donna che dipinge nel mille seicento quaranta \u00e8 un atto di coraggio, [...] fino ad oggi\u00bb); ma soprattutto alla disperata ricerca di affetto, dell'amore mai goduto fino in fondo per le persone care: il devoto e un po' incompreso fratello Francesco, il tenero e subito perduto marito Antonio, l'ostile figlia Porziella, l'ombroso e irraggiungibile - se non a momenti, in particolare verso la fine - padre Orazio, con cui un giorno riesce a parlare il \"suo\" (il loro) linguaggio, quello dell'arte, \u00abdei puri, degli eletti\u00bb.\nDopo l'umiliazione di \"Corte Savella\", una lontana sera \u00absul finire d'agosto\u00bb era gi\u00e0 avvenuto qualcosa:\nil ritorno di Orazio fu improvviso, a ventun'ora, quando le vicine non avevano ancora cenato e la dispersione del chiacchiericcio e dei lazzi, dietro le impannate della finestra chiusa, isolava con pi\u00f9 rilievo l'operosa solitudine di Artemisia, seduta al suo lavoro, negletta di vesticciola, una tazza di latte posata accanto ai fogli del disegno. Per insidia che imbastisse la persuasione d'esser sospettata e giudicata male, Artemisia non pot\u00e9, questa volta, che rispecchiarsi innocente. Aveva a modello un'ala grigia di piccione, pazientemente ricucita e incollata, che doveva figurare ala d'angelo e, sul manichino, un ritaglio di broccato azzurro. Gli occhi chiari della fanciulla sollevati sul padre che entrava riflettevano quell'azzurro: assorta e limpida essa gli apparve come quando la ritraeva bambina, che se ne stava quieta a vederlo dipingere. Dapprima non ci furono parole, ma, nello sguardo d'Orazio, quella luce gioviale di quando discorreva di pittura o gliene mostravano, specchio di un'attivit\u00e0 desiderosa e felice. Erano anni che la figlia non la ritrovava e fu un raggio di sole che le distese la mano chiusa sul lapis, illumin\u00f2 il foglio, disciolse le sue membra umiliate. Come si chinava su di lei, essa gli vide, all'angolo dell'occhio, quella contrazione di rughettine benevole che preludeva un sorriso, un segno di soddisfazione: col polpastrello del pollice egli fuse delicatamente l'ombra un po' tagliente del carboncino nella veste dell'angelo. Si rialz\u00f2, e anche lei si levava intimidita ma non pi\u00f9 goffa. Orazio disse: \u00abFinisci\u00bb, ed entr\u00f2 in camera. Dopo un minuto lo sent\u00ec che fischiettava, risciacquandosi.\nPoi, pi\u00f9 tardi, \u00abnella eretica Inghilterra\u00bb:\nLa soggezione di Artemisia, pronta a sollevare e ad accomodare i quadri nella miglior luce, e poi ritta accanto al cavalletto dove ogni dipinto veniva posato, era adesso d'una sollecitudine ansiosa, s\u00ec, ma tutta dedita e scoperta. Non c'era nulla, sulla tela, che volesse nascosta o dissimulata, n\u00e9 si vergognava di essere esposta cos\u00ec, nel suo lavoro, povero o felice che fosse, essenza, sapore unico di giorni in cui s'era dolcemente persa a ricreare un viso, un panno, a inventare una luce sagace, a stendere una velatura eloquente. Non un medico e neppure il confessore l'avrebbero trovata pi\u00f9 sincera e umile. Un linguaggio si parlava, a occhiate, nobile e segreto, che pure abbracciava tutto il mondo visibile e anche un gran tempo, oltre la vita umana: in un'eterna accademia di maestri di cui Orazio portava il segno e il giudizio. E dopo il necessario silenzio, furon scambiate le parole libere ed efficaci dell'arte e una incantata parit\u00e0 di espressione si stabil\u00ec, che oltrepassava le contingenze di et\u00e0, di sesso, di parentela. Ecco giustificata Artemisia, matrona bizzarra che \u00e8 partita sola di casa, senza necessit\u00e0, come la gente pu\u00f2 dire. Eccola sicura e lieta, di fronte a questi gesti e parole, incomparabilmente rispettosi, a questi riconoscimenti, a queste leali riserve. Due spiriti, non un uomo e una donna, non un padre e una figlia. E la figlia, affrancata dall'ossequio, sciolta in un fervore di dimostrazione che la fa ardita, alza la fronte e gli occhi. Spiega le difficolt\u00e0; chiarisce le intenzioni: riconosce gli errori senza soffrirne; gode delle riuscite senza insuperbirne, anzi ridendo, come di scherzi ben condotti. Un tantino di ebberezza: il pugno della donna si appoggia al fianco, virilmente; tutto il corpo, compresso nella rigida ampiezza dei panni, sfoggia gesti poco femminei, ma cos\u00ec innocenti! Questa dannata pittura! \u00abTi dico che uno scorcio di questo taglio il Baglione e gli altri romani non lo azzeccherebbero.\u00bb \u00abNo, lascia stare i paesi, non son cose per te.\u00bb Ora la vita di Artemisia par tutta un armonioso fluire dai primi insegnamenti paterni, all'ascetico giovanile esercizio: sino ad oggi, che Orazio le discorre con limpida rudezza, come ai compagni di via della Croce, i migliori pittori di Roma. Una felicit\u00e0 intoccabile, in cui l'onore cos\u00ec presto perduto vien restituito a un animo che gi\u00e0 cedeva. Non importa esser stata donna, pi\u00f9 volte sconsigliata, due volte tradita. Non c'\u00e8 pi\u00f9 dubbi, un pittore ha avuto nome; Artemisia Gentileschi.\n\"Le donne muoiono\" (1951).\nRaccolta di quattro racconti, tra cui spicca \"Lavinia fuggita\": nella Venezia di Vivaldi, tre amiche orfane all'Ospedale della Piet\u00e0, Orsola, Zanetta e Lavinia, sognano il proprio futuro; la terza, pi\u00f9 di tutte, appare divisa tra la bruciante passione di comporre musica \"in incognito \" e l'altrettanto forte desiderio di scoprire le proprie radici.\nSecondo Cecchi, in \"Lavinia fuggita\" si ha \u00abla piena, splendida misura del talento della Banti [...] il perfezionarsi dell'arte che [...] \u00e8 qui giunta a chiarezza suprema\u00bb:\nun racconto che sta fra quanto di meglio nella letteratura narrativa in questi anni \u00e8 stato prodotto, e non soltanto in Italia. [...] Le due meschinelle, Orsola e Zanetta, che discorrono di quando erano all'orfanotrofio, e rievocano la ribelle Lavinia, non meno di costei sono figure di cui sar\u00e0 difficile scordarsi.\n\"Il bastardo\" (1953).\nRomanzo \"fratello\" di \"Artemisia\" ovvero anch'esso perduto durante la seconda guerra mondiale e riscritto. Di ambientazione contemporanea, vi si narra la storia della famiglia De Gregorio, \u00abespressione di una societ\u00e0 intimamente logorata\u00bb (Niccol\u00f2 Gallo). Indimenticabile \u00e8 \u00abl'episodio notturno che conclude il primo capitolo del romanzo, dove Cecilia scopre l'esistenza del bastardo, figlio illegittimo di suo padre, il barone De Gregorio\u00bb; nel 1951, su \"Paragone\" tali pagine erano intitolate \"Luna sull'orto,\" anticipazione del testo ancora inedito. Nel '61, una nuova edizione del libro reca invece il titolo \"La casa piccola\", \u00abche fa riferimento alla famiglia illegittima del barone De Gregorio (tiene \"casa piccola\", secondo un'espressione gergale)\u00bb.\n\"Allarme sul lago\" (1954).\n\u00abDalla sosta forzata di una viaggiatrice in un alberghetto sulle rive di un lago alpino, all'allarme misterioso che annuncia una imminente e imprecisata catastrofe (l'eco di Hiroscima [...] \u00e8 ancora viva) che, del resto, \u00e8 e rimane puramente indiziale, l'azione romanzesca viene precisandosi in contorni estremamente spogli; ne \u00e8 immagine immediata la stanza del Miralago, dove [Costanza-]Eugenia, la viaggiatrice, incontra [...] tre donne in fuga\u00bb: Katrina, Ottorina e Adele. \u00abE la cornice rimane immutata tutto il tempo che durano i racconti che in essa si formano, evocati, quasi, dalla situazione straordinaria [...] che ripete puntualmente la condizione esistenziale di queste donne, prese come esempio dalla schiera delle \"recluse\" della normale \"vita a due\"\u00bb.\nAnni '60.\n\"Noi credevamo\" (1967)\nDel 1967 \u00e8 il romanzo storico \"Noi credevamo\", quantunque la Banti precisi che i suoi andrebbero considerati \"non\" romanzi storici bens\u00ec \"interpretazioni ipotetiche della storia\". Anno 1883: in esilio nella casa torinese, un anziano e sofferente patriota \"democratico\" mette a fuoco, analizza e giudica un'esistenza vissuta tra ideologia e azione, vergando uno \"scartafaccio\" ovvero le proprie memorie, sull'attivit\u00e0 politica clandestina, la prigionia subita da detenuto politico nelle carceri borboniche, la disillusione postunitaria. Protagonista \u00e8 il gentiluomo calabrese Domenico Lopresti, \u00abdi incrollabile credo repubblicano\u00bb, mazziniano e garibaldino, nella cui figura si adombra il nonno paterno della Banti. Prima corriere settario, poi galeotto a Procida e a Montefusco insieme con Carlo Poerio e Sigismondo Castromediano, egli finisce, dopo \u00abl'impresa dei Mille vissuta a fianco di Garibaldi\u00bb, per impiegarsi presso le dogane del nuovo Regno d'Italia. Ma si ritirer\u00e0, in seguito all'ultimo bruciante disinganno di Aspromonte. Vivendo nel continuo e sfibrante ricordo degli eventi, le \"fratture\", che ne hanno segnato il passato, don Domenico cerca di darsi delle spiegazioni; amaramente, prender\u00e0 atto del crollo degli ideali risorgimentali in cui aveva creduto, mentre scrive con rabbia, di nascosto, quasi vergognandosene, abbandonandosi ai momenti di una vita raminga fatta di amicizie, tradimenti, speranze e delusioni. Una visione disincantata del Risorgimento italiano: \u00abMa io non conto, eravamo tanti, eravamo insieme, il carcere non bastava; la lotta dovevamo cominciarla quando ne uscimmo. Noi, dolce parola\u00bb. Prendendo spunto dal libro, \u00e8 stata tratta la sceneggiatura dell'omonimo film (2010) diretto da Mario Martone, che restituisce meritatamente notoriet\u00e0, dopo decenni di oblio, all'opera e alla Banti: \u00abQuesto grande romanzo mi ha fornito spaccati narrativi importantissimi per il mio film\u00bb. Il regista ne ricava due episodi: la prigionia a Montefusco e l'Aspromonte.\nAnni '70-'80.\nNel 1972 vince il Premio Bagutta, prima donna ad ottenere il riconoscimento nella lunga storia del premio.\nNel 1973 pubblica \"La camicia bruciata\", terza grande \"interpretazione storica\" dopo \"Artemisia\" e \"Noi credevamo\". La storia comincia nel 1661 e si conclude nei primi anni del secolo successivo, dopo aver seguito le vicende e analizzato la psicologia di due principesse di casa Medici, Marguerite-Louise e Violante.\nNel 1981 esce \"Un grido lacerante\", ultima \u00abautobiografia trasposta\u00bb che si ricollega al primo libro, \"Itinerario di Paolina\" (1937), quasi a chiudere idealmente il cerchio.\nOnorificenze.\nNel 1982, l'Accademia Nazionale dei Lincei le conferisce il Premio Feltrinelli per la Narrativa, ex aequo con Romano Bilenchi.\nPremi letterari:"}
{"id": "604974", "revid": "130040", "url": "https://it.wikipedia.org/wiki?curid=604974", "title": "Guglielmo IX di Aquitania", "text": ""}
{"id": "604976", "revid": "599013", "url": "https://it.wikipedia.org/wiki?curid=604976", "title": "Luca Sottana", "text": "Carriera.\nCresciuto nelle giovanili della Benetton Treviso, Piero Bucchi lo fa esordire nell'aprile 2001, nella massima divisione del campionato italiano di pallacanestro Serie A . In seguito \u00e8 stato ceduto a varie squadre di campionati minori, a titolo di prestito, per maturare esperienza, dapprima in LegADue, con il Progresso Castel Maggiore, Aurora Basket Jesi poi con Trapani e Forl\u00ec in Serie B d'Eccellenza.\nDal 2004 al 2006 torna alla Benetton Treviso dove vince Coppa Italia, Scudetto e Supercoppa italiana. Successivamente passa alla Reyer Venezia, club di serie B1 dove vince la Winter Cup LNP.\nNella stagione 2007-08 veste la maglia dell'Original Marines Gragnano. Nella stagione 2008-09 passa a vestire la maglia dell'Olimpia Basket Matera partecipante al campionato di Serie A Dilettanti. Nella stagione 2009-10, con l'inserimento di parametri federali torna al Basket Oderzo dove aveva gi\u00e0 giocato da junior in doppio tesseramento con la Benetton. Da fine gennaio lascia la societ\u00e0 opitergina e si accorda con la Fortitudo Martina Franca (B Dilettanti girone D). Nel 2011 coach Marcello Ghizzinardi, che allena Riviera Vado Basket, lo rivuole in squadra dopo averlo avuto a Gragnano, vincendo il campionato e facendo la promozione in Serie A Dilettanti.\nDopo una stagione alla Sebastiani Basket Club Rieti, torna a Oderzo, disputando il campionato di DNC.\n\u00c8 stato membro e capitano della nazionale basket cadetti e juniores."}
{"id": "604978", "revid": "6066", "url": "https://it.wikipedia.org/wiki?curid=604978", "title": "Jan Van Der Roost", "text": ""}
{"id": "604979", "revid": "729019", "url": "https://it.wikipedia.org/wiki?curid=604979", "title": "Movimento Comunista Rivoluzionario", "text": "Il Movimento Comunista Rivoluzionario (MCR), noto anche come partito delle casette, fu una organizzazione terroristica di estrema sinistra, attiva negli anni 1979-1980.\nIl Movimento.\nL'MCR si costitu\u00ec nel 1979 ponendosi l'obiettivo di effettuare azioni armate nel Lazio nel contesto delle \"lotte per la casa\".\nLa prima azione avviene nel Novembre del 1979, quando alcuni componenti irrompono nella sede dell'UPPI (Unione Piccoli Proprietari Immobiliari) dove devastano la sede dell'associazione. Seguono poi l'assalto all'immobiliare del costruttore Settimio Imperi, il quale viene prima messo alla gogna di fronte ai suoi dipendenti e poi ferito. Seguono poi alcuni attentati incendiari ai danni di automobili e case dove abitavano esponenti delle agenzie immobiliari. Viene risparmiata le sede di Colombo Masi il quale evita la distruzione della sede poich\u00e9 dice ai guerriglieri che avrebbe distribuito case agli sfrattati, promessa che poi mantiene. Passano poi all'assalto armato alla sede dell'immobiliare Gabetti, e al tentato incendio di un'auto dei Carabinieri, poi fallito per la reazione armata dei carabinieri stessi. Furono poi portate avanti irruzioni in agenzie immobiliari e attacchi incendiari anche a banche e sedi militari.\nBen presto gruppi armati come i Comitati Comunisti Rivoluzionari, le Formazioni Comuniste Armate e frazioni armate dell'Autonomia operaia, danno vita al Movimento Comunista Combattente, formazione che, poco dopo, confluisce nell'MCR.\nNella sua evoluzione di lotta armata si finalizzarono poi nuovi obiettivi: propaganda, lavoro e carceri. Nel 1980, a seguito di un esproprio ad una banca in provincia dell'Aquila, nasce ad un posto di blocco tra Cassino e la localit\u00e0 montana di Settefrati uno scontro a fuoco nel quale morirono due militanti, Claudio Ernesto Pallone e Arnaldo Fausto Genoino. Dopo l'evento l'MCR sospese le azioni armate. Fino ad oggi sono state inquisite 67 persone."}
{"id": "604983", "revid": "767487", "url": "https://it.wikipedia.org/wiki?curid=604983", "title": "Walter Garc\u00eda", "text": "Carriera.\nCresce nelle giovanili dell'Argentinos Juniors. Con la maglia biancorossa esordisce in Primera B Nacional (la seconda divisione), e ha modo di disputare il mondiale a Trinidad e Tobago nel 2001 con la maglia dell'Argentina Under-17 e quello del 2003 in Arabia Saudita con l'Under-20.\nQuello stesso anno viene preso dal San Lorenzo, con cui esordisce nel campionato di clausura 2004. Con i rossoblu di Buenos Aires gioca per un altro anno e mezzo.\nNel marzo 2006 lascia il campionato argentino e viene acquistato per tre milioni di euro dal , squadra della Premier League russa. Qui non riesce a ritagliarsi uno spazio nella squadra. Va cos\u00ec in prestito al Catania nell'agosto 2006, per sostituire Paolo Bianco, ma non trova spazio e a gennaio 2007 torna in patria, al Quilmes.\nA fine agosto 2008, terminato il contratto con il Quilmes, Garc\u00eda firma per il Nacional di Montevideo."}
{"id": "604991", "revid": "729019", "url": "https://it.wikipedia.org/wiki?curid=604991", "title": "Battaglia di Pelagonia", "text": "La battaglia di Pelagonia, anche menzionata con il nome di battaglia di Kastoria ebbe luogo nel settembre del 1259, vedendo contrapposti l'impero di Nicea, il despotato d'Epiro, il regno di Sicilia e il principato d'Acaia. Fu un evento di grande importanza nella storia medievale dei Balcani, dal quale sarebbero scaturite la riconquista di Costantinopoli da parte dei Greci e la fine dell'Impero Latino nel 1261. Esso segna inoltre l'inizio dell'espansione dell'Impero di Nicea nella Grecia, gettando le basi della formazione del Despotato di Morea.\nL'esatta collocazione geografica della battaglia \u00e8 incerta. La battaglia viene chiamata in diverse fonti con il nome di battaglia di Kastoria, dal nome della regione nella Macedonia occidentale. In tale area infatti secondo le fonti bizantine (i.e. Giorgio Pachimere, Giorgio Acropolita e Niceforo Gregora) si ebbero i primi scontri, in una localit\u00e0 chiamata \"\u0392\u03bf\u03c1\u03af\u03bb\u03b1 \u03bb\u03cc\u03b3\u03b3\u03bf\u03c2\" (Borila Longos). Tuttavia considerando che le operazioni militari si estesero includendo l'assedio di Prilep, il termine battaglia di Pelagonia \u00e8 ritenuto pi\u00f9 appropriato.\nAntefatto.\nL'Imperatore bizantino Teodoro II Lascaris mor\u00ec nel 1258, lasciando come erede al trono il giovane figlio Giovanni IV Lascaris, sotto la reggenza di Michele VIII Paleologo. Il nuovo sovrano si pose quale obiettivo la riconquista della Grecia, della Tracia, e della capitale Costantinopoli, territori che i crociati della quarta crociata avevano strappato all'Impero bizantino. La crescente ambizione dell'Impero di Nicea determin\u00f2 la formazione di un sistema di alleanze in chiave anti-bizantina, formalizzata dal matrimonio, avvenuto nel 1259, di Guglielmo II di Villehardouin con Anna Comnena Ducaina (anche conosciuta come Agnese), figlia di Michele II d'Epiro. Tale evento sanc\u00ec l'alleanza tra Despotato d'Epiro e il Principato d'Achea, contro l'Impero di Nicea (o bizantino). L'alleanza includeva anche Manfredi di Sicilia il quale schier\u00f2 a suo supporto disposizione di Guglielmo 400 cavalieri siciliani.\nNell'autunno del 1258 l'armata di Nicea, sotto il comando di Giovanni Paleologo (fratello di Michele VIII Paleologo e Sebastocratore), Teodoro Ducas (generale bizantino e fratello del despota d'Epiro Michele II Ducas), e ad Alessio Strategopulo (generale e Gran domestico del Basileus Michele VIII) pass\u00f2 in Europa, trascorrendo l'inverno in Macedonia, dove venne rinforzata da reclute locali. In primavera pass\u00f2 all'offensiva, avanzando rapidamente lungo la via Egnatia, catturando Ocrida e Devol. Michele II dell'Epiro, accampato a Kastoria, venne colto di sorpresa dall'avanzata e quando i Niceni attraversarono il passo di Vodena per affrontarlo si ritir\u00f2 precipitosamente attraversando il Pindo, fermandosi tra Avlona (l'odierna Valona) e Bellegrada (l'odierna Berat), occupate dal suo alleato Manfredi. Nella ritirata attraverso l'aspro terreno montuoso gli Epiroti persero molti uomini. Gli Epiroti avevano a questo punto perso vaste porzioni del loro territorio, ma vennero in loro aiuto gli alleati Latini. Manfredi, distratto dai suoi conflitti con i Guelfi nell'Italia centrale, non prese parte personalmente alle operazioni, sebbene la sua presenza venga erroneamente menzionata da Niceforo Gregora e Matteo Spinelli. Egli invi\u00f2 nondimeno un contingente di 400 cavalieri tedeschi ben equipaggiati, il quale sbarc\u00f2 ad Avlona per unirsi alle forze di Michele d'Epiro. Guglielmo II di Villehardouin invece si pose personalmente alla testa delle sue forze. Le versioni greca e francese della Cronaca della Morea menzionano la presenza di contingenti dall'Acaia, dal Ducato di Atene, dalla Triarchia del Negroponte e dal Ducato dell'Arcipelago sotto il comando di Guglielmo, suggerendo una leva feudale generale da parte degli Stati Franchi dell'Ellade vassalli del Principe d'Acaia. Numerosi nobili della Grecia Latina presero parte alla spedizione. L'esercito dell'Acaia attravers\u00f2 il golfo di Corinto a Nafpaktos e marci\u00f2 fino alla capitale epirota Arta. Successivamente attravers\u00f2 il Pindo e si congiunse alle forze degli altri Stati Franchi a Thalassionon (probabilmente Elassona nella Tessaglia settentrionale). Michele dell'Epiro era accompagnato dal figlio maggiore Niceforo e dal figlio illegittimo Giovanni I Ducas, signore della Tessaglia, il quale disponeva di un numeroso contingente di Valacchi. La Cronaca di Morea fornisce una stima di 8000 unit\u00e0 armate pesantemente e 12000 unit\u00e0 leggere per l'esercito di Guglielmo; per l'esercito epirota menziona rispettivamente 8000 e 18000 unit\u00e0. Tali numeri sono tuttavia certamente esagerati.\nDal lato niceno, l'esercito comprendeva non solo contingenti greci dall'Asia, dalla Macedonia e dalla Tracia, ma anche un numero significativo di mercenari; secondo la Cronaca vi erano 300 Tedeschi, 1500 Ungheresi, 600 Serbi, alcune centinaia di Bulgari nonch\u00e9 1500 Turchi e 2000 Cumani. La consistenza numerica dell'esercito niceno non viene menzionata esplicitamente nelle fonti; nella Cronaca si fa riferimento a 27 reggimenti (\"allagia\"). Secondo lo storico Deno John Geanakoplos si ricava in generale dalle fonti l'impressione che le forze latine superassero in maniera significativa quelle greche.\nLa battaglia.\nI due eserciti erano schierati davanti a Pelagonia: per buona sorte dei bizantini l'esercito nemico di fatto si autodistrusse in virt\u00f9 della diffidenza esistente tra i due alleati pi\u00f9 importanti: il Principato d'Achea e il Despotato d'Epiro.\nIl Despota Michele II e il figlio Giovanni Ducas pensavano (sbagliando) che, appena si fossero scontrati coi bizantini, i latini sarebbero fuggiti in modo che l'esercito del despotato potesse essere massacrato. Inoltre lo storico bizantino Giorgio Pachymeres, ci racconta che Giovanni il Bastardo, figlio di Michele Ducas, pass\u00f2 dalla parte dei bizantini, perch\u00e9 Guglielmo II di Villehardouin lo svillaneggiava ricordandogli come fosse nato da una relazione extraconiugale, in pi\u00f9 la sera prima Giovanni aveva convinto molti soldati a disertare, a causa del suo litigio con Guglielmo. Oltretutto durante la battaglia, i tedeschi al comando del duca di Carinzia tradirono la lega, e attaccarono i loro stessi compagni creando scompiglio nell'esercito della lega anti\u2013bizantina. Il duca di Carinzia mor\u00ec in battaglia.\nQuando inizi\u00f2 la battaglia Giovanni Paleologo e Alessio Strategopulo si ritrovarono a combattere solamente contro la cavalleria di Manfredi di Sicilia e di Villehardouin, la cavalleria fu subito massacrata dagli arcieri cumani, e ungheresi dello schieramento bizantino, che uccisero in pratica tutti i cavalli, lasciando appiedati i cavalieri, che furono facile preda dalla fanteria bizantina. L'esercito della lega anti\u00a0\u2013 bizantina era in fuga, tutti i suoi componenti stavano scappando, nessuno pi\u00f9 resisteva, per i bizantini fu un compito facile inseguire e massacrare i resti della armata nemica.\nIn breve Manfredi si arrese, mente Villehardouin fugg\u00ec, verso un pagliaio nei pressi di Kastoria, ma fu ritrovato da Teodoro Ducas, da cui fu riconosciuto per via dei suoi denti sporgenti, quindi catturato e portato al cospetto di Giovanni Paleologo.\nVillehardouin fu liberato solo quando riconobbe Michele VIII come suo signore assoluto, e dopo aver ceduto all'Impero di Nicea: Mistra e Monemvasia, l'accordo non fu riconosciuto dal Papa, ma per i bizantini questo non aveva alcuna importanza.\nConseguenze della battaglia di Pelagonia.\nDopo questa grande vittoria l'esercito bizantino si divise in due parti: Giovanni Paleologo and\u00f2 alla conquista della Tessaglia, di cui subito assedi\u00f2 Tebe, mentre Alessio Strategopulo marci\u00f2 verso il Despotato d'Epiro per espugnarne la capitale, Arta.\nIl Principato d'Achea che fin in quel momento era stato il regno crociato pi\u00f9 potente venne ridotto a essere un piccolo vassallo e con un'espansione territoriale pi\u00f9 che dimezzata che cadr\u00e0 nel 1456 per mano ottomana; potenza regionale dominante diverr\u00e0 il confinante Ducato d'Atene. I bizantini stavano vincendo su tutti i fronti, la strada verso Costantinopoli era spianata, ora non rimaneva che conquistarla.\nCi sono delle incongruenze nella Cronaca della Morea, dove viene menzionata la presenza di un Duca di Carinzia nella battaglia. All'epoca dei fatti il duca era Ulrico III di Carinzia, ma questi govern\u00f2 per diversi anni dopo il 1259 e quasi certamente non partecip\u00f2 ai fatti narrati. \u00c8 possibile quindi supporre che tale aggiunta sia del tutto spuria e sia stata fatta dallo scrittore della Cronaca per abbellire la narrazione di tali eventi."}
{"id": "604992", "revid": "228587", "url": "https://it.wikipedia.org/wiki?curid=604992", "title": "Maironis", "text": "Biografia.\nNato in una famiglia di contadini benestanti il 2 novembre 1862, dopo aver ricevuto a casa l'istruzione primaria a casa, nel 1873 entr\u00f2 nel seminario di Kaunas conseguendo la maturit\u00e0 nel 1883. Nel 1883 si iscrisse al corso di laurea in Letteratura alla Facolt\u00e0 di Storia e Filologia dell'Universit\u00e0 di Kiev. Interruppe per\u00f2 gli studi dopo un anno per iscriversi, su iniziativa dei genitori, ai corsi di Teologia al Seminario di Kaunas laureandosi nel 1888. Ha continuato successivamente gli studi all'Accademia teologica di San Pietroburgo, conseguendo il dottorato in teologia nel 1892. Ha svolto successivamente l'attivit\u00e0 di insegnante nelle stesse istituzioni nelle quali aveva studiato. Dopo un anno di insegnamento al Seminario di Kaunas (1993-94), dal 1894 al 1909 fu professore all'Accademia Teologica di San Pietroburgo. Nel 1909 torn\u00f2 a Kaunas dove divenne rettore del seminario locale, incarico che mantenne fino al 1922, anno in cui fu nominato professore di teologia morale all'\"Universit\u00e0 lituana\". Nel biennio 1923-1924 insegn\u00f2 anche letteratura polacca.\nMaironis scrisse versi fin dall'et\u00e0 giovanile. Dal punto di vista formale rivoluzion\u00f2 la poesia in lingua lituana introducendo una metrica accentuativa-sillabica in luogo della metrica sillabica della poesia tradizionale lituana. Raggiunse in vita una vasta popolarit\u00e0 in quanto ha interpretato le speranze e le aspirazioni del popolo lituano nel periodo della lotta per l'indipendenza. Oggetto dei suoi versi \u00e8 l'amore per il suo paese: le leggende, la storia, il paesaggio lituano.\nLe sue opere furono vietate da Stalin. La sua abitazione a Kaunas \u00e8 diventata il \"Museo letterario lituano Maironis\"\nOpere.\nPoesie.\nTutta la produzione lirica di Maironis \u00e8 stata pubblicata nella raccolta \"Pavasario balsai\" (\"Voci di Primavera\"), I edizione contenente 45 poesie, 1895; VI edizione, contenente 131 poesie, nel 1926.\nDrammi storici.\nI seguenti tre drammi storici costituiscono una trilogia sulla vita di Vitoldo (1350-1430), granduca di Lituania, eroe nazionale lituano."}
{"id": "604997", "revid": "729019", "url": "https://it.wikipedia.org/wiki?curid=604997", "title": "Dumbarton Rock", "text": "Il castello di Dumbarton, presso l'omonima citt\u00e0 scozzese, \u00e8 la fortezza pi\u00f9 antica che si conosce in Gran Bretagna.\nSorge su una cupola di basalto vulcanico conosciuta col nome di Dumbarton Rock, collocazione che ne ha fatto uno snodo strategico sin dall'et\u00e0 del ferro.\nStoria.\nAlmeno dall'Et\u00e0 del ferro (ma probabilmente da molto prima) fu il sito di un insediamento strategicamente molto importante, i cui abitanti avevano rapporti commerciali coi Romani. La presenza di un insediamento in questo luogo viene rivelata per la prima volta da una lettera di san Patrizio indirizzata a re Ceretic nel tardo V secolo.\nDal V al IX secolo fu la capitale del regno britannico di Alt Clut. Attorno al 570 il sovrano di Dumbarton era Riderch Hael, che compare nelle leggende vichinghe. Si narra che durante il suo regno mago Merlino risiedette ad Alt Clut. Nell'870, dopo quattro mesi di assedio, i vichinghi conquistarono Dumbarton Rock.\nL'effettiva indipendenza di Strathclyde termin\u00f2 con la morte di Eogan II di Strathclyde, che mor\u00ec nel 1018, e la presa di potere nella regione da parte della dinastia di Kenneth I di Scozia.\nDumbarton (\"Dun Breatann\", che significa \"la fortezza dei britanni\") divenne poi un importante castello dei re di Scozia. La sua importanza and\u00f2 scemando dopo la morte di Oliver Cromwell nel 1658. Ma le minacce rappresentate dai giacobiti e dai francesi nel XVIII secolo portarono a una ristrutturazione e a una rifortificazione, e cos\u00ec il castello continu\u00f2 a essere presidiato fino alla seconda guerra mondiale."}
{"id": "605005", "revid": "76963", "url": "https://it.wikipedia.org/wiki?curid=605005", "title": "Leonardo Sbaraglia", "text": "Biografia.\nFiglio d'arte, la madre Roxana Randon \u00e8 un'attrice e direttrice di una scuola di recitazione. Debutta giovanissimo, a 16 anni, nel film drammatico \"La notte delle matite spezzate\" (1986), ispirato a un fatto realmente accaduto, durante la repressione dei movimenti studenteschi, avvenuta nel 1976 in Argentina durante la guerra sporca. Nei successivi sette anni recita in serie televisive argentine, diventando popolare con la prima, \"Clave de sol\" (1990), indirizzata a un pubblico di adolescenti.\nNel 1993 inizia il periodo argentino in cui alterna il cinema al teatro, recitando in molti film del regista Marcelo Pi\u00f1eyro, dall'opera prima del regista, \"\" (1993), al film \"Plata quemada\" (2000), che vince il Premio Goya per il miglior film straniero in lingua spagnola. Co-prodotto fra paesi sudamericani ed europei (Argentina, Uruguay, Spagna e Francia), il film segna l'inizio del periodo spagnolo ed europeo di Leonardo Sbaraglia. \nDal 2001 si trasfer\u00ecsce in Spagna e con il primo film, \"Intacto\", nello stesso anno vince il Premio Goya per il miglior attore rivelazione. Appartengono al suo periodo europeo due film di coproduzione italiana. Il primo, \"Nowhere\" (2002), diretto da Luis Sep\u00falveda, \u00e8 ambientato in una dittatura sudamericana, mentre il secondo, \"Per amare Carmen\" (2003), \u00e8 diretto da Vicente Aranda. Nel 2007 esce in Spagna (e resta molto poco nelle sale) il film \"Concursante\". Nel 2009 esce anche in Italia il film \"Val\u00e9rie - Diario di una ninfomane\" di Christian Molina, tratto dall'omonimo romanzo di Val\u00e9rie Tasso. Nel 2019 recita in \"Dolor y gloria\", diretto da Pedro Almod\u00f3var.\nVita privata.\n\u00c8 sposato dal 2001 con la scultrice Guadalupe Marin, da cui ha avuto una figlia, Julia, nata nel 2005."}
{"id": "605006", "revid": "83531", "url": "https://it.wikipedia.org/wiki?curid=605006", "title": "Zhong Zong", "text": "Nato con il nome di Li Xian, era il figlio di Gao Zong e dell'Imperatrice Wu. Succedette al padre nel 684. La madre tuttavia lo depose a favore del fratello minore Rui Zong. In seguito anche Rui Zong venne deposto e Wu assunse i pieni poteri.\nDopo una segregazione durata pi\u00f9 di vent'anni, Zhong Zong venne coinvolto in un'aspra lotta per il potere all'interno della corte. L'imperatrice Wu e il nipote, Wu Sansi, governarono la corte con molta corruzione. Vendettero le cariche di monaco buddhista e le posizioni di corte e permisero la schiavit\u00f9 dei bambini.\nAlla fine succedette alla madre nel 705 e regn\u00f2 fino al 710. Nel 710 l'imperatore Zhong Zong venne avvelenato a morte dalla sua consorte, l'Imperatrice Wei (\u97e6\u7687\u540e). L'imperatrice Wei quindi pose sul trono il figlio sedicenne perch\u00e9 diventasse l'imperatore Shao Di, affinch\u00e9 assumesse il controllo della nazione. Li Longji (\u674e\u9686\u57fa), nipote di Zhong Zong, figlio di Rui Zong, progett\u00f2 un colpo di Stato con la zia Tai Ping (\u592a\u5e73\u516c\u4e3b) e sovvertirono il regime dell'imperatrice Wei (la principessa Tai Ping disse al giovane imperatore:\" non ti dovrai sedere sullo scranno dell'imperatore\"). Li Dan, padre di Li Longji e fratello pi\u00f9 vecchio della principessa Tai Ping, venne incoronato come Rui Zong (\u5510\u777f\u5b97)."}
{"id": "605007", "revid": "3831", "url": "https://it.wikipedia.org/wiki?curid=605007", "title": "Gian Galeazzo Ciano", "text": ""}
{"id": "605009", "revid": "868848", "url": "https://it.wikipedia.org/wiki?curid=605009", "title": "Pittura astratta", "text": ""}
{"id": "605011", "revid": "110157", "url": "https://it.wikipedia.org/wiki?curid=605011", "title": "Santuario di Nostra Signora di Bonaria", "text": "Il santuario di Nostra Signora di Bonaria \u00e8 un complesso religioso della citt\u00e0 di Cagliari situato in cima al colle omonimo.\n\u00c8 uno degli edifici mariani pi\u00f9 importanti della Sardegna ed \u00e8 costituito:\nStoria.\nIl santuario \u00e8 la parte pi\u00f9 antica del complesso e fu il primo esempio di architettura gotico-catalana in Sardegna. Nel 1324, durante l'assedio di Castel di Castro, l'infante Alfonso fece costruire su questo colle, detto in catalano di \"Bon Aire\" ovvero \"buona aria\", una cittadella fortificata. Nel 1326 Pisa abbandon\u00f2 per sempre la Sardegna e, nel 1335, il re don\u00f2 l'area di Bonaria ai frati dell'Ordine di Santa Maria della Mercede, all'epoca nel suo massimo splendore, i quali vi fecero costruire un convento con annessa la chiesetta, di stile catalano-aragonese.\nLa costruzione della basilica, che affianca il santuario, risale al 1704, quando i frati mercedari decisero di edificare una chiesa pi\u00f9 grande in onore della Vergine di Bonaria. La chiesa, costruita su progetto dell'architetto piemontese Antonio Felice De Vincenti, era stata progettata in origine in stile barocco; i lavori subirono per\u00f2 delle interruzioni, e verso la fine del XVIII secolo vennero affidati all'architetto Giuseppe Viana, che rielabor\u00f2 il progetto in stile neoclassico.\nNel corso dell'Ottocento i lavori subirono ancora diversi rallentamenti. Il 24 aprile 1885 l'arcivescovo di Cagliari Paolo Maria Serci Serra riconsacr\u00f2 il santuario dopo che erano stati effettuati dei lavori; una grande lapide, fu posta a ricordo del duplice avvenimento. L'edificio venne per\u00f2 terminato solo nel 1926, anno in cui il papa Pio XI gli confer\u00ec il titolo di basilica minore.\nDurante la seconda guerra mondiale l'edificio sub\u00ec gravi danni dovuti ai bombardamenti; venne ristrutturato tra il 1947 e il 1960 e poi di nuovo nel 1998.\nIl santuario di Bonaria \u00e8 stato visitato il 24 aprile 1970 da papa Paolo VI, da papa Giovanni Paolo II il 20 ottobre 1985, da papa Benedetto XVI il 7 settembre 2008 durante la sua visita a Cagliari e da papa Francesco il 22 settembre 2013, per sottolineare il legame tra le citt\u00e0 di Cagliari e Buenos Aires, dato che proprio da questo santuario la capitale dell'Argentina prende il nome.\nDescrizione.\nIl santuario.\nIl santuario trecentesco venne ampiamente rimaneggiato negli anni cinquanta del XX secolo, allo scopo di riportarlo alla forma originaria. La facciata, allineata a quella della basilica, \u00e8 molto semplice, a capanna. Per accedere alla chiesa si entra dal portale, in stile gotico, che fu recuperato dalla medievale chiesa di San Francesco in Stampace, che fu demolita nel XIX secolo.\nL'interno, sempre in stile gotico-catalano, \u00e8 a navata unica con volta ogivale. Sul lato sinistro si aprono tre cappelle, anch'esse in stile gotico, voltate a crociera, mentre sul lato destro si trova l'arco che unisce il santuario alla basilica (le quattro cappelle che si aprivano su questo lato furono demolite in seguito ai lavori di costruzione della basilica).\nIn fondo all'aula, sopraelevato rispetto al pavimento, si trova il presbiterio che termina con l'abside poligonale dov'\u00e8 l'altare maggiore; questo \u00e8 il cuore del santuario, perch\u00e9 sull'altare \u00e8 intronizzata l'imponente statua lignea trecentesca della Madonna col Bambino, detta Nostra Signora di Bonaria, meta della devozione dei fedeli che, per venerarla, salgono le scalette ai due lati dell'altare, trovandosi cos\u00ec all'altezza dei piedi della statua.\nAlla base della balaustra, ai lati della scala d'accesso al presbiterio, vi sono le tombe di Domenico Alberto Azuni (sinistra) e quella del servo di Dio fra' Antonino Pisano (destra), frate mercedario di Cagliari, morto nel 1927. In tribuna \u00e8 ubicato un organo (1886), costruito da Carlo Aletti di Monza.\nLa navicella sospesa.\nNel corso dei secoli, al santuario di Bonaria sono stati donati numerosi oggetti \"ex voto\" che anticamente venivano appesi nelle pareti laterali. Tra questi una piccola statua raffigurante una navicella di avorio, lunga circa 30\u00a0cm che si trova nell'architrave immediatamente prima dell'abside dove \u00e8 collocata la statua della Vergine. Tale oggetto \u00e8 uno dei pi\u00f9 antichi che il santuario possa vantare.\nSecondo la leggenda, la navicella fu donata nel XV secolo da una tra i tanti pellegrini che si recavano al santuario per venerare la statua. La pellegrina, del quale non si conosce l'identit\u00e0, inizialmente, aveva pensato di destinare l'ex voto alla Terra Santa ma, rimasta colpita dalla storia del santuario, decise di donare la navicella alla Madonna di Bonaria. Questa fu appesa con una cordicella, sospesa sopra l'abside, e fin da subito fu meta di pellegrinaggio dei pescatori della zona, ed ivi \u00e8 rimasta: si dice infatti che quest'oggetto indichi la direzione delle correnti che spirano nel Golfo di Cagliari. Per questo motivo i pescatori cagliaritani, prima di avventurarsi nel mare aperto, si recavano al santuario per chiedere informazioni e la navicella si spostava e con la prua indicava la direzione del vento.\nLa basilica.\nEsterno.\nLa facciata della basilica si presenta in un semplice stile neoclassico, risalente al periodo 1704-1730, e costruita sempre grazie al contributo dell'Ordine Mercedario. \u00c8 composta da pietre bianche in calcare con un ampio porticato, sopra il quale, in corrispondenza della navata centrale, vi \u00e8 un timpano che racchiude lo stemma dell'Ordine della Mercede e, pi\u00f9 in basso, sovrastata da un altro timpano e inquadrata da colonnine classicheggianti, si apre la loggia delle benedizioni.\nLa facciata fu ristrutturata intorno al 1958, ad opera dell'architetto perugino Gina Baldracchini.\nNell'atrio d'ingresso, sulla sinistra, si trova una scultura del milanese Enrico Manfrini raffigurante il papa Paolo VI, che visit\u00f2 il santuario di Bonaria nel 1970. I portali laterali in bronzo, risalenti al periodo di ristrutturazione del 1985-1990, raffigurano figure alate che sorreggono lo stemma di Cagliari e vennero realizzate dallo scultore Ernesto Lamagna. Il portone principale invece, \u00e8 stato restaurato con nuove 24 formelle di Stefania Ariu nel 2016, in occasione del centenario dell'Ordine mercedario (2018). Sul sagrato, sono altres\u00ec presenti due sculture di Franco D'Aspro.\nPer giungere fino in cima al complesso, negli anni 30 del XX secolo il Comune di Cagliari intese costruire una gradinata in pietra bianca, a partire dal sottostante viale Armando Diaz.\nTuttavia i lavori furono rimandati a causa della seconda guerra mondiale, per cui la scalinata fu costruita tra il 1962 e il 1967.\nInterno.\nIl vasto e luminoso interno ha pianta a croce latina, diviso in tre navate, con ampio transetto sovrastato da un'alta cupola (50 metri) ottagonale. Le navate sono separate da quattro arcate, poggianti su colonne binate in calcare bianco. La navata centrale, lunga 54 metri, ha una copertura a volta a botte, mentre quelle laterali sono coperte rispettivamente da quattro cupolette.\nL'altare maggiore \u00e8 sormontato da un baldacchino sorretto da quattro colonne di marmo verde decorato da figure di angeli in rame dorato, cos\u00ec come i capitelli e le arcate. Di fronte al presbiterio, all'altezza dell'ultima coppia di colonne a destra si trova una riproduzione della statua della Madonna di Bonaria.\nNelle navate laterali si aprono le cappelle, quattro a destra e tre sulla sinistra, in cui si trovano grandi tele raffiguranti la Madonna, risalenti agli anni cinquanta del XX secolo. Le tele raffiguranti \"Maria Ausiliatrice\" (prima cappella a destra), l'\"Assunta\" (seconda cappella a destra), la \"Madonna di F\u00e1tima\" (quarta cappella a destra), la \"Madonna del Rosario\" (prima cappella a sinistra), la \"Vergine Immacolata\" (terza cappella a sinistra) sono opera di Antonio Mura.\nNella terza cappella della navata destra, si trova il dipinto della \"Sacra Famiglia\" di Giuseppe Aprea, mentre la seconda cappella della navata sinistra racchiude la tela raffigurante la \"Madonna della Mercede\", opera di Gina Baldracchini risalente al 1961.\nIl transetto custodisce la statua della \"Madonna del Combattente\", opera di Francesco Ciusa, realizzata tra il 1936 e il 1938. Sempre nel transetto si aprono due cappelle nei rispettivi bracci, in quello destro la cappella della Madonna della Vittoria o dei Caduti, edificata nel 1930 per desiderio delle madri dei caduti in guerra, ornata da un altare marmoreo in stile barocco con un bassorilievo raffigurante \"La Piet\u00e0\", nel braccio sinistro la cappella del Santissimo Sacramento, in cui si trova un'altra tela di Antonio Mura, raffigurante la \"Cena in Emmaus\".\nOrgano a canne.\nNel transetto della chiesa, su due cantorie, si trova l'organo a canne Tamburini \"opus 438\", costruito nel 1961.\nLo strumento, a trasmissione elettrica, ha tre tastiere di 61 note ciascuna ed una pedaliera concavo-radiale di 32.\nIl museo.\nNel chiostro del convento si trova il Museo del santuario, che conserva testimonianze archeologiche, modellini navali, arredi sacri ed ex voto.\nDopo i restauri degli anni cinquanta, l'edificio del santuario fu riportato alle sue linee architettoniche originali, cio\u00e8 al pi\u00f9 puro stile gotico-catalano; fu quindi necessario rimuovere tutte le sovrapposizioni precedenti. Anche gli ex-voto che vi si conservavano furono tutti rimossi e sistemati alla meglio in alcuni locali, in attesa di una sistemazione definitiva. Nel 1968, il rettore padre Pasquale Pasquariello cre\u00f2 un piccolo museo, destinato a conservare e preservare dalla distruzione gli ex-voto; tale museo fu inaugurato nel luglio 1968, in occasione della sagra estiva di Bonaria.\nStoria della statua di Nostra Signora di Bonaria.\nSecondo la leggenda, il 25 marzo 1370 una nave partita dalla Catalogna fu sorpresa da una tempesta. I marinai decisero allora di gettare in mare tutto il carico, tra cui una pesante cassa. Appena la cassa venne gettata in mare, la tempesta si plac\u00f2.\nLa cassa approd\u00f2 quindi a Cagliari, proprio sotto il colle di Bonaria; i frati del convento, apertala, vi trovarono una statua in legno di carrubo della Vergine Maria che tiene con una mano in braccio il Bambino Ges\u00f9 e nell'altra ha una candela accesa Santa Maria della Candelora. La devozione alla statua miracolosa si diffuse immediatamente in tutta la Sardegna, specie tra i marinai che la invocano come protettrice.\nNarra infatti sempre la leggenda che la navicella d'avorio, offerta in ringraziamento alla Vergine da una devota, che era stata appesa davanti alla statua con una corda di canapa, avesse iniziato a muoversi segnando i venti che spiravano fuori dal golfo di Cagliari e che i marinai, prima di prendere il mare, si recassero sempre nel santuario.\nI \"conquistadores\" spagnoli diedero per devozione il suo nome alla capitale dell'Argentina, Buenos Aires.\nIl 13 settembre 1907 papa Pio X proclam\u00f2 la Madonna di Bonaria patrona massima della Sardegna.\nCento anni dopo, nel 2007, si \u00e8 celebrato il centenario di tale proclamazione, conclusosi il 7 settembre 2008 con la solenne celebrazione presieduta da papa Benedetto XVI, giunto in visita pastorale a Cagliari (l'annuncio ufficiale dell'evento \u00e8 stato dato alla Sardegna intera dall'arcivescovo di Cagliari Giuseppe Mani nella messa della Nativit\u00e0 nel duomo, il 25 dicembre 2007). La visita a Cagliari \u00e8 stato il terzo e ultimo viaggio apostolico in Italia per il 2008, dopo la Liguria e la Puglia.\nIl 22 settembre 2013 papa Francesco ha visitato il santuario della Madonna di Bonaria per la sua prima visita pastorale.\nLa festa di Nostra Signora di Bonaria viene celebrata il 24 aprile."}
{"id": "605012", "revid": "123953741", "url": "https://it.wikipedia.org/wiki?curid=605012", "title": "Olaf il Bianco", "text": "Nacque attorno all'820, forse in Irlanda. Suo padre era un signore della guerra vichingo-gaelico, Ingjald Helgasson. Olaf viene descritto in alcune fonti come un discendente di Ragnar Lodbrok, vissuto nel VII secolo (secondo la \"Eyrbyggja saga\", il padre di sua madre Thora era la figlia di Sigur\u00f0r ormr \u00ed auga, uno dei figli di Ragnar).\nOlaf fu chiamato re di Dublino attorno all'853. \u00c8 probabile che durante una parte del suo regno abbia regnato insieme a \u00cdvarr Ragnarsson. Olaf spos\u00f2 la figlia del sovrano delle \nEbridi, Ketil Naso piatto. Ebbero un figlio, Thorstein il Rosso, che negli Anni '70 del IX secolo cerc\u00f2 di conquistare la Scozia."}
{"id": "605014", "revid": "256896", "url": "https://it.wikipedia.org/wiki?curid=605014", "title": "Scopoli", "text": "Scopoli (pr. \"Sc\u00f2poli\") \u00e8 una frazione montana del comune di Foligno (PG), appartenente alla Circoscrizione n. 8 \u201cValle del Menotre\u201d.\nIl paese sorge lungo la strada statale 77 della Val di Chienti (che da Foligno conduce nelle Marche, attraversando gli altopiani di Colfiorito), a fianco del corso del fiume Menotre, ad un'altitudine di 532 ed a circa 12\u00a0km ad est del capoluogo comunale. Secondo i dati Istat del censimento 2001, risulta abitato da 209 residenti .\nStoria.\nIl toponimo appare per la prima volta nel 1072, in una carta nella quale Ugone, conte di Uppello (frazione di Foligno) e discendente dai conti longobardi di Nocera Umbra, dona questo suo possedimento al monaco Mainardo, suo parente e fondatore dell'abbazia di Sassovivo. Il primigenio villaggio, occupato da pastori e da celle monastiche, venne affiancato da un castello nel 1460, costruito sempre grazie ai monaci della vicina abbazia. Anche i Trinci del Comune di Foligno, discendenti diretti del suddetto conte, ne finanziarono la costruzione, come una delle loro fortificazioni a difesa della valle del Menotre e al confine con il territorio del Ducato di Camerino.\nNel 1907 Domenico Micheli, uno dei proprietari del castello e padrone di uno dei primi cotonifici industriali, costru\u00ec in questa localit\u00e0 uno dei primi aeroplani al mondo, a cui diede il nome di una delle proprie figlie, \"Maria\". L'aereo venne collaudato dal sarto del paese, tale Antonio Bellatreccia, che per\u00f2, a causa dell'imperizia, ne caus\u00f2 la distruzione. Rimangono solo alcune foto dell'epoca e qualche pezzo meccanico dell'aereo.\nEconomia e manifestazioni.\nIl terremoto del 26 settembre 1997 ha causato gravi danni al paese, gi\u00e0 poco abitato per via dello scarso sviluppo economico della zona. Nei tempi passati, come nella vicina Pale, lo sfruttamento della forza motrice delle acque del Menotre ha giovato ad affiancare lavorazioni di tipo industriale ad un'economia di sostentamento tipicamente agricola e silvo-pastorale: a Scopoli si svilupparono due molini per la macinazione del frumento, un cotonificio ed una piccola centrale elettrica.\nIl campo container costruito in occasione del sisma, \"villaggio Menotre\", \u00e8 stato uno dei pi\u00f9 grandi dell'intera valle.\nL'ultima settimana di luglio si svolge la sagra \"Estate a Scopoli\".\nLa superstrada Foligno-Civitanova Marche: lo svincolo di Scopoli.\nDurante la costruzione della superstrada Foligno-Civitanova Marche, che \u00e8 andata a fare da variante alla strada ordinaria, gli abitanti di Scopoli fecero richiesta per avere uno svincolo che con un viadotto sarebbe passato quasi sopra il centro abitato. Per\u00f2 all'inaugurazione dell'infrastruttura, lo svincolo non era presente. Allora gli abitanti protestarono bloccando la strada davanti alla frazione. Oggi (2018), l'opera ha un progetto, per\u00f2 non \u00e8 in costruzione."}
{"id": "605019", "revid": "1305772", "url": "https://it.wikipedia.org/wiki?curid=605019", "title": "Plasma (ambiente grafico)", "text": "Plasma \u00e8 un termine generale per indicare gli ambienti grafici sviluppati dalla comunit\u00e0 KDE, a partire dalla versione 4.\n\"Plasma Desktop\" ha sostituito Kicker (il pannello di KDE), KDesktop (il gestore del desktop) e SuperKaramba (il gestore dei widget) presenti in KDE 3. Dalla versione 5.1 \u00e8 stato introdotto il supporto a Wayland.\nIl logo.\nIl logo di Plasma pu\u00f2 essere spiegato con tre interpretazioni simboliche secondo quanto dichiarato da Aaron Seigo, coordinatore dello sviluppo di Plasma: secondo la prima interpretazione l'elemento arancione rappresenta il nuovo brillante ed energetico desktop, le tre gocce colorate del medesimo elemento, invece, indicano la fusione tra Kicker, KDesktop e SuperKaramba. La seconda interpretazione indica invece l'elemento arancione come il linguaggio di programmazione C++, alla base del desktop, mentre le gocce colorate come JavaScript, Python e Ruby, anch'essi utilizzabili nel progetto. Infine la terza interpretazione pone l'accento sulla combinazione tra eccellenza tecnica, bellezza artistica e usabilit\u00e0 che sono gli obiettivi finali del progetto stesso.\nCaratteristiche.\nPlasma utilizza diffusamente elementi in grafica vettoriale fornendo cos\u00ec un desktop indipendente dalla risoluzione dello schermo, la conseguente flessibilit\u00e0 degli elementi consente di spostarli, ridimensionarli e ruotarli a piacere senza alcuna perdita di qualit\u00e0 grafica. L'utilizzo della grafica vettoriale SVG consente inoltre di impostare un tema unitario per tutti gli elementi di Plasma. Da KDE 4.0 a KDE 4.2 il tema predefinito era \"Oxygen\", caratterizzato da toni scuri, sostituito in KDE 4.3 dal nuovo Aria (\"Air\") in cui predominano la trasparenza e la scelta del bianco come colore base. Nuovi temi per Plasma possono essere scelti ed installati tramite un'interfaccia preposta.\nEsso, fornendo delle API per gli sviluppatori rende possibile lo sviluppo di piccole applicazioni chiamate \"plasmoidi\" (\"plasmoids\") da porre sul desktop e sui pannelli, in modo simile a quanto accade per gDesklets, widget di SuperKaramba o Dashboard di macOS.\nAttualmente lo sviluppo \u00e8 organizzato in quattro sotto-progetti: \"Plasma Desktop\" per i tradizionali computer desktop e i computer portatili, \"Plasma Netbook\" per i netbook, \"Plasma Mobile\" per gli smartphone come Nokia N900 e \"Plasma Tablet\" per i tablet PC e dispositivi simili.\nComponenti.\nContenitori.\nAlla base dell'organizzazione del desktop vi sono i Contenitori (\"Containments\") che sono elementi preposti all'organizzazione dei plasmoidi, esempi di Contenitori sono lo sfondo del desktop e i pannelli. I plasmoidi in essi contenuti possono essere liberamente spostati da uno ad un altro e a seconda del Contenitore in cui si trovano si adattano automaticamente allo spazio disponibile, per esempio il plasmoide \"Vista delle cartelle\" (\"FolderView\") aggiunto sullo sfondo del desktop si presenta come un elemento rettangolare che visualizza le cartelle, inserito invece in un pannello \u00e8 visibile come un'icona cliccabile per mostrare il plasmoide.\nKRunner.\n\u00c8 uno strumento versatile a disposizione dell'utente per molteplici funzioni. Sostituisce la finestra di dialogo \"Esegui comando\" delle precedenti versioni di KDE, da questa eredita la funzione di lanciatore delle applicazioni ampliandone per\u00f2 le possibilit\u00e0 tramite un sistema modulare a plugin. KRunner memorizza le ricerche effettuate per riproporle quando necessario tramite una funzionalit\u00e0 di autocompletamento dei termini della ricerca. Pu\u00f2 essere mostrato sul desktop tramite la combinazione di tastiera ALT+F2 o tramite la voce \"Esegui comando...\" del menu del desktop. Sono disponibili due differenti interfacce, quella predefinita mostra i risultati della ricerca in un elenco verticale, quella alternativa (\"QuickSand\"), invece, presenta gli elementi come icone disposte in orizzontale. Krunner inoltre integra un Task manager essenziale richiamabile con un click sul pulsante apposito o con la combinazione di tastiera CTRL+ESC. Sebbene KRunner sia un'applicazione distinta da Plasma \u00e8 profondamente integrato anche dal punto di vista grafico.\nQueste sono le funzioni gestite tramite i plugin:\nDesktop.\nQuesto Contenitore gestisce lo sfondo del desktop e contiene tutti gli altri elementi di Plasma. Sono disponibili due tipi principali di desktop, alla base della loro differenza vi \u00e8 una differente modalit\u00e0 di organizzazione e gestione dei file sulla scrivania virtuale. Il desktop predefinito \u00e8 caratterizzato dalla presenza del plasmoide Vista delle cartelle che racchiude ed ordina in una porzione dello schermo i file di una cartella definita dall'utente. \u00c8 possibile avere anche pi\u00f9 di un plasmoide Vista delle cartelle attivo sul medesimo desktop, gestendo cos\u00ec pi\u00f9 cartelle contemporaneamente. Il secondo tipo di desktop, invece, ripropone la classica metafora delle icone sul desktop visualizzando i file presenti nella cartella Desktop o in un'altra cartella.\nLo sfondo viene gestito tramite un sistema a plugin che amplia le classiche possibilit\u00e0 di personalizzazione, \u00e8 possibile scegliere tra vari tipi:\nPannello.\nIl pannello \u00e8 un Contenitore che organizza i plasmoidi, in esso contenuti, in riga se posto in orizzontale, in colonna se posto in verticale. \u00c8 possibile avere pi\u00f9 pannelli contemporaneamente, ogni pannello pu\u00f2 essere posizionato su uno dei lati dello schermo. Le impostazioni sono gestite tramite un'interfaccia richiamabile dall'apposito menu o con un click sull'icona di Plasma visibile ad un'estremit\u00e0 del pannello. Oltre alla posizione sullo schermo \u00e8 possibile definire l'altezza e l'allineamento, ma anche la larghezza massima e minima perch\u00e9 supporta il ridimensionamento dinamico delle sue dimensioni sulla base dei plasmoidi contenuti. I plasmoidi possono essere trascinati e riposizionati all'interno dello stesso pannello o anche spostati in un altro Contenitore.\nUn pannello pu\u00f2, per esempio, contenere un menu per il lancio delle applicazioni, il plasmoide Mostra la dashboard, alcune icone di accesso ai programmi di uso comune, un Notificatore dispositivi, il plasmoide Pager, un Gestore dei processi, un Vassoio di sistema e un orologio.\nOggetti.\nOggetti supportati.\nOltre ai plasmoidi Plasma supporta e gestisce direttamente anche oggetti (\"widget\") non nativi come:\nPlasmoidi.\nI plasmoidi sono gli oggetti nativi di Plasma. Offrono all'utente molteplici funzioni come la gestione delle periferiche di memorizzazione, la visualizzazione delle previsioni meteo, l'accesso alle cartelle, la scrittura di appunti ed altro direttamente sul desktop che cos\u00ec acquisisce pi\u00f9 compiutamente le caratteristiche semantiche di una scrivania virtuale.\nI plasmoidi possono essere sviluppati con differenti linguaggi di programmazione come C++, JavaScript, Ruby e Python.\nPlasma gestisce le informazioni tramite \"motori di dati\" (\"data engines\"), questa organizzazione separata dei dati e della loro visualizzazione facilita lo sviluppo di nuovi plasmoidi consentendo di concentrare gli sforzi su nuove modalit\u00e0 di visualizzazione dei dati ed evitando di duplicare in ogni plasmoide simile le medesime funzioni base di gestione dei dati.\nAl passaggio del mouse i plasmoidi mostrano una maniglia laterale (a destra o a sinistra coerentemente alla posizione del mouse) con alcune icone che consentono di ridimensionare, ruotare, modificare le impostazioni o eliminare il plasmoide.\nI plasmoidi possono essere gestiti in set distinti tramite le Attivit\u00e0 (\"Activities\"), ognuna pu\u00f2 avere un nome differente indicante l'utilizzo scelto, uno sfondo diverso e differenti plasmoidi. A partire da KDE 4.3 le Attivit\u00e0 possono essere associate ai desktop virtuali, gestendo cos\u00ec contemporaneamente sia le finestre che i plasmoidi.\nAlcuni esempi di plasmoidi disponibili, suddivisi per funzione, sono:\nMenu per il lancio delle applicazioni:\nAstronomia\nData e orario\nStrumenti di sviluppo\nEducazione\nAmbiente e meteo\nFilesystem\nDivertimento e giochi\nGrafica\nLingua\nVarie\nMultimedia\nServizi in rete\nInformazioni sul sistema\nAccessori\nFinestre e attivit\u00e0\nNuovi plasmoidi possono essere scelti ed installati tramite un'interfaccia preposta."}
{"id": "605021", "revid": "198277", "url": "https://it.wikipedia.org/wiki?curid=605021", "title": "Dunga", "text": "Gi\u00e0 capitano della nazionale brasiliana campione del mondo 1994, ne \u00e8 stato il commissario tecnico dal 2006 al 2010 e di nuovo dal 2014 al 2016, guidandola alla vittoria nella Copa Am\u00e9rica 2007 e alla FIFA Confederations Cup 2009.\nIl soprannome \"Dunga\" \u00e8 la traduzione in portoghese di \"Cucciolo\", uno dei Sette Nani.\nDunga ha origini italiane (per l'esattezza piemontesi) dalla parte paterna e tedesche da quella materna.\nCaratteristiche tecniche.\nCentrocampista con attitudini difensive, possedeva anche una buona propriet\u00e0 di palleggio e un preciso tiro dalla distanza, qualit\u00e0 che ne aumentavano l'efficacia in fase offensiva. Si posizionava davanti alla difesa, fermando le azioni avversarie recuperando spesso la palla; nel suo repertorio spiccava il lancio lungo, effettuato sovente con l'esterno del piede destro. Era un interditore di stile europeo, diverso dai raffinati centrocampisti brasiliani, ma dava un grande contributo alla manovra grazie al senso tattico e a una naturale predisposizione alla regia. Dotato di grande temperamento e autentico \"leader\" in campo, era famoso per la foga con cui difendeva e per la voglia di vincere.\nCarriera.\nGiocatore.\nClub.\nInizi\u00f2 la carriera nell'Internacional di Porto Alegre. Nel 1984 fu acquistato dalla Fiorentina nell'affare Socrates, ma fu deciso di lasciarlo giocare in Brasile tre anni per maturare. Si trasfer\u00ec al Corinthians per poi passare nel 1986 al Santos, e nel 1987 al Vasco da Gama.\nNell'autunno del 1987 approd\u00f2 in Italia al : con i nerazzurri Dunga raggiunse una sospirata salvezza. Nel 1988 pass\u00f2 ai rivali della (perse la doppia finale di Coppa UEFA 1989-1990 contro la Juventus). Nel 1992 fu messo fuori rosa dal vicepresidente Cecchi Gori e fu poi ceduto al : con il club biancazzurro retrocesse, dopo di che chiuse la sua esperienza italiana.\nIn seguito disput\u00f2 due stagioni con lo , quattro con la squadra giapponese del J\u00fabilo Iwata, per chiudere la carriera in Brasile nell'Internacional.\nNazionale.\nCon le nazionali giovanili si \u00e8 aggiudicato il Mondiale Under-20 del 1983 e la medaglia d'argento alle Olimpiadi estive del 1984.\nConta 91 presenze e 6 gol nella nazionale maggiore, con cui esord\u00ec nel 1987. Dopo il trionfo nella Copa Am\u00e9rica 1989, arriv\u00f2 la delusione ai Mondiali del 1990, dove usc\u00ec negli ottavi di finale contro i campioni uscenti dell', che avrebbero poi perso la finale con la .\nAi Mondiali 1994 fu per quasi tutte le partite il capitano della squadra. Segn\u00f2 il quarto dei tiri di rigore della vittoriosa finale contro l'. Nel 1997 trionf\u00f2 nuovamente in Copa Am\u00e9rica. Rimase il capitano della squadra e chiuse la carriera internazionale ai Mondiali 1998, in cui segn\u00f2 il quarto rigore della serie brasiliana nella semifinale contro i prima di perdere la finale contro la squadra padrona di casa\nAllenatore.\nNazionale brasiliana.\nNel luglio 2006 ha sostituito Carlos Alberto Parreira sulla panchina della nazionale brasiliana, iniziando la sua prima esperienza come allenatore. Ha debuttato nell'amichevole giocata a Oslo contro la il successivo 16 agosto e terminata 1-1.\nAlla guida dei verdeoro ha conquistato la Copa Am\u00e9rica 2007, battendo in finale l' per 3-0, e la Confederations Cup 2009 vincendo 3-2 contro gli . Al campionato del mondo 2010, nonostante i favori del pronostico, il Brasile di Dunga \u00e8 stato eliminato ai quarti di finale, battuto 2-1 dai Paesi Bassi. Il giorno stesso Dunga \u00e8 stato sollevato dall'incarico.\nRichiamato sulla panchina verdeoro il 22 luglio 2014 a seguito delle dimissioni di Luiz Felipe Scolari, l'8 maggio 2015 viene nuovamente nominato alla guida della selezione olimpica brasiliana.\nIn vista della Copa Am\u00e9rica 2015 in Cile Dunga decide di non convocare Oscar, Kak\u00e1 e Ganso. Il Brasile \u00e8 eliminato ai quarti di finale dal dopo i tiri di rigore, proprio come avvenuto quattro anni prima.\nPer la Coppa America del Centenario, nel 2016, Dunga deve fare a meno di Kak\u00e0 per infortunio e decide \u2014 non senza polemiche \u2014 di rinunciare a Neymar, impegnato nell'agosto seguente come fuoriquota nei Giochi Olimpici di Rio de Janeiro, Thiago Silva, David Luiz, Marcelo e Alex Sandro. Al pareggio per 0-0 contro l' fa seguito la netta vittoria contro (7-1). Nella terza partita, quando un pari sarebbe stato sufficiente a garantire ai brasiliani il primo posto nel girone, la nazionale di Dunga perde contro il e viene eliminata. Il 14 giugno 2016 viene sollevato dall'incarico di CT.\nAl-Rayyan e Internacional.\nDopo aver rifiutato la panchina dell', come affermato da lui stesso, il 30 agosto 2011 diventa allenatore del Al-Rayyan, prende il posto del connazionale Paulo Autuori che guider\u00e0 la nazionale under 23 qatariota con l'obiettivo di qualificare la squadra ai Giochi Olimpici di Londra. L'8 settembre per\u00f2 viene sostituito dal tecnico uruguaiano Diego Aguirre, con il quale aveva militato nella stagione 1988 nella Fiorentina.\nIl 12 dicembre 2012 viene chiamato ad allenare l'Internacional, sua ex squadra. Il 3 ottobre 2013 viene esonerato dopo una serie di risultati negativi."}
{"id": "605029", "revid": "1501558", "url": "https://it.wikipedia.org/wiki?curid=605029", "title": "Coppa delle nazioni africane 1996", "text": "La Coppa delle nazioni africane 1996 fu la 20\u00aa edizione del campionato africano di calcio per nazionali.\nLa manifestazione fu organizzata dal Sudafrica, che nel novembre 1994 assunse l'incarico al posto del Kenya, e fu vinta dal .\nLa formula del torneo cambi\u00f2 rispetto all'edizione precedente: le nazionali erano divise in quattro gruppi composti da quattro squadre ciascuno, le prime due classificate di ogni girone avanzavano il turno per disputare i quarti di finale.\nA pochi giorni dall'inizio della competizione, tuttavia, la , campione uscente, rinunci\u00f2 alla partecipazione perch\u00e9 la giunta militare al potere impose il ritiro della squadra con la motivazione ufficiale di voler garantire la sicurezza dei giocatori, a detta del governo a rischio a seguito di proteste in Sudafrica contro la condanna a morte a Lagos di nove oppositori della dittatura nigeriana.\nNonostante le minacce della CAF di infliggere un bando internazionale di 6 anni alla Nigeria, la federazione dovette cedere al governo e non inviare la squadra alla Coppa d'Africa.\nVinse davanti al proprio pubblico il , alla sua prima vittoria internazionale nel calcio dopo la fine dell\"'apartheid\" e la rimozione di ogni bando sportivo a suo carico."}
{"id": "605036", "revid": "729019", "url": "https://it.wikipedia.org/wiki?curid=605036", "title": "Campionamento per quote", "text": "Il campionamento per quote \u00e8 un particolare campionamento a scelta ragionata, realizzato con modalit\u00e0 organizzative del campionamento di comodo per il quale si prescinde completamente dalla disponibilit\u00e0 di una lista di appartenenti alla popolazione obiettivo.\nIn altri termini i vincoli imposti al campione sono solo quelli imposti dalle quote (che devono essere aggiornate e statisticamente attendibili). \nEsempi di caratteri possono essere:\nQuindi campione e popolazione devono avere pari quote di persone con un determinato carattere secondo l'idea (presunta e non verificata) che, a parit\u00e0 di composizione strutturale, il campione possa ritenersi rappresentativo della popolazione di riferimento.\nLa maggiore controindicazione del metodo consiste nel fatto che la disponibilit\u00e0 all'intervista - essendo determinata da fattori quali abitudini, reperibilit\u00e0 e predisposizione psicologica - pu\u00f2 condurre alla sottostima sistematica della variabilit\u00e0 esistente nella popolazione (fatto tipico nel campionamento per quote)."}
{"id": "605038", "revid": "729019", "url": "https://it.wikipedia.org/wiki?curid=605038", "title": "Campionamento ragionato", "text": "In statistica il campionamento ragionato corrisponde a quella procedura di selezione del campione tale per cui la scelta del profilo del campione \u00e8 demandata completamente a chi predispone il piano di rilevazione dell'indagine, sulla base di una teoria sostantiva che d\u00e0 conto del fenomeno in studio.\nIl principio che guida questa procedura \u00e8 quello della saturazione teorica per il quale si decide di sospendere il processo di incremento della base empirica quando il contributo che potrebbe essere ottenuto dall'aggiunta di un altro caso potrebbe essere nullo.\nDi solito viene effettuata mediante la scelta di dei cosiddetti \"testimoni privilegiati\", o \"opinion leaders\", e la dimensione del campione viene fissata di norma in base a criteri di pura convenienza.\nPer le caratteristiche suddette il sondaggio \u00e8 molto rapido, poco costoso e la selezione del campione molto snella."}
{"id": "605040", "revid": "77358", "url": "https://it.wikipedia.org/wiki?curid=605040", "title": "Campioni probabilistici", "text": ""}
{"id": "605041", "revid": "64688", "url": "https://it.wikipedia.org/wiki?curid=605041", "title": "Campionamentoi probabilistici", "text": ""}
{"id": "605042", "revid": "339392", "url": "https://it.wikipedia.org/wiki?curid=605042", "title": "Runa simi", "text": ""}
{"id": "605045", "revid": "73560", "url": "https://it.wikipedia.org/wiki?curid=605045", "title": "Adam Opel GmbH", "text": ""}
