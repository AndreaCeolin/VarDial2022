{"id": "532848", "revid": "1753352", "url": "https://it.wikipedia.org/wiki?curid=532848", "title": "Equ", "text": "Equ \u00e8 un gruppo musicale rock italiano, attivo dal 1996.\nBiografia.\nIl gruppo nasce nel 1996.\nNel 2005 vengono selezionati per la categoria Giovani a Sanremo con il brano \"L'Idea\".\nIl 20 gennaio 2006 esce il loro primo album, \"EQU\".\nNel 2009 esce il secondo album \"LIQUIDO\" che esprime un clima musicale perfettamente in equilibrio tra atmosfere rock-progressive e canzone d'autore raffinata. Uno dei brani di questo album \"Il Pendolo\", \u00e8 stato interpretato dall\u2019attore Claudio Santamaria.\nNel 2013 esce il terzo album \u201cUN ALTRO ME\u201d un concept album che si avvale di preziose collaborazioni. Hanno preso parte a questo lavoro Alessandro Bergonzoni, coautore del testo \u201cEccetera eccetera\u201d, Federico Bellini (drammaturgo di Antonio Latella), Francesco Gazz\u00e8 (autore dei brani del fratello Max), il produttore artistico Marco Canepa (Alan Parson, Mia Martini, Paolo Conte, Branduardi, Zucchero, ecc.).\nCon questo nuovo lavoro abbandonano, in una sorta di \u201crinascita\u201d, il linguaggio tipicamente rock/pop, focalizzando l'attenzione a una strada pi\u00f9 \u201cteatrale\u201d e performativa, che utilizza nuovi strumenti, come l'immagine e altri linguaggi sonori.\nIl 6 luglio 2013 gli Equ vincono la IX edizione del \u201cPremio Bindi\u201d con il brano \u201cil Solito\u201d contenuto all\u2019interno del disco \u201cun altro me\u201d.\nSempre nel 2013 partecipano al Premio Tenco come gruppo ospite.\nNel 2014 sono tra gli 8 vincitori di Musicultura aggiudicandosi il premio come \"Miglior Testo\" con la canzone \"eccetera eccetera\".\nNel 2015 lavorano come direttori musicali nello spettacolo teatrale di Mario Perrotta \"Toni sul Po\" (spettacolo vincitore del premio UBU 2015).\nA giugno 2018, commissionato da Ravenna Festival, gli EQU lavorano al progetto Durante, una sorta di teatro-canzone - il titolo richiama il nome di battesimo di Dante - composta da parti recitate e canzoni surreali. Gabriele Graziani e Vanni Crociani hanno scritto lo spettacolo avvalendosi della supervisione dello scrittore Eugenio Baroncelli. Il viaggio, in questo caso, \u00e8 attraverso l\u2019inconscio, con risultati surreal-musicali per i quali Graziani e Crociani saranno affiancati da sei musicisti versatili in grado di passare dalla musica classica al jazz e alla canzone d\u2019autore (Fabio Cimatti e Giacomo Toschi al sassofoni, Andrea Batani al trombone e glockenspiel, Amedeo Santolini chitarre, Alessandro Padovani contrabbasso e Mirko Berlati batteria).\nNella Primavera 2019 esce il disco \"Durante\", quarto lavoro discografico della band.\nDal 2019 al 2021 la band propone dal vivo lo spettacolo \"Durante\" in teatri e piazze di varie citt\u00e0 italiane, partecipando a rassegne quali Borgo sonoro, Mystfest, e l'Artista che non c'era. \nIn alcune occasioni, per la presentazione di \"Durante\" si avvalgono della collaborazione sul palco di Ivano Marescotti, che interpreta la voce narrante che fa da filo conduttore alle canzoni.\nDal 2022, la band affianca allo spettacolo \"Durante\" presentato con voce narrante e la band di 8 elementi al completo, anche uno spettacolo con canzoni del repertorio originale e alcune cover, presentato in una formazione ristretta di 4 elementi (voce, piano/tastiere, basso elettrico, batteria).\nDurante.\nCommissionato da Ravenna Festival per l\u2019edizione 2018, Durante \u00e8 uno spettacolo che nasce dalla rilettura surreale della Divina Commedia in tre narrazioni (Inferno, Purgatorio, Paradiso) intercalate da canzoni.\nDallo spettacolo, che si \u00e8 tenuto a giugno-luglio 2018 presso i Chiostri Francescani di Ravenna, nel dicembre 2018 nasce l'omonimo disco \"Durante\", contenente 12 canzoni.\n\u201cNel bel mezzo di una mattina d\u2019estate, mi sono ritrovato un buco al centro della testa\u201d cos\u00ec si apre il Libretto distruzione che gli EQU hanno preparato per i loro ascoltatori, mettendoli subito di fronte alla serie di giochi di parole con cui il protagonista di questo singolare viaggio nell\u2019Oltremondo conduce la narrazione di un amore s\u00ec surreale ma che, qualcuno potr\u00e0 pensare dopo la fine dello disco, tutti avremmo potuto avere vissuto o essere sul punto di vivere.\nLa musica di Vanni Crociani \u00e8 al servizio della parola, asseconda la rima, l\u2019assonanza, l\u2019omofonia, la disgregazione delle sillabe e gioca con il ritmo della narrazione, sempre pi\u00f9 serrato verso la fine, come una sorta di colonna sonora. Se nei lavori precedenti di EQU era il gruppo a lavorare sugli arrangiamenti, specialmente in sede di registrazione, in questa occasione Vanni Crociani ha scritto per esteso tutte le parti, pensandole in una situazione \u201cmuta\u201d, ma avendo in mente strumentisti ben precisi, con i quali collabora da tempo e di cui conosce lo stile e il contributo personale all\u2019interno del gruppo. Per la prima volta in EQU i musicisti suonano dunque una parte scritta, come se fossero in un\u2019orchestra, con l\u2019eleganza della musica classica, passando da pagine in cui \u00e8 richiesta grande precisione del suono a situazioni quasi rumoristiche, fino a momenti che sembrano richiamare l\u2019elettronica, sebbene del tutto assente.\nUn altro me.\nIl 27 novembre 2012 esce il loro terzo lavoro, il concept album \"Un altro me\". Con il videoclip \"Goccia\" hanno vinto il contest \"Back to the new future\" del Romagna Creative District. L'album narra di un pittore che, alla ricerca del quadro perfetto, dipinge s\u00e9 stesso, mentre il quadro ritrae la realt\u00e0. Il titolo dell'album deriva dal fatto che ognuno di noi pu\u00f2 trovare s\u00e9 stesso e il suo doppio: la parte razionale e la sua parte emotiva e artistica. \"\"La vita \u00e8 un viaggio senza logica\" dicono gli EQU\u201d e \"se \u00e8 vero che la verit\u00e0 non \u00e8 mai una sola, la realt\u00e0 non pu\u00f2 essere una\"\".\nLa storia che si svolge in due parti. La prima molto concreta e reale, descrive le abitudini di un barista (\"Il solito\", \"L'inventario\") che, fin dalle prime luci del giorno, si muove come un automa e incomincia la sua \"Vita da bar\". Tutto uguale, tutti i giorni, finch\u00e9 un corto circuito elettrico \u201cche si rivela in un certo senso anche emotivo\u201d come spiega Gabriele Graziani, voce e autore dei testi \u201clo costringe a interrompere la sua attivit\u00e0 e immergersi in un percorso introspettivo che lo porter\u00e0 a conoscere meglio s\u00e9 stesso\u201d.\nDa qui un passaggio temporale che apre al secondo tempo. Inutile nella sua recita quotidiana, spaesato, fuori posto, il barista si rivede nel suo passato di pittore ritrattista. La musica e le immagini diventano pi\u00f9 astratte e rarefatte, proprio come pu\u00f2 esserlo la pittura. Incomincia il cammino che lo porta a trovare il suo stile perfetto. L'artista, il viaggio interiore, l'amore, la sua vita che si guarda allo specchio, diventano acquerelli che vanno a imprimersi negli occhi e nell'anima di chi ascolta.\nNel luglio del 2013 con \"Il solito\", brano di apertura di \"Un altro me\", si sono aggiudicati il prestigioso Premio Bindi e la Targa Afi (Associazione Fonografici italiani)."}
{"id": "532850", "revid": "1788047", "url": "https://it.wikipedia.org/wiki?curid=532850", "title": "Euclides da Cunha (scrittore)", "text": "Da Cunha \u00e8 conosciuto soprattutto per la sua opera \"Brasile ignoto\" (\"Os sert\u00f5es\", del 1902), considerata una delle pi\u00f9 profonde ed attente analisi della guerra civile brasiliana degli anni 1896 e 1897 (guerra di Canudos). Questo racconto descrive minuziosamente la spedizione contro la citt\u00e0 di Canudos, roccaforte del ribelle Ant\u00f4nio Conselheiro, situata nelle terre desertiche (appunto sert\u00f5es) dello Stato di Bahia.\nBiografia.\nEuclides Rodrigues Pimenta da Cunha nasce nel 20 gennaio 1866 a Cantagalo (Rio de Janeiro). Perde la madre ai tre anni di et\u00e0 e viene educato dalle zie. Egli frequenta importanti scuole di Rio de Janeiro e poi completa gli studi alla scuola militare (Escola Militar da Praia Vermelha) dove riceve una formazione positivista ed \u00e8 influenzato dal professore repubblicano Benjamim Constant. Per questo motivo, non rimane molto tempo nella scuola: viene espulso e arrestato dopo una manifestazione di protesta contro la monarchia. In seguito a questo episodio, Euclides va a San Paolo, dove comincia a scrivere per un giornale ma, una volta proclamata la Repubblica, torna alla carriera militare. Si laurea in matematica e scienze fisiche e naturali e poi viene promosso a tenente.\nNel 1895 Euclides da Cunha abbandona la carriera militare, passa a lavorare come ingegnere civile e comincia a dividere il suo tempo tra la nuova carriera e collaborazioni con il giornale \"O Estado de S\u00e3o Paulo\".\nQuando comincia la guerra di Canudos, Euclides scrive due articoli, grazie ai quali viene inviato dal giornale \u201cO Estado de S\u00e3o Paulo\u201d a vedere e raccontare gli avvenimenti della fase finale del massacro. Infatti, egli lascia Canudos quattro giorni prima del vero finale della guerra, ma con il materiale raccolto lavora per cinque anni alla stesura di \"Brasile Ignoto\" (\"Os Sert\u00f5es\"). Quest'opera gli valse grande riconoscimento nonch\u00e9 un posto nell'Accademia brasiliana di lettere (Academia Brasileira de Letras) e nell'Istituto storico e geografico brasiliano (Instituto Hist\u00f3rico e Geogr\u00e1fico Brasileiro).\nIl libro \u00e8 diviso in tre parti: La Terra, L'Uomo e La Lotta. Attraverso queste categorizzazioni, l'autore analizza le caratteristiche geologiche, botaniche, zoologiche e idrografiche della regione, i costumi e la religiosit\u00e0 della popolazione, e principalmente i fatti accaduti durante le quattro spedizioni militari inviate dal governo brasiliano a reprimere il villaggio ribelle guidato da Ant\u00f4nio Conselheiro.\nNel 1904 Euclides viene nominato dal ministro degli affari esteri, Bar\u00e3o do Rio Branco, capo della \"Comiss\u00e3o de Reconhecimento do Alto Purus\" (Commissione di Riconoscimento dell'Alto Purus), una spedizione che aveva come scopo aiutare a stabilire i confini fra Brasile e Per\u00f9. Dopo essere tornato a Rio de Janeiro, egli scrive sull'esperienza del viaggio ed elabora alcune mappe della regione.\nNel 1909 Euclides da Cunha \u00e8 nominato professore del Collegio \"Pedro II\" grazie all'intervento degli amici, ma svolge ben poche lezioni perch\u00e9 pochi mesi dopo muore in seguito ad uno scambio di colpi di arma da fuoco dopo esser penetrato in casa dell'amante della moglie."}
{"id": "532851", "revid": "46931", "url": "https://it.wikipedia.org/wiki?curid=532851", "title": "Euclydes da Cunha", "text": ""}
{"id": "532862", "revid": "125931681", "url": "https://it.wikipedia.org/wiki?curid=532862", "title": "Warren Buffett", "text": "\u00c8 considerato il pi\u00f9 grande investitore di valore di sempre.\nNel 2008, la rivista \"Forbes\" lo considera l'uomo pi\u00f9 ricco del mondo. Sempre secondo \"Forbes\", al 17 gennaio 2022 risulta essere l'ottavo uomo pi\u00f9 ricco del mondo con un patrimonio di 116.9 miliardi di dollari.\n\u00c8 anche un generoso filantropo poich\u00e9 ha promesso di destinare il 99% del suo patrimonio in beneficenza. Tra i personaggi pi\u00f9 significativi della storia della finanza, viene presentato nei suoi interventi con la formula \u00ab\"Ladies and Gentlemen, the legendary investor Warren Buffett\"\u00bb.\nBiografia.\nNato nel 1930 ad Omaha (Nebraska), \u00e8 il secondo di tre figli, unico maschio, di un esponente del Congresso degli Stati Uniti, Howard Buffett. Incominci\u00f2 la sua istruzione alla Rose Hill Elementary School a Omaha. Nel 1942 suo padre venne eletto al Congresso degli Stati Uniti e dopo essersi trasferito con la famiglia a Washington DC, Warren fin\u00ec la scuola elementare, dopo di che frequent\u00f2 l'Alice Deal Junior High School, per poi ottenere un master (dopo che Harvard lo rifiut\u00f2) alla Columbia Business School, l'Universit\u00e0 dove insegnava il suo idolo Benjamin Graham, autore del noto libro \"The intelligent investor\".\nSi dedica agli investimenti azionari fin dalla tenera et\u00e0 di 11 anni, impiegando i risparmi ottenuti vendendo a scuola le bibite comprate nel negozio del nonno paterno. Successivamente a 14 anni compra un piccolo appezzamento di terreno e lo affitta a dei pastori locali. Dopo la laurea accetta l'invito dello stesso Graham a lavorare a New York per la Graham-Newman Corp., il primo hedge fund della storia. Nel 1955 Graham va in pensione e gli offre la carica di socio (partner) della societ\u00e0, ma Buffett rifiuta e torna a Omaha, la sua citt\u00e0 natale. Con il capitale e le sue capacit\u00e0, infatti, sa di poter vivere di rendita. E anche gli amici e i parenti gli chiedono di gestire i loro soldi. Cos\u00ec crea la Buffett Partnership, un fondo d'investimento con il quale applica le strategie d'investimento insegnate da Benjamin Graham, dette del value investing, cio\u00e8 la ricerca di titoli sottovalutati da comprare e tenere per lunghissimi periodi. Successivamente, decide di quotare in borsa la Buffett Partnership fondendola con una societ\u00e0 tessile quotata, la Berkshire Hathaway. Attraverso questa nuova modalit\u00e0 d'investimento, Buffett acquisisce importanti partecipazioni in colossi come Coca Cola, Gillette, American Express Bank of America Corporation, Moody's e Walt Disney.\nCarriera.\nBerkshire Hathaway.\nLa sua attivit\u00e0 finanziaria di alto livello inizia a partire dal 1962, anno in cui comincia ad acquisire partecipazioni della Berkshire Hathaway, industria tessile in declino, di cui assumer\u00e0 il controllo qualche anno dopo.\nCon la Berkshire Hathaway, affiancato dal socio Charlie Munger, comincia ad acquistare aziende sottovalutate nei pi\u00f9 variegati settori, dai servizi all'industria, dalle assicurazioni alla biancheria, passando per societ\u00e0 che offrono propriet\u00e0 frazionata di jet privati. Nel 1972 compra la See's Candies, che in America vende cioccolatini.\nIl settore assicurativo.\nCon la Berkshire Hathaway, nel 1967 acquisisce due compagnie assicurative: la \"National Fire and Marine Insurance Company\" e la \"National Indemnity Company\". Il settore delle assicurazioni conquista sempre pi\u00f9 spazio all'interno della holding di Buffett, cos\u00ec dal 1985 abbandona definitivamente il settore tessile per dedicarsi esclusivamente a quello assicurativo.\nDal 1996 la Berkshire Hathaway controlla interamente la GEICO, una societ\u00e0 tra le prime in America nel settore assicurativo delle automobili.&lt;br&gt;Oggi Berkshire Hathaway \u00e8 il pi\u00f9 grande riassicuratore mondiale dopo la svizzera Swiss Re e la tedesca Munich Re.\nIl settore energetico.\nBerkshire Hathaway Energy (BHE) \u00e8 la porzione della conglomerata di Warren Buffett che vale pi\u00f9 di 100 miliardi di dollari nel 2020. Nel 2021 L'amministratore delegato di Berkshire Hathaway Energy \u00e8 Greg Abel.\nBHE ha partecipazioni in svariate compagnie, come ad esempio:\nIl settore ferroviario.\nCon la Berkshire Hathaway, nel 2009 acquisisce le ferrovie americane BNSF.\nIl settore tecnologico.\nDopo aver evitato la tecnologia durante il boom di fine anni '90, nel 2021 Warren Buffett annuncia che Apple rappresenta il pi\u00f9 grande investimento in azioni della Berkshire Hathaway. Dal 2019, tramite la Berkshire Hathaway, possiede anche una fetta di Amazon.\nFilantropia.\nWarren Buffett ha sempre applicato la massima (in auge fin dai tempi di Andrew Carnegie) per cui l'americano, una volta raggiunto il successo nella vita e negli affari, restituisce al prossimo una porzione della sua fortuna.&lt;br&gt;\nNel 2006 Buffett ha donato 37 miliardi di dollari in azioni benefiche per le popolazioni del Terzo mondo.\nSuccessione.\nIl 3 maggio 2021 i giornali riportano che il successore di Warren Buffett, come CEO della Berkshire Hathaway, sar\u00e0 il canadese Greg Abel. Egli attualmente ricopre la carica di Vicepresidente della Berkshire Hathaway e si occupa delle operazioni non assicurative della societ\u00e0."}
{"id": "532868", "revid": "400694", "url": "https://it.wikipedia.org/wiki?curid=532868", "title": "Qo'noS", "text": "Qo'noS (conosciuto anche come Kronos) \u00e8 un pianeta immaginario dell'universo della saga fantascientifica di \"Star Trek\". \nQo'noS \u00e8 il pianeta natale dei Klingon e capitale dell'Impero Klingon ed \u00e8 grande circa una volta e mezzo la Terra. La capitale di Qo'nos \u00e8 Prima Citt\u00e0 (First City), mentre altre citt\u00e0 sono Quam-Cee, Quin'lat e Tong Vey. \nSul pianeta risiede \"l'Imperatore Klingon\" ed ha sede \"l'Alto Consiglio dell'Impero Klingon.\"\nIl pianeta \u00e8 prevalentemente composto da terre emerse ed i pochi mari esistenti presentano un tasso di salinit\u00e0 molto elevato. Le stagioni sono quasi inesistenti a causa della minima inclinazione dell'asse che si aggira intorno ai soli 2\u00b0.\nA differenza di un normale Pianeta di Classe M, Qo'noS non possiede molta vegetazione e di conseguenza la quasi totalit\u00e0 delle specie animali sono carnivore. Qo'nos ha un satellite di nome Praxis."}
{"id": "532876", "revid": "767487", "url": "https://it.wikipedia.org/wiki?curid=532876", "title": "Rimanenza", "text": "In fisica, la rimanenza \u00e8 il valore di magnetizzazione di un materiale ferromagnetico a campo magnetico esterno nullo.\nTutte le propriet\u00e0 magnetiche fondamentali di un materiale ferromagnetico possono essere lette sul ciclo d'isteresi, un grafico che riporta in ascissa il campo magnetico esterno H (A/m) e in ordinata la magnetizzazione (A/m oppure emu/cm3) o il momento magnetico (emu) oppure ancora l'induzione magnetica J (T). In particolare le rimanenze sono i punti d'intersezione del ciclo con l'asse delle ordinate, a campo nullo.\nQuando un materiale presenta alta rimanenza significa che le sue caratteristiche strutturali e morfologiche lo rendono tale da avere elevata magnetizzazione netta in condizioni di minima energia (a campo esterno nullo); un esempio di tale materiale \u00e8 il magnete permanente, la cui rimanenza presenta un valore del tutto paragonabile alla saturazione. Bassa rimanenza per contro indica che il materiale in oggetto assume un comportamento maggiormente suscettibile nei confronti del campo magnetico esterno."}
{"id": "532877", "revid": "40550", "url": "https://it.wikipedia.org/wiki?curid=532877", "title": "Un paso adelante", "text": ""}
{"id": "532886", "revid": "1718925", "url": "https://it.wikipedia.org/wiki?curid=532886", "title": "Georgia O'Keeffe", "text": "La sua attivit\u00e0 artistica \u00e8 associabile al precisionismo.\nBiografia.\nGeorgia O'Keeffe nacque nel 1887 in una fattoria vicino a Sun Prairie, nel Wisconsin, seconda dei sette figli di Francis Calyxtus O'Keeffe Sr. (1864-1916) e Ida Totto (1864-1916), entrambi allevatori di bestiame. Il padre era di origine irlandese, mentre la madre era di origine ungherese, in quanto il nonno George Victor Totto (1820-1894), di cui Ida diede il nome alla figlia, era di origine nobiliare avendo il titolo di conte ed era emigrato in America nel 1848, sposando la diciottenne Isabel Dunham Wyckoff (1830-1894). Nel 1905 frequent\u00f2 la School of the Art Institute di Chicago e nel 1907 l'Art Students League a New York. Fu anche allieva di Arthur Wesley Dow al Teachers College dell'Universit\u00e0 Colombia.\nNel 1908, nella galleria newyorchese del fotografo Alfred Stieglitz, suo futuro marito, pot\u00e9 ammirare gli acquerelli di Rodin, dai quali fu profondamente colpita.\nIn quegli anni Stieglitz organizz\u00f2 diverse mostre di O'Keeffe, facendola conoscere agli ambienti dell'avanguardia newyorchese, tra cui molti modernisti americani amici di Stieglitz, come Charles Demuth, Arthur Garfield Dove, Marsden Hartley, John Marin, Paul Strand ed Edward Steichen.\nLe sue creazioni degli anni dieci sono caratterizzate da un astrattismo lirico creato da armoniose linee, figure e colori; queste opere, principalmente serie di illustrazioni a carboncino e acquerelli, sono fra le pi\u00f9 innovative di tutta l'arte statunitense del periodo.\nNegli anni venti abbandon\u00f2 l'acquerello per realizzare pitture a olio di grande formato con forme naturali e architettoniche in primo piano ispirate agli edifici di New York, come viste tramite una lente d'ingrandimento. Queste opere contribuirono al suo successo, tanto che alla met\u00e0 degli anni Venti era considerata una delle artiste pi\u00f9 importanti d'America.\nNel 1924, O'Keeffe e Stieglitz si sposarono.\nA partire dal 1929 pass\u00f2 diversi mesi dell'anno nel Nuovo Messico, dipingendo alcune delle sue creazioni pi\u00f9 famose in cui sintetizz\u00f2 fiori e paesaggi tipici, per lo pi\u00f9 colline desertiche disseminate di rocce, conchiglie e ossa. I contorni sono increspati, con sottili transizioni tonali di colori che variano fino a trasformare il soggetto in immagini astratte, talvolta trasfigurate in senso erotico, richiamando alla mente l'organo sessuale femminile. \nNegli anni trenta e quaranta O'Keeffe ricevette commissioni e lauree honoris causa da numerose universit\u00e0.\nNel 1946 mor\u00ec suo marito e nel 1949 O'Keeffe si trasfer\u00ec permanentemente nel Nuovo Messico.\nDurante gli anni cinquanta produsse una serie di pitture con forme architettoniche ispirate alla sua casa nel Nuovo Messico e una vasta serie di pitture di nuvole come viste dai finestrini di un aeroplano.\nAgli inizi degli anni settanta fu colpita da una malattia alla vista, che la costrinse col tempo a ridurre il lavoro.\nIl 10 gennaio 1977 il Presidente Gerald Ford la insign\u00ec della prestigiosa onorificenza statunitense, la Medaglia presidenziale della libert\u00e0.\nMor\u00ec a Santa Fe (Nuovo Messico) nel 1986 a 98 anni.\nVent'anni dopo le oltre 25000 lettere che si scrissero lei e Stieglitz, soprattutto risalenti al periodo del suo autoesilio in New Mexico, vennero pubblicate. Lui le scrisse tantissimo, anche tre lettere al giorno, alcune lunghe pi\u00f9 di quaranta pagine, sperando di convincerla a tornare definitivamente da lui. \n\u00c8 tra le pittrici pi\u00f9 quotate al mondo. \nFilmografia.\nNel 2009 \u00e8 stato realizzato il film biografico \"Georgia O'Keeffe\", interpretato da Joan Allen e Jeremy Irons.\nL'artista ed il museo a lei intitolato a Santa Fe (Nuovo Messico) sono citati nel nono episodio della seconda stagione e nell'undicesimo della terza stagione di \"Breaking Bad\". Viene citata anche nell'episodio 10 della prima stagione di Better Call Saul.\nViene citata anche in pi\u00f9 episodi della serie Netflix \u201cGrace e Frankie\u201d."}
{"id": "532898", "revid": "767487", "url": "https://it.wikipedia.org/wiki?curid=532898", "title": "Rocky Balboa (film)", "text": "Rocky Balboa \u00e8 un film del 2006 scritto, diretto e interpretato da Sylvester Stallone.\nLa pellicola \u00e8 la sesta in ordine di produzione della saga di \"Rocky\" ideata da Stallone.\nIl film \u00e8 incentrato su un Rocky sessantenne e vedovo che accetta di combattere contro il campione in carica dei massimi Mason \"The Line\" Dixon. Stallone cominci\u00f2 a scrivere la sceneggiatura del film alla fine degli anni novanta, alcuni anni dopo l'insuccesso di \"Rocky V\", ma i produttori della Metro-Goldwyn-Mayer bocciarono il progetto, ritenendo chiusa la saga. Negli anni duemila, per\u00f2, grazie all'intervento dei Revolution Studios, Stallone ottenne i fondi per il film e inizi\u00f2 la stesura del copione definitivo e delle riprese.\nIl film, uscito il 20 dicembre 2006 in patria e il 12 gennaio 2007 in Italia, \u00e8 stato un successo di pubblico e, con un incasso di 155 milioni di dollari in tutto il mondo, \u00e8 entrato nel novero dei pi\u00f9 profittevoli film di pugilato al box office (gli altri sono i primi quattro film della saga di \"Rocky\" e \"Million Dollar Baby\" di Clint Eastwood).\nTrama.\nRocky Balboa \u00e8 diventato vedovo di Adriana (morta nel 2002 a causa di un tumore) e gestisce un ristorante a Philadelphia chiamato \"Adrian's\". Qui intrattiene i suoi clienti raccontando loro i suoi passati trionfi e aneddoti della sua grande carriera, mentre ogni mattina si reca al cimitero per andare a trovare sua moglie.\nIl cognato Paulie cerca inutilmente di riportarlo al presente, ma Rocky \u00e8 ancora legato alla figura di Adriana ed al ricordo della boxe. Dopo tanti anni Rocky incontra Marie, una conoscenza legata all'infanzia di lei, che vive ora con un figlio, avuto da un rapporto con un giamaicano, e lavora presso il vecchio bar del quartiere. Rocky decide di assumerla al suo ristorante, affezionandosi sia a lei che a suo figlio.\nUn giorno viene proposta in TV una simulazione al computer: una sfida virtuale fra l'attuale campione mondiale dei pesi massimi Mason \"The Line\" Dixon e Rocky Balboa. L'esito della simulazione d\u00e0 per vincente Rocky.\nIl campione del mondo Dixon, nonostante vinca tutti gli incontri, non gode di una grande simpatia da parte dei fan perch\u00e9 spesso vince in un solo round e offre uno scarso spettacolo agli appassionati. Cos\u00ec, facendo leva sul successo televisivo di questa simulazione e venuti a conoscenza che Rocky Balboa ha dichiarato pubblicamente di voler tornare a combattere (sia pure in incontri di modesto livello), gli agenti di Dixon tentano allora di convincerlo a tornare sul ring contro il campione per un match di esibizione.\nRocky, dopo aver ottenuto dalla commissione medica pugilistica americana l'idoneit\u00e0 fisica per combattere, accetta la sfida di Dixon. Viene scoraggiato dal figlio Robert e dal cognato Paulie, che non vedono di buon occhio questa decisione, ma per tornare a rivivere le emozioni del passato accetta lo stesso: dentro di lui \u00e8 ancora vivo l'istinto del combattente.\nIl suo vecchio amico Duke decide di prepararlo sulla potenza, in quanto Rocky non pu\u00f2 pi\u00f9 sfruttare l'agilit\u00e0. Cos\u00ec, dopo pesantissimi allenamenti, Rocky si prepara ad affrontare Dixon. Nel frattempo l'attuale campione, nonostante le indicazioni del suo allenatore, si allena a modo suo.\nArriva il gran momento e Rocky si presenta in gran forma, ma i telecronisti lo danno gi\u00e0 per sconfitto. L'inizio dell'incontro vede Dixon in netto vantaggio su Rocky, ma questi riesce a dimostrare le sue doti, tanto che nel secondo round riesce a mettere al tappeto il campione. Giunti al 10\u00ba round, Rocky e Dixon sono stremati, finch\u00e9 il campione non mette al tappeto lo Stallone Italiano. L\u2019incontro sembra finito, ma Rocky ha improvvisamente una visione di Adriana e del suo glorioso passato che lo sprona a reagire davanti alle intemperie della vita, esattamente come aveva detto poco tempo prima al figlio, riuscendo cos\u00ec a rialzarsi ed a colpire ripetutamente Dixon fino alla fine della ripresa, sferrando inoltre l\u2019ultimo colpo del match che per poco non manda al tappeto il campione.\nDixon vince ai punti, con verdetto non unanime. I due pugili dimostrano comunque rispetto l'uno all'altro. Dixon ringrazia Rocky per averlo affrontato e quest'ultimo fa altrettanto. Il pubblico continua a gridare forte il nome di Rocky che, allontanandosi dal ring, raccoglie un'ovazione da parte del pubblico.\nRocky va quindi al cimitero con un gran mazzo di rose rosse per salutare la moglie Adriana, ringraziandola per avergli sempre dato la forza di andare avanti.\nProduzione.\nAlla fine degli anni novanta, Sylvester Stallone concep\u00ec l'idea di continuare la saga di \"Rocky\". I motivi di questa decisione erano due: Stallone voleva riscattare l'insuccesso di \"Rocky V\", che raccolse alla sua uscita gli sfavori della critica e del pubblico, e riconquistare popolarit\u00e0 dopo un lungo periodo di lontananza dalle scene.\nNonostante in un primo tempo la casa di produzione statunitense MGM, che deteneva i diritti su Rocky, avesse deciso di bocciare il progetto, negli anni duemila i Revolution Studios proposero di finanziare il film (attraverso una partnership con la stessa MGM e la Columbia), stanziando un budget di 25 milioni di dollari. Stallone prese solo un piccolo anticipo, contando di monetizzare sui profitti, similmente a come fece con il primo \"Rocky\", costato appena 1,1 milioni di dollari e capace di fruttarne ben 225. Il film fu annunciato nell'ottobre 2005.\nIl montaggio originale di Stallone durava circa due ore e mezza e venne proposto in una speciale anteprima. Questo prima che la MGM chiedesse a Stallone di tagliare alcune scene, riducendo la pellicola alla durata di un'ora e quarantacinque minuti. \"Rocky Balboa\" fu girato con quattro finali diversi in modo da non rovinare la conclusione del film alla folla presente alle riprese. Oltre al finale originale, quelli alternativi vedevano: Rocky perdere il match per K.O., Rocky vincere il match ai punti (unico dei finali alternativi presenti nell'edizione DVD) e Rocky vincere il match per K.O.\nSceneggiatura.\nStallone nella stesura della sceneggiatura venne in parte influenzato dalla sua vita personale. Dopo la crisi di popolarit\u00e0 e gli anni di inattivit\u00e0 dal mondo del cinema stava cercando \u00abqualcosa per cui combattere\u00bb e pens\u00f2 di far rivivere questa situazione anche al personaggio di Rocky. Nel 1994, invece, lo sceneggiatore si interess\u00f2 al caso mediatico sollevato da George Foreman che, all'et\u00e0 di 45 anni, riconquist\u00f2 il titolo mondiale, diventando il pi\u00f9 anziano campione mondiale dei pesi massimi di sempre. Fu cos\u00ec che Stallone cominci\u00f2 a delineare la trama, incentrata su un Rocky vedovo di Adriana che decide di reagire alla perdita, tornando a combattere sul ring per un ultimo incontro. \u00abQuando il cuore ti viene strappato dal corpo, devi fare qualcosa\u00bb, dichiar\u00f2 Stallone, \u00abc'\u00e8 chi scrive, chi dipinge. Lui [Rocky] invece lo fa attraverso il dolore: l'unica sensazione che lo fa sentire vivo. Se subisci una forte perdita, credo che l'unico modo di affrontarla sia farla esplodere\u00bb.\nStallone voleva ideare qualcosa di vicino allo spirito dell'originale \"Rocky\". In \"Rocky Balboa\", il personaggio principale, per molti versi \u00e8 tornato allo stesso tipo di vita che conduceva nel primo film. \u00ab\u00c8 ritornato dove si trovava all'inizio, tutto solo, a parte il fatto di aver perso la sua ingenuit\u00e0\u00bb, dichiar\u00f2 Stallone. \u00ab\u00c8 molto concreto e ha una certa tranquillit\u00e0 interiore. Porta un peso enorme sulle spalle, ma da esso scaturisce anche una sorta di illuminazione profonda. Sa pi\u00f9 cose di prima e cerca di comunicare maggiormente. Non ha pi\u00f9 molta voglia di litigare, come avveniva un tempo\u00bb. Il produttore Charles Winkler sottolinea che Rocky Balboa rappresenta il punto d'arrivo della decennale ricerca di Stallone per trovare un degno finale al personaggio di Rocky, \u00abcon una storia che potesse restituire fiducia a tutti\u00bb. Il trattamento originale prevedeva la presenza di Adriana. Il personaggio venne scartato quando Stallone cap\u00ec che avrebbe dovuto fornire pi\u00f9 motivazioni al ritorno di Rocky sul ring. Elimin\u00f2 quindi Adriana dalla sceneggiatura e decise di iniziare il primo atto con Rocky sulla tomba della defunta moglie. Nonostante non appaia fisicamente, il personaggio di Adriana \u00abrimane una presenza fondamentale nella vita di Rocky anche in questo film\u00bb.\nPer quanto riguarda il tema spirituale affrontato dal film, secondo Stallone l'et\u00e0 \u00e8 l'elemento centrale dell'opera. L'autore spieg\u00f2 di aver voluto mostrare come, per quanto si possa essere spaventati dal tempo che passa, l'et\u00e0 non ha limite per realizzare i propri sogni. Disse Stallone: \u00abRocky ha bisogno di gareggiare a dispetto della sua et\u00e0 [...]. Un pugile pu\u00f2 perdere con gli anni il suo smalto atletico e l'abilit\u00e0, ma i vecchi combattenti hanno ancora il pugno. Il pugno \u00e8 l'ultima cosa che si perde\u00bb.\nCast.\nNon volendo puntare su gente famosa, Stallone si concentr\u00f2 su un casting sconosciuto. \u00abSi perde il senso della realt\u00e0 quando si utilizzano dei volti troppo familiari\u00bb, spieg\u00f2 l'attore e regista.\nPer dare ancora maggiore autenticit\u00e0 alla storia, i produttori ingaggiarono i veri commentatori Jim Lampley, Larry Merchant e Max Kellerman per interpretare se stessi, mentre Michael Buffer si cal\u00f2 nei panni dello speaker sul ring per l'incontro Dixon-Balboa, promosso con lo slogan \"\"The Rage Against The Age\" (letteralmente, \"La rabbia contro gli anni\"\"). Il pugile Mike Tyson interpret\u00f2 se stesso nel film, in maniera simile a quanto fatto da Joe Frazier durante l'incontro Apollo-Rocky nel primo film.\nOltre a Stallone, gli altri due attori presenti durante l'intero arco della storia di Rocky sono Burt Young (Paulie) e Tony Burton (Tony).\nSi dice che Carl Weathers abbia chiesto molti soldi a Stallone per permettere a quest'ultimo di inserire alcune immagini di Apollo durante la pellicola. Stallone non prese bene la cosa e, stupito dell'avidit\u00e0 di Weathers, lo soprannomin\u00f2 \"Apollo Greed \"parafrasando il cognome di Apollo, Creed. Greed significa appunto \"avidit\u00e0\". Per questa ragione nel film non compare nessuna immagine o video di Apollo Creed.\nNel film era previsto un cameo per Mr. T, che declin\u00f2 perch\u00e9 impegnato in altri progetti. Nella scena della spesa nel mercato italiano si pu\u00f2 comunque notare un uomo seduto sulla strada con ciondolo al collo a forma di \"T\", dalle fattezze appunto molto simili all'attore.\nRiprese.\nCon delle risorse limitate e solo cinque settimane per le riprese, Stallone utilizz\u00f2 uno stile registico molto parsimonioso e poco elaborato, che a suo avviso si sposava bene con i principi fondamentali del film. \u00abNessun carrello, molta macchina a mano, niente gru e in generale nessuna inquadratura troppo complicata\u00bb, dichiar\u00f2 l'attore e regista. Le prime riprese furono in programma a Las Vegas, teatro dello scontro tra Rocky e Mason Dixon. Stallone aveva appena terminato un regime di allenamento molto duro ed era in ottima forma, una condizione che avrebbe perso man mano che le riprese fossero andate avanti. Di conseguenza, le scene di combattimento avrebbero dovuto essere girate per prime.\nCon la data di inizio delle riprese all'orizzonte, i realizzatori iniziarono a cercare un luogo adatto per il pugilato. Stallone era al corrente che la HBO aveva in programma un incontro da trasmettere in pay-per-view, quello tra Bernard Hopkins e Germaine Taylor a Las Vegas. Stallone ebbe l'idea di sfruttare quell'evento e utilizzare una folla che la produzione avrebbe avuto difficolt\u00e0 a procurarsi, se avesse dovuto pagare le comparse. L'incontro, tuttavia, era in programma due settimane prima. Stallone, dunque, decise di anticipare di due settimane l'avvio delle riprese. La produzione inizi\u00f2 quindi le trattative con la HBO e il Mandalay Bay Resort and Casino, dove si dovevano svolgere le riprese, per assicurarsi il vantaggio di un combattimento in un luogo reale. Il giorno dell'incontro la HBO concesse alla produzione di sfruttare il pubblico venuto ad assistere all'incontro tra Hopkins e Taylor, permettendo inoltre a Rocky di entrare nel palazzetto esaurito in ogni ordine di posti, camminare lungo il passaggio in mezzo al pubblico e salire sul ring con sei cineprese che inquadravano la scena. Per Stallone, il combattimento finale doveva essere il pi\u00f9 realistico possibile. \u00abQuando vediamo questi due pugili che si colpiscono, non c'\u00e8 traccia di finzione hollywoodiana\u00bb, dichiar\u00f2 il produttore David Winkler. Durante l'allenamento, Stallone si ruppe le dita dei piedi e delle mani, mentre durante l'incontro con Tarver sub\u00ec una lieve frattura a causa di un pugno dell'avversario.\nDopo una settimana passata a Las Vegas, la produzione si rec\u00f2 a Los Angeles per 16 giorni di riprese che integrassero le scene da girare a Philadelphia. La pi\u00f9 importante e impegnativa delle location di Los Angeles fu quella di Bro Pack Meats a Pico Rivera, che rappresenta nella pellicola il luogo di lavoro di Paulie negli ultimi trent'anni. Essendo una struttura ancora in funzione, la fabbrica non poteva essere chiusa per agevolare il compito della produzione e la troupe dovette adeguarsi agli orari di lavoro del personale. Mentre i realizzatori lavoravano al Bro Pack Meats, il set fu visitato dall'allora governatore della California Arnold Schwarzenegger, grande amico di Stallone e un tempo suo principale rivale nei film d'azione, che confer\u00ec all'attore e regista un certificato che lo ringraziava per il sostegno fornito all'industria cinematografica californiana.\nLe riprese mancanti furono girate a Philadelphia. Stallone voleva mostrare il mondo di Rocky per come \u00e8 realmente, non in una versione patinata tipicamente hollywoodiana, ma facendo vedere una realt\u00e0 decisamente dura e realistica. Di conseguenza, neanche un'inquadratura del film fu effettuata in un teatro di posa. Stallone lavor\u00f2 assieme al direttore della fotografia Clark Mathis per infondere al film lo stile povero che cercava. Disse Stallone: \u00abAlcune scene sono frenetiche e confuse. Invece, quando ho girato le sequenze con Dixon, tutto era molto luminoso e sterile, non c'era nessun significato drammatico nella luce. Volevo mostrare che la sua vita non ha colore, ombre o atmosfera, almeno fino al combattimento\u00bb. Delle folle entusiaste di fan di Rocky attendevano la troupe ad ogni angolo, ma dovunque erano quasi sempre molto rispettosi e cooperativi. Il giorno in cui la produzione dovette girare la sequenza in cui Rocky corre sulle scale del Philadelphia Museum of Art con il suo cane Punchy, la sceneggiatura prevedeva che nevicasse, ma durante le riprese cadeva soltanto qualche sparuto fiocco. Improvvisamente cominci\u00f2 a nevicare copiosamente, permettendo a Stallone e alla troupe di completare la scena. Le altre location utilizzate a Philadephia furono il vecchio cimitero di Laurel Hill, la fabbrica di Tasty Cake, il Cira Centre, un ufficio moderno dietro alla Penn Station, il quartiere di Kensington e il municipio.\nColonna sonora.\nBill Conti torn\u00f2 a comporre la colonna sonora per \"Rocky Balboa\" dopo aver composto la colonna sonora del primo, del secondo, del terzo e del quinto episodio del franchise. Bill Conti ripropose tutti i temi musicali dei film precedenti, limitandosi a scrivere solo un nuovo tema che rappresentasse il carattere di Marie. La colonna sonora fu registrata nell'estate 2006 presso il Capitol Studios di Hollywood. A molte registrazioni fu presente anche l'attore, regista e sceneggiatore Sylvester Stallone.\nIn aggiunta, il film presenta tracce originali eseguite da Natasha Bedingfield, Three 6 Mafia e Frank Stallone, nonch\u00e9 brani classici come \"High Hopes\" di Frank Sinatra e \"Oooh Baby Baby\" dei The Miracles. Tra i brani originali il pi\u00f9 significativo \u00e8 il brano di Diane Warren \"Still Here\", eseguito da Bedingfield.\nPromozione.\nDurante la promozione del film in Australia, il 16 febbraio 2007, Stallone venne fermato dai funzionari doganali all'aeroporto di Sydney e fu trovato in possesso di alcune fiale (48) di Somatotropina, noto anche col nome \"GH\" (\"Growth Hormone\"), cio\u00e8 \"Ormone della Crescita\". I rappresentanti della legge australiana indagarono sull'attore statunitense che, successivamente, riconobbe la sua colpevolezza per uso di sostanze dopanti.\nDistribuzione.\nData di uscita.\nLe date di uscita cinematografiche internazionali del film furono:\nHome video.\nIl 4 luglio 2007 \u00e8 stata distribuita la versione in DVD Rocky Balboa. La colonna sonora \u00e8 stata distribuita Il 12 gennaio 2007. Distribuita da EMI, il cd \u00e8 composto da musiche di genere Pop e Rock Internazionale. Nel 2007 \u00e8 uscito l'omonimo videogioco esclusivamente su PSP.\nAccoglienza.\nIncassi.\n\"Rocky Balboa\" debutt\u00f2 al secondo posto nei cinema statunitensi, dietro a \"La ricerca della felicit\u00e0\" di Gabriele Muccino, incassando 12,5 milioni di dollari nel primo weekend (22,1 milioni in tutto il mondo, in 5 giorni). In Italia, il film esord\u00ec al secondo posto, sempre dietro a \"La ricerca della felicit\u00e0\", incassando nel fine settimana quasi 3 milioni di euro con una media di 8.667 in 331 sale. \nA fine corsa, \"Rocky Balboa\" incass\u00f2 70.269.899 $ negli Stati Uniti e 85.449.806 $ nel resto del mondo, arrivando ad un incasso globale di 155.721.132 $ in tutto il mondo.\nCritica.\nQuando si seppe che Sylvester Stallone era al lavoro su \"Rocky Balboa\", molti critici hollywoodiani iniziarono a sbeffeggiare la pellicola ancor prima della sua uscita. Stallone divent\u00f2 l'obiettivo favorito per le battute di molti talk show, cominciando da David Letterman. L'attore e regista, tuttavia, non si cur\u00f2 delle critiche: \u00abSono da sempre uno sfavorito. Uno cui piace combattere col pronostico contrario. A volte vinci, a volte perdi: ma il gusto della sfida non te lo toglie nessuno. Non capisco tanto risentimento nei miei confronti. Questa gente giudica senza neppure aver letto la sceneggiatura\u00bb.\nAlla sua uscita, \"Rocky Balboa\" vinse l'iniziale scetticismo e ottenne buone recensioni dalla stampa statunitense, specie per la prova recitativa di Stallone e per la sceneggiatura che ritornava \u00aball'autenticit\u00e0 e all'emotivit\u00e0 del primo \"Rocky\"\u00bb. Il produttore William Chartoff disse che \u00absebbene \"Rocky Balboa\" sia in effetti l'ultimo sequel in ordine di tempo, per molti aspetti \u00e8 l'episodio pi\u00f9 simile all'originale\u00bb. Il sito \"Rotten Tomatoes\" ha riportato che il 77% delle 183 recensioni professionali ha dato un giudizio positivo sul film, con una media di voto di 6,5 su 10. Su \"Metacritic\" il film ha avuto un punteggio di 63 su 100 in base a 36 recensioni.\nIn Italia, Maurizio Porro del \"Corriere della Sera\" disse che il film era \u00abun inno alla retorica\u00bb e che Stallone aveva firmato \u00abuna storia fiacca e inerte\u00bb. Lietta Tornabuoni de \"L'Espresso\" elogi\u00f2 la recitazione di Stallone, ma defin\u00ec il film \u00abbruttino e banale, realizzato a risparmio\u00bb. Paolo D'Agostini (\"La Repubblica\") assegn\u00f2 al film il giudizio di 3 stelle su 5, definendolo \u00abpieno di sentimento e di anima\u00bb. Adriano De Carlo (\"Il Giornale\") elogi\u00f2 l'ultima pellicola di Rocky, dichiarando: \u00abCon sincero slancio Stallone ripresenta il suo eroe, bolso oltre ogni immaginazione, a torso nudo davvero inguardabile. Eppure la vicenda funziona come racconto popolare, irrealistico ma ricco di simpatia, di sentimenti emarginati da una nuova societ\u00e0, di un calibrato sentimentalismo che non esclude l'ironia\u00bb. Per Alessandra Levantesi (\"La Stampa\"), \u00ab\"Rocky Balboa\" offre una messinscena poveristica, una storiellina crepuscolare ed edificante, immagini arrangiate e recitazione sindacale\u00bb. Dario Zonta de \"L'Unit\u00e0\" scrisse che \u00ab\"Rocky Balboa\" \u00e8, in tutto e per tutto, l'apologia di un mito\u00bb.\nSpin-off.\n\"Rocky Balboa\" \u00e8 stato seguito da due spin-off della serie di film di Rocky: \"Creed - Nato per combattere\" e \"Creed II\". \"Creed - Nato per combattere\", diretto da Ryan Coogler, \u00e8 incentrato sul figlio illegittimo di Apollo Creed, Adonis Creed, che si reca a Filadelfia per chiedere a Rocky, interpretato per la settima volta da Stallone, di allenarlo e farlo diventare un campione del mondo del pugilato."}
{"id": "532899", "revid": "124926028", "url": "https://it.wikipedia.org/wiki?curid=532899", "title": "Stormtroopers of Death", "text": "Gli Stormtroopers of Death (S.O.D.) sono stati un gruppo musicale crossover thrash metal formato a New York City nel 1985, di cui tre dei quattro membri del gruppo sono i fondatori degli Anthrax. Sono considerati tra i pionieri del crossover thrash, assieme a Suicidal Tendencies e Dirty Rotten Imbeciles.\nStoria.\nNell'autunno del 1985 Scott Ian, negli studi di registrazione del secondo album degli Anthrax (band in cui \u00e8 chitarrista e fondatore) \"Spreading the Disease\" (1985) fin\u00ec presto di registrare le tracce di chitarra, si trov\u00f2 molto tempo libero a disposizione e si mise a disegnare fumetti, tra cui uno scheletro vivente che fuma un sigaro ed odia tutto e tutti, lo chiam\u00f2 \"Sergente D\" e inizi\u00f2 a scrivere lo slogan \"Speak English or Die\". Scott, impaziente che gli altri finissero di registrare \"Spreading the Disease\", chiam\u00f2 l'ex bassista degli Anthrax, Dan Lilker, gli chiese se avesse voglia di formare un progetto Hardcore punk che aveva in mente da tempo, Dan accett\u00f2. Chiamarono Billy Milano come cantante (un roadie degli Anthrax), e alla batteria il batterista degli Anthrax Charlie Benante, crearono cos\u00ec gli Stormtroopers Of Death. Formato il gruppo, registrarono un demo di 59 canzoni dal titolo \"Crab Society North\" ed iniziarono a lavorare ad un album per la Megaforce Records di Johnny Zazula. Il disco, intitolato \"Speak English or Die\", fu registrato e mixato in soli tre giorni ed \u00e8 spesso riconosciuto come uno degli album fondamentali del crossover thrash. Tuttavia alcuni brani come \"Fuck the Middle East\" (Fanculo il Medio Oriente) crearono anche diverse polemiche attorno alla figura di Billy Milano, accusato di fascismo, accuse sempre smentite dal cantante italoamericano.\nPoi nel 1985 la band gir\u00f2 in tour facendo da \"warm-up\", tra gli altri, per Mot\u00f6rhead e The Plasmatics. Tuttavia il seguito del primo album, programmato come \"USA For S.O.D.\", non fu mai registrato.\nDopo la fine del tour, Lilker entr\u00f2 nei Nuclear Assault, mentre Benante e Ian continuarono con gli Anthrax. Milano form\u00f2 i Method Of Destruction, noti anche come M.O.D. Il primo album della band, \"U.S.A. for M.O.D.\", comprende molti testi scritti da Scott Ian, oltre ad una versione alternativa di \"Aren't You Hungry\", una canzone dei S.O.D. che verr\u00e0 registrata soltanto successivamente.\nIl gruppo si riun\u00ec per un solo concerto a New York nel 1992, per festeggiare i 10 anni della Megaforce Records con Morbid Angel e Agnostic Front, da cui fu tratto l'album \"Live at Budokan\". Il disco contiene molte tracce provenienti dagli album, alcune dai demo e cover di Ministry, Nirvana e Fear.\nNel 1997, i S.O.D. si riunirono di nuovo in occasione della \"Milwaukee Metal Fest\". Poi la band suon\u00f2 il suo primo concerto europeo al With Full Force festival in Germania, e nel 1999 fu pubblicato il secondo album studio, \"Bigger Than the Devil\", pubblicizzato con un tour. \"Bigger Than the Devil\" comprende anche la versione originale di \"Aren't You Hungry\".\nNel 2001 fu pubblicato il DVD \"Speak English or Live\". Esso comprende, oltre al video di \"Live at Budokan\", anche un concerto in Germania e contenuti extra.\nNel 2002 fu pubblicato su DVD \"\", video del tour.\nNel 2007, il gruppo ha pubblicato il suo terzo album, \"Rise of the Infidels.\"\nScioglimento.\nA quanto dichiarato da Milano, l'EP di live e inediti \"Rise of the Infidels\", pubblicato nell'agosto 2007 su Megaforce Records, \u00e8 l'ultima pubblicazione del gruppo.\nL'EP contiene quattro nuove tracce: \"Stand Up and Fight\", \"Java Amigo\", \"United and Strong\" e \"Ready to Fight\". \"Ready To Fight\" \u00e8 una reinterpretazione dei Negative Approach, mentre \"United and Strong\" \u00e8 una reinterpretazione degli Agnostic Front.\nIl gruppo \u00e8 comunque inattivo dal 2002.\nUnited Forces.\nNegli anni successivi allo scioglimento, emersero alcuni pesanti litigi tra Billy Milano e i membri degli Anthrax, in particolare Scott Ian. Ci\u00f2 di fatto smentiva le possibilit\u00e0 di una reunion del gruppo, voci tra l'altro confermate dallo stesso Milano. Nonostante ci\u00f2, un riavvicinamento tra il cantante e Dan Lilker intorno al 2011 ha dato luogo alla nascita di nuove voci sul presunto ritorno della band. Nell'agosto del 2012, i due musicisti vengono invitati ad esibirsi ad un concerto dei Municipal Waste, suonando una cover di United Forces. Il 24 dicembre del 2012 Billy Milano annuncia di aver riformato i SOD sotto il nome di United Forces (i diritti sul nome appartengono infatti a Scott Ian), senza appunto Ian e Charlie Benante, sostituiti rispettivamente da Anton Reisenegger e Nicholas Barker. Il gruppo ha tenuto il suo primo concerto il 26 febbraio del 2013, e in seguito ha annunciato la registrazione di nuovo materiale."}
{"id": "532901", "revid": "767487", "url": "https://it.wikipedia.org/wiki?curid=532901", "title": "Coast Guard One", "text": "Coast Guard One \u00e8 l'identificativo radio di un qualsiasi velivolo della Guarda Costiera degli Stati Uniti (\"US Coast Guard\") adibito al trasporto del Presidente degli Stati Uniti. Tuttavia, non c'\u00e8 mai stato il volo di un Coast Guard One.\nIl Coast Guard Two \u00e8 invece un qualsiasi aereo o elicottero della guardia costiera che trasporti il vicepresidente. Il 25 settembre 2009 il vicepresidente Joe Biden ha sorvolato la citt\u00e0 di Atlanta sul CG 6019, un elicottero HH-60 Jayhawk, che in quell'occasione prese il codice radio \"Coast Guard Two\".\nIl comandante della Guardia Costiera viaggia spesso a bordo di un Gulfstream C-37A, di base alla \"USCG Air Station\" di Washington, D.C., il cui identificativo radio \u00e8 \"\"."}
{"id": "532903", "revid": "1534511", "url": "https://it.wikipedia.org/wiki?curid=532903", "title": "Saturazione (magnetismo)", "text": "Con saturazione si indica il massimo valore assoluto che la magnetizzazione di un materiale ferromagnetico pu\u00f2 raggiungere, quando quest'ultimo sia sottoposto ad un campo magnetico esterno.\nTutte le propriet\u00e0 magnetiche fondamentali di un materiale ferromagnetico possono essere lette sul ciclo d'isteresi, un grafico che riporta in ascissa il campo magnetico esterno \"H\" (A/m) ed in ordinata la magnetizzazione (A/m oppure emu/cm\u00b3) o il momento magnetico (mu) oppure ancora il campo di induzione magnetica \"B\". In particolare le saturazioni corrispondono al limite della magnetizzazione per campo magnetico tendente all'infinito."}
{"id": "532905", "revid": "484362", "url": "https://it.wikipedia.org/wiki?curid=532905", "title": "Rocky 6", "text": ""}
{"id": "532906", "revid": "484362", "url": "https://it.wikipedia.org/wiki?curid=532906", "title": "Rocky vi", "text": ""}
{"id": "532909", "revid": "1543377", "url": "https://it.wikipedia.org/wiki?curid=532909", "title": "Executive One", "text": "Executive One \u00e8 l'identificativo radio di un qualsiasi velivolo civile che trasporti il presidente degli Stati Uniti d'America.\nSolitamente il presidente vola su aerei militari al comando della \"Presidential Airlift Group\", parte dell'89th Airlift Wing stanziato alla Andrews Air Force Base, nel Maryland, primo tra tutti il VC-25 adibito ad \"Air Force One\".\nL'unico episodio in cui un presidente in carica si imbarc\u00f2 come regolare passeggero su un aereo di linea accadde il 26 dicembre 1973, durante la crisi del petrolio, quando Richard Nixon vol\u00f2 come un normale passeggero. Per \"dare l'esempio al resto della nazione durante l'attuale crisi energetica\" il presidente viaggi\u00f2 dall'aeroporto Internazionale di Washington-Dulles all'aeroporto Internazionale di Los Angeles insieme alla famiglia e ai membri dello staff su un DC-10 della United Airlines. Un assistente di Nixon port\u00f2 a bordo un apparecchio di comunicazione sicura, con cui il presidente avrebbe potuto mettersi in contatto con Washington in caso di emergenza.\nIl 20 gennaio 2009, all'elicottero VH-60 dei Marines normalmente utilizzato dal presidente (e che in questo caso prende l'identificativo radio \"Marine One\") venne dato l'identificativo \"Executive One\" mentre trasportava George W. Bush, il cui mandato era appena terminato, insieme alla moglie, verso la base aerea di Andrews.\nSe a bordo di un qualsiasi velivolo si trova la famiglia del presidente, ma non il presidente stesso, esso pu\u00f2 prendere l'identificativo radio Executive One Foxtrot a discrezione dello staff della Casa Bianca e del servizio segreto. L'aereo utilizzato da Hillary Clinton il 2 dicembre 1999 per atterrare all'aeroporto LaGuardia di New York prese appunto l'identificativo \"Executive One Foxtrot\".\nExecutive Two \u00e8 invece l'identificativo radio di un velivolo civile che trasporti il vicepresidente degli Stati Uniti d'America. Come per lExecutive One\", se a bordo si trovano solo i familiari del vicepresidente esso prende l'identificativo Executive Two Foxtrot\"'.\nCome il presidente, anche il vicepresidente vola solitamente con aerei militari, in particolare con il VC-32 adibito ad \"Air Force Two\". Tuttavia, quando Nelson Rockefeller venne nominato vice di Gerald Ford nel 1974, egli prefer\u00ec continuare a volare con il Gulfstream che possedeva, anzich\u00e9 con il DC-9 allora utilizzato come aereo vicepresidenziale. In quanto aereo privato, il Gulfstream portava l'identificativo radio di \"Executive Two\" quando Rockfeller era a bordo. Il servizio segreto lo convinse poi, per questioni di sicurezza, praticit\u00e0 e convenienza, ad utilizzare l'Air Force Two."}
{"id": "532919", "revid": "66387", "url": "https://it.wikipedia.org/wiki?curid=532919", "title": "Spoiler (aeronautica)", "text": ""}
{"id": "532924", "revid": "339392", "url": "https://it.wikipedia.org/wiki?curid=532924", "title": "Codice sulla protezione dei dati personali", "text": ""}
{"id": "532925", "revid": "1318658", "url": "https://it.wikipedia.org/wiki?curid=532925", "title": "Umberto Morra di Lavriano", "text": "Biografia.\nFiglio del generale piemontese Roberto Morra di Lavriano e di Maria Teresa Bettini, fu tenuto a battesimo da Umberto I e Margherita di Savoia. In giovent\u00f9, mentre si trovava a San Pietroburgo col padre ambasciatore, fu colpito da una forma tubercolare che lo azzopp\u00f2. Riformato, durante la I guerra mondiale oper\u00f2 in una Casa del Soldato sull'Isonzo. Nel 1919-1920 accompagn\u00f2 Padre Giovanni Semeria negli Stati Uniti per raccogliere fondi fra gli italiani emigrati per costruire orfanotrofi di guerra, specie nel Mezzogiorno. Cominci\u00f2 a scrivere sulle riviste di Piero Gobetti. Durante il fascismo si ritir\u00f2 nell'avita villa Morra di Lavriano, Cortona, dove ospit\u00f2 esponenti della cultura antifascista, fra cui Alberto Moravia e Renato Guttuso. \nRacconta Norberto Bobbio (Norberto Bobbio e Maurizio Viroli, \"Dialogo intorno alla repubblica\", Laterza) che nel 1934, in occasione del plebiscito quinquennale, dato che si votava s\u00ec o no (le schede del s\u00ec erano tricolori e si vedeva dal di fuori che erano diverse), Morra chiese la scheda del \"no\" e la mise tranquillamente nell'urna, al che con molto imbarazzo gli dissero che forse si era sbagliato. \"No\" - rispose Morra - \"siete voi che vi state sbagliando\". Segnalato dal Segretario federale di Arezzo, il 5 aprile 1934 l'incidente fu riferito al capo della Polizia dal segretario del PNF Achille Starace: \"Al Segretario del Fascio locale che gli aveva fatto osservare l'errore il Morra replicava di non essersi affatto sbagliato\" (Archivio Centrale dello Stato, Roma, fascicoli Umberto Morra di Lavriano, cit. in Alfonso Bellando, \"Umberto Morra di Lavriano\", Firenze, Passigli, 1990, p. 133). \nNel 1943-45 collabor\u00f2 con il governo Badoglio a Bari e Salerno. Presiedette dal 1955 al 1957 il Comitato atlantico italiano e dal 1949 al 1955 diresse la Societ\u00e0 italiana per l'organizzazione internazionale (SIOI), compiendo numerosi viaggi all'estero. Dal 1955 al 1959 fu Direttore dell'Istituto Italiano di Cultura a Londra.\nFu collaboratore de \"Il Mondo\", \"Critica Liberale\" e di molti altri periodici. Per anni lavor\u00f2 a una biografia di Piero Gobetti, rimasta incompiuta alla morte e pubblicata postuma.\nFra le sue numerose frequentazioni di personalit\u00e0 della cultura e della politica italiane e straniere, va ricordato Bernard Berenson, a cui fu legato da amicizia, e di cui cur\u00f2 un volume di \"Colloqui\". \nUno profondo rapporto, durato l'intera vita, lo legava a Alessandro Passerin d'Entr\u00e8ves e Guglielmo Alberti.\nIl 19 ottobre 1978 Cortona gli confer\u00ec la cittadinanza onoraria. Nel 1986 istitu\u00ec il \"Centro permanente per la pace 'Umberto Morra'\".\n\u00c8 sepolto nel cimitero del Campaccio, presso Cortona."}
{"id": "532927", "revid": "984922", "url": "https://it.wikipedia.org/wiki?curid=532927", "title": "Andrzej Seku\u0142a", "text": "Biografia.\nNato in Polonia, nel 1980 si trasferisce in Gran Bretagna, dove studia alla National Film and Television School. Dopo tre anni e mezzo si sposta negli Stati Uniti, dove ha diretto alcuni film tra i quali \"Il cubo 2 - Hypercube\" (2002), lavorando comunque prevalentemente come direttore della fotografia. Tra gli altri, ha firmato la fotografia di film quali \"Le iene (Reservoir Dogs)\" (1992) e \"Pulp Fiction\" (1994), entrambi diretti da Quentin Tarantino."}
{"id": "532928", "revid": "574302", "url": "https://it.wikipedia.org/wiki?curid=532928", "title": "George Tupou I", "text": "Era altres\u00ec conosciuto come T\u0101ufa\u02bb\u0101hau I, con alcuni nomi supplementari: Tupou Maeakafaua Ngininginiofolanga era il pi\u00f9 diffuso, ma prese il nome di Siaosi (gi\u00e0 conosciuto come Jiaoji, versione tongana di \"George\", secondo il nome di Giorgio III d'Inghilterra) quando venne battezzato nel 1831. Il suo soprannome era Lopa-ukamea (o Lopa-\u02bbaione), \"cavo d'acciaio\".\nBiografia.\nI primi anni.\nIl luogo esatto della sua nascita e il giorno stesso in cui George Tupou venne al mondo sono ad oggi ancora incerti. Solitamente viene indicato il 4 dicembre e questa data risulta anche essere festa pubblica oggi a Tonga, ma non per il suo compleanno, bens\u00ec perch\u00e9 questa fu la data della sua incoronazione nel 1845, giorno in cui prese anche il nome di Tupou. Secondo la biografia egli sarebbe nato a Koloua, da Tongatapu di Tupouto\u02bba, il quale aveva tentato sul finire del XVIII secolo di vedersi riconosciuto il titolo di Re di Tonga, ma senza successo, in quanto egli veniva visto come un usurpatore di basso rango della ben pi\u00f9 potente dinastia Ha\u02bbapai, di cui probabilmente sua madre Hoamofaleono era membro.\nLa guerra civile.\nAlla morte del padre nel 1820, egli divenne il legittimo successore delle pretese paterne, ma da lui eredit\u00f2 anche i numerosi conflitti in cui era stato coinvolto con gli altri signori delle isole dell'arcipelago di Tonga, in particolare con Laufilitonga, l'ultimo Tu\u02bbi Tonga, il quale aveva tentato di estendere il proprio ruolo di capo spirituale in una versione pi\u00f9 politica e materiale del suo potere, venendo fortemente contrastato da T\u0101ufa\u02bb\u0101hau tra gli Ha\u02bbapai. La risposta finale a questi contrasti si concluse nella Battaglia di Velata (localit\u00e0 presso Tongoleleka) del 1826 nella quale Laufilitonga venne sconfitto, grazie anche al supporto che Moatunu ( signore locale dell'isola di Ha'afeva) diede a George Tupou.\nNon \u00e8 chiaro ad oggi se T\u0101ufa\u02bb\u0101hau fosse veramente ambizioso o volesse solo contrastare la potente dinastia Ha\u02bbapai, la cui presenza era divenuta universalmente ingombrante. Ad ogni modo, George Tupou nel 1827 esili\u00f2 Laufilitonga a Tu\u02bbi Tonga, di modo da evitare che egli potesse invadere nuovamente le isole. Nel 1831 George Tupou venne battezzato, ed ottenne ufficialmente il nome di George di Tonga, presagendo gi\u00e0 il titolo regale.\nLe successive acquisizioni gli pervennero dalla sua vicinanza a F\u012bnau \u02bbUluk\u0101lala III, reggente di Vava\u02bbu, del quale eredit\u00f2 i possedimenti alla sua morte nel 1833. Altra mossa che si dimostr\u00f2 vincente fu quella di dedicare l'isola di Tonga al Dio cristiano a partire dal 1839, assicurandosi cos\u00ec il supporto dei missionari. In quegli anni, inoltre, egli prese residenza a Vava\u02bbu, a Veitatalo (l'attuale residenza di \u02bbUluk\u0101lala's), citt\u00e0 che era tra le migliori e le pi\u00f9 prospere dell'arcipelago, sia sotto l'aspetto economico che paesaggistico.\nLe lotte per\u00f2 imperversarono ancora per diverso tempo ed in particolare sembrava difficile sedare i contrasti interni al paese tra i vari possidenti locali e signori. George Tupou combatt\u00e9 quindi ancora una volta una guerra civile contro i propri avversari, avvalendosi questa volta di valenti guerrieri inviati da Ha\u02bbapai e Vava\u02bbu, sino al 1845, quando anche l'ultimo dei capi riottosi venne sconfitto: a questo punto i vari signori locali non ebbero altra scelta che obbedirgli ed egli venne pertanto incoronato Re di Tonga a Kolovai il 4 dicembre. Successivamente vennero acquisiti anche i territori di Niuafo\u02bbou, Niuatoputapu e 'Eua.\nMalgrado questo, George Toupou I aveva ancora delle piccole aree da strappare al controllo dei locali, obbiettivo che venne raggiunto nel 1852 quando l'ultimo capo indipendente, il signore di Pea, gli concesse i propri possedimenti.\nIl Regno di Tonga.\nIl suo governo port\u00f2 ad alcune novit\u00e0 mai viste nell'arcipelago: abol\u00ec la schiavit\u00f9 a Vava\u02bbu nel 1835, pubblic\u00f2 un codice di leggi a Vava\u02bbu nel 1838, la prima legge scritta di Tonga. A partire dal 4 giugno 1862 (oggi festa nazionale) egli abol\u00ec ufficialmente la schiavit\u00f9 in tutto il Regno di Tonga e convoc\u00f2 il primo parlamento.\nEgli cre\u00f2 Nuku\u02bbalofa quale nuova capitale del proprio regno a partire dal 1845 (anche se risiedette a Lifuka dal 1847 al 1851). Il 4 novembre 1875 (un'altra festa nazionale) la costituzione venne promulgata ufficialmente e Tonga prese ufficialmente il titolo di Regno.\nDurante il suo regno, durato 48 anni, re Giorgio Tupou I accrebbe la sua fama di uomo straordinario che contribu\u00ec a mantenerlo, ancora oggi, vivo nella memoria dei cittadini dell'arcipelago.\nAlla sua morte avvenuta alla veneranda et\u00e0 di 96 anni sal\u00ec al trono il nipote, principe Fatafehi Toutaitokotoha, con il nome di George Tupou II."}
{"id": "532932", "revid": "6923", "url": "https://it.wikipedia.org/wiki?curid=532932", "title": "Preneste", "text": ""}
{"id": "532947", "revid": "1451848", "url": "https://it.wikipedia.org/wiki?curid=532947", "title": "Brigate Autonome Livornesi", "text": "Le Brigate Autonome Livornesi (nome spesso abbreviato in BAL) sono state il principale gruppo ultras che seguiva la squadra di calcio del Livorno. Il simbolo del gruppo era costituito da un teschio con tibie incrociate.\nStoria.\nIl gruppo nasce nel 1999 grazie ad una fusione fra fazioni ultras precedenti come \"Magenta\", \"Fedayn\", \"Sbandati\" e \"Gruppo Autonomo\". Lo scopo di questa fusione va ricondotta a scopi principalmente di centralizzazione e di maggior organizzazione del tifo. \u00c8 all'anno di nascita delle \"BAL\" che allude esplicitamente il numero di maglia indossato dall'attaccante Cristiano Lucarelli (99), con cui intendeva sottolineare il suo forte legame con la tifoseria e della quale, inutile dirlo, divenne l'idolo. In un'intervista del settembre 2010 per\u00f2, Lucarelli dichiar\u00f2 di aver scelto quel numero perch\u00e9 era (anche) l'anno di nascita del suo primo figlio.\nIl gruppo \u00e8 stato colpito negli anni da numerosissimi provvedimenti \"daspo\" (interdizione agli stadi), fino ad arrivare a 500 in un'unica stagione calcistica, che ne hanno portato allo scioglimento ufficiale nel 2005.\nLo striscione recitante \"Fino all'ultimo Bandito\" venne usato dalle stesse BAL dopo l'autoscioglimento fino al 2007. Un anno dopo, nel 2008, si decise di passare definitivamente il comando della Curva Nord nelle mani dei \"Visitors 1312\" affiancati dal gruppo \"17 Febbraio 1915\".\nOrientamento politico.\nLa Curva Nord \u00e8 da sempre caratterizzata dall'ideologia fortemente comunista. A tal proposito vi sono molti episodi controversi nella storia del tifo organizzato labronico; fra quelli che hanno fatto maggiore scalpore vanno segnalati uno striscione che inneggiava alle foibe esposto durante una partita con la , il coro \"Nelle foibe ci mettiamo pure voi\" intonato contro al Verona e i fischi durante il minuto di silenzio per le vittime della strage di Nassiriya.\nGemellaggi e rivalit\u00e0.\nGemellaggi.\nGli unici gemellaggi attualmente stretti dagli ultras livornesi sono quelli con i tifosi dell' e dell'. Buoni rapporti vi sono con le tifoserie organizzate di , ed ; mentre si registrano amicizie nel segno dell'antifascismo con le tifoserie di e . Sussistono buoni rapporti anche con la tifoseria dell'.\nRivalit\u00e0.\nIn contesto toscano vi sono rivalit\u00e0 con il , l', la e il . Altre grandi rivalit\u00e0, pi\u00f9 recenti, sono nate con la , il , l', il , la e la . Con la esisteva un forte gemellaggio, gettato su basi storiche rinascimentali, che si interruppe bruscamente per volere degli stessi labronici quando i Viola si gemellarono con le Brigate Giallobl\u00f9 nel 1973. Con il infatti, c'\u00e8 una fortissima rivalit\u00e0 risalente agli Anni '20, accentuata dalle posizioni comuniste e Antifa della tifoseria amaranto in contrasto all'iniziale neutralit\u00e0 della curva Scaligera; quando questa si schier\u00f2 all'estrema destra, l'odio reciproco si aggrav\u00f2, soprattutto quando i giallobl\u00f9 in trasferta al Picchi intonarono cori contro Piermario Morosini, calciatore amaranto scomparso prematuramente. Le recenti rivalit\u00e0 con la e la (entrambe amiche del Verona) sono anch'esse accentuate dalle forti divergenze politiche. Con i biancocelesti \u00e8 infatti spuntato lo sfott\u00f2 \"Lazio, Livorno, stessa iniziale, stesso forno\".\nL'unica stracittadina nel vero senso del termine \u00e8 quella che contrappone il Livorno all'. Ma dal momento che si tratta di una societ\u00e0 minore impegnata a livello dilettantistico non c'\u00e8 alcuna scissione nel tifo cittadino.\nUn capitolo a parte merita la rivalit\u00e0 dei livornesi verso Pisa: le radici di questa rivalit\u00e0 campanilistica e sportiva risalgono addirittura al 1284, quando la flotta pisana fu sconfitta da quella genovese al largo di Livorno, all'epoca porto pisano, fra gli scogli delle melorie sancendo l'inizio della fine della Repubblica Marinara. Nemmeno un secolo dopo il porto livornese (gi\u00e0 all'epoca principale punto di sbarco toscano), grazie alla signoria Medicea fu risistemato e ampliato diventando infine porto franco, mentre nel 1606 il centro abitato ottenne lo status di citt\u00e0, con seimila abitanti. Arrivando ai giorni nostri questa rivalit\u00e0 campanilistica non si \u00e8 mai sopita: girando per il mondo non \u00e8 raro vedere scritte di scherno tra le due opposte fazioni nei luoghi pi\u00f9 disparati. Tra le due tifoserie nel corso degli anni non sono mancati scontri violenti, come nel 1999 o come nel 2001. Anche Romeo Anconetani, che durante la sua presidenza espresse chiaramente l'idea di unire le due citt\u00e0 sotto un'unica squadra chiamata \"Pisorno\", si dovette ricredere vedendo le proteste che scaturirono dalle due citt\u00e0. Pi\u00f9 recentemente, nel 2012, l'allora presidente del consiglio Mario Monti propose l'accorpamento di varie province italiane e tra queste vi erano proprio Pisa e Livorno. Anche in questo caso ne scatur\u00ec un pandemonio di proteste e sfott\u00f2 nelle due citt\u00e0, rivolti non solo l'una contro l'altra ma soprattutto verso l'iniziativa del primo ministro.\nNel 2014 invece, la tifoseria labronica espose, durante una parita casalinga contro al , uno striscione di solidariet\u00e0 verso Gianluca, un operaio pisano gravemente malato."}
{"id": "532949", "revid": "729019", "url": "https://it.wikipedia.org/wiki?curid=532949", "title": "Dewoitine D.510", "text": "Il Dewoitine D.510 era un aereo da caccia che venne progettato dall'ingegnere francese \u00c9mile Dewoitine a met\u00e0 degli anni trenta e venne costruito in 120 esemplari dalla SAF (Avions Dewoitine). Rimase in servizio fino al 1941, servendo nell'aeronautica militare francese e nelle forze aeree di diversi paesi stranieri, partecipando in particolare alla guerra civile spagnola al fianco delle forze repubblicane.\nDerivato dai precedenti Dewoitine D.500 e 501, fu a sua volta alla base del successivo sviluppo che, in concomitanza con l'inizio della seconda guerra mondiale, sarebbe culminato nel Dewoitine D.520.\nStoria del progetto.\nNel corso del 1928, in seguito al completo fallimento del programma relativo al caccia intercettore leggero designato \"Jockey\", il Minist\u00e8re de l'Air decise di sottoporre ai costruttori una nuova specifica, designata C-1 (\"chasseur monoplace\"), relativa ad un velivolo da caccia le cui consegne dovevano iniziare nel 1930.\nLa specifica prevedeva un velivolo dotato di ottima visibilit\u00e0 specialmente in avanti, serbatoi autostagnati e sganciabili, impianto radio e di erogazione dell'ossigeno, cellula con coefficiente di robustezza pari a 16, facilit\u00e0 di manutenzione (smontaggio, ispezionabilit\u00e0 e sostituzione dei componenti), velocit\u00e0 massima di 327 km/h a 3\u00a0500 m e un armamento comprendente due mitragliatrici Vickers calibro 7,7\u00a0mm costruite su licenza dalla Manufacture d'Armes de Ch\u00e2tellerault (MAC). Una modifica successiva della specifica, dovuta all'apparizione di propulsori dotati di compressore, portava la velocit\u00e0 massima richiesta a 350\u00a0km/h a 4\u00a0000 m. Con tale aereo si dovevano sostituire presso i reparti da caccia gli ormai obsoleti Nieuport-Delage NiD.62, Loire-Gourdou Leseurre GL.32 e Wibault 7.\nIn risposta alla specifica C-1 presentarono le loro proposte quasi tutti i costruttori aeronautici francesi: per dieci di questi fu autorizzata la produzione di prototipi da sottoporre ai collaudi. Tutti i velivoli presentati erano caratterizzati dall'impiego esclusivo, o quantomeno prevalente, di materiali metallici per la realizzazione della struttura.\nTra il 1932 e il 1933 il Centre d'Essais en Vol di V\u00e9lizy-Villacoublay ricevette i differenti prototipi partecipanti al concorso. Si trattava del biplano Bl\u00e9riot-SPAD S.510 (in seguito costruito in una serie limitata), del Loire 43 (anch'esso costruito in piccola serie sotto la designazione Loire 45 CI), dell'Hanriot H-110, dell'ANF Les Mureaux 170, del Gourdou-Leseurre GL-482, del Dewoitine D.560 (con ala a parasole), del Nieuport-Delage NiD-122, del Bernard 260, del Morane-Saulnier MS.325, del Wibault 313 e del Dewoitine D.500 (ad ala bassa).\nIl prototipo Dewoitine D.500.01, progettato dall'ingegner \u00c9mile Dewoitine, fu ordinato (contratto n\u00b0 661/1) il 7 marzo 1932. La realizzazione dell'aereo avvenne presso l'officina \"Pasteur\", mentre l'assemblaggio finale in un hangar dell'aeroporto di Francazal, nei sobborghi di Tolosa. Il prototipo vol\u00f2 per la prima volta a Francanzal il 18 giugno 1932, nelle mani del pilota collaudatore Marcel Doret. Nel mese di ottobre l'aereo venne inviato presso il Service Technique de l'A\u00e9ronautique (STA\u00e9) per effettuare i collaudi ufficiali con i piloti de Fonds-Lamothe e Jacques Lecarme. Durante i collaudi il velivolo fece registrare una velocit\u00e0 massima di 372\u00a0km/h a 4\u00a0750 m.\nNel maggio 1933 l'aereo venne consegnato al Groupe des Avions Nouveaux (G.A.N.), un organismo militare incaricato di effettuare i collaudi di utilizzo e di durata dei nuovi velivoli. Nel mese di luglio il prototipo effettu\u00f2 le prove di tiro a Cazaux. L'aereo era dotato di un motore Hispano-Suiza 12Xbrs (designazione di fabbrica HS-72) che erogava 500 CV a 4\u00a0000 m. Dopo poco tempo ricevette il definitivo propulsore Hispano-Suiza 12Xbrs da 650 CV al livello del mare e 710 CV alla quota di ristabilimento. Le prestazioni ufficiali furono stabilite a Villacoublay nel dicembre 1932, con l'aereo equipaggiato con motore Hispano-Suiza 12Xbrs, dotato di compressore e riduttore, azionante un'elica bipala metallica Reed-Levasseur del diametro di 3,10 m, in seguito sostituita da una Chauvi\u00e9re. Nell'eventualit\u00e0 di ottenere ordini di esportazione, il prototipo, con immatricolazione civile F-AKCK, fu presentato in volo a numerose missioni straniere, terminando la sua carriera per un incidente a Francazal, il 12 ottobre 1934.\nAll'inizio del 1934 la cellula di produzione del D.500 n\u00b0 48 venne dotata del pi\u00f9 potente propulsore Hispano-Suiza 12Ycrs da 860 hp a 3\u00a0600 m, azionante un'elica tripala metallica Ratier 1239 a passo variabile a terra. Il velivolo, ribattezzato D.510, vol\u00f2 per la prima volta il 14 agosto 1934 nelle mani del collaudatore Marcel Doret, raggiungendo la velocit\u00e0 di 402,5 km/h. Il velivolo fu consegnato al CEMA, per i collaudi di rito, l'8 settembre 1934. Al suo ritorno a Francazal l'aereo ricevette alcune modifiche: superficie verticale di coda ingrandita, carrello di atterraggio Messier (al posto del Charles), capacit\u00e0 carburante portata a 345 l, smorzatori di vibrazioni Repusseau, radio OTC 31 e radiatore di raffreddamento maggiorato. Il velivolo ricevette l'immatricolazione civile F-AODZ e fu presentato a numerose missioni estere, alla ricerca di ordini per l'esportazione. Al suo ritorno in seno all'Arm\u00e9e de l'Air l'aereo venne designato D.510.01 e poi trasformato nel prototipo Dewoitine D.514. Nel maggio 1935, per compensare la vendita alla Lituania di 20 caccia D.501, lo Stato Maggiore dell'Arm\u00e9e de l'Air ordin\u00f2 alla Lior\u00e9 et Olivier 25 caccia D.510, inserendoli nel Plan I. Nel maggio 1936 un nuovo contratto port\u00f2 l'ordine a 32 esemplari.\nIl primo velivolo di serie vol\u00f2 per la prima volta il 9 ottobre 1936, nelle mani del collaudatore Jean Doumerc, facendo registrare una velocit\u00e0 massima di 385\u00a0km/h a 5\u00a0000 m. Tutti i trentadue aerei furono consegnati tra l'ottobre ed il dicembre dello stesso anno. Il 29 ottobre 1936 furono ordinati alla Lior\u00e9 et Olivier ulteriori 30 esemplari (di cui 6 ordinati dalla Cina), dotati di impianto di radiotelefonia Thomson-Ducretet Type 53. In seguito all'approvazione della legge dell'11 agosto 1936 che prevedeva la nazionalizzazione degli stabilimenti aeronautici, gli stabilimenti Lior\u00e9 et Olivier di Argenteuil furono incorporati nella SNCASE (Soci\u00e9t\u00e9 Nationale de Constructions A\u00e9ronautique du Sud-Est) il 20 febbraio 1937, mentre quelli della SAF vennero inglobati nella SNCAM (Soci\u00e9t\u00e9 Nationale de Constructions A\u00e9ronautique du Midi). La SNCASE ricevette un ordine, emesso nel dicembre 1936, che prevedeva la costruzione di ulteriori 50 D.510 (n/c da 307 a 356). La produzione in serie del caccia MS.406 permise l'esportazione di ulteriori 18 esemplari destinati alla Cina. Tutti gli aerei costruiti disponevano della radio OTC 31 di serie.\nTecnica.\nIl caccia D.510 era una macchina dotata di caratteristiche moderne, monoplano, monoposto, a carrello fisso, di costruzione quasi interamente metallica. L'ala monolongherone a sbalzo era costruita in tre tronchi con pianta trapezoidale ed estremit\u00e0 ellittiche, attaccata alla fusoliera in quattro punti. Lo spessore dell'ala era decrescente dalla radice alle estremit\u00e0. Gli alettoni, rivestiti in tela, occupavano tutto il bordo d'uscita, sino all'intaglio realizzato per migliorare la visibilit\u00e0 del pilota verso il basso. Il rivestimento lavorante era in duralluminio, ed all'interno dell'ala erano contenuti i due principali serbatoi di carburante, caratterizzati dalla particolarit\u00e0 di poter essere sganciati in caso di incendio.\nLa fusoliera era a sezione ovale, del tipo a \"semiguscio\", dotata di rivestimento in duralluminio. La deriva era unita alla fusoliera per chiodatura. Lo stabilizzatore monolongherone, controventato, era ad incidenza variabile in volo. Il carrello di atterraggio era triciclo posteriore fisso, dotato di elementi indipendenti con carreggiata di 3,774 m, formati da tripodi il cui braccio principale ospitava l'ammortizzatore oleopneumatico Messier. Le ruote principali erano dotate di carenature a goccia, mentre all'estremit\u00e0 posteriore vi era un pattino metallico.\nMonoposto ad abitacolo aperto, posizionato al centro della fusoliera. Nella parte anteriore vi erano i tubi di scarico del propulsore\nIl propulsore era un motore in linea HS 12Ycsr a 12 cilindri a V, raffreddati a liquido, eroganti la potenza di 890 hp e azionante un'elica tripala metallica Ratier 1239. Il radiatore di raffreddamento era posizionato tra le gambe del carrello di atterraggio.\nL'armamento comprendeva un cannone Hispano-Suiza HS.9 da 20\u00a0mm installato tra i banchi cilindri del propulsore, con 60 colpi, e due mitragliatrici MAC 1934 da 7,5\u00a0mm, con 300 colpi per arma, installate in apposite gondole nelle ali, sparanti al di fuori del disco dell'elica.\nImpiego operativo.\nNel 1936 apparve il caccia D.510 che divenne a quel punto la macchina di punta della caccia francese. I primi esemplari entrarono in servizio presso la 6\u00aa Escadre de Chasse di Chartres nel giugno 1938, costituendo allora il materiale pi\u00f9 moderno a disposizione dell'Arm\u00e9 de l'Air.\nAd essi seguirono i seguenti reparti:\nIl 15 giugno 1938 l'Arm\u00e9e de l'Air disponeva di 67 caccia D.510, ripartiti tra le Escadre de Chasse 1 e 8, e il 5\u00b0 Groupe de Chasse Autonome basato a Sidi-Ahmed, in Tunisia. All'inizio della guerra i D.510 risultavano ancora operativi nei Groupes de Chasse GC I/1 (Chantilly), GC II/1 e GC I/8, oltre che con alcune Escadrille R\u00e9gionales de Chasse e Escadrille (L\u00e9g\u00e8res) de Defense. Due Escadrilles R\u00e9gionale de Chasse erano a in Marocco, formate tra il settembre e l'ottobre del 1939, mentre l'A\u00e9ronautique Navale cre\u00f2 due Escadrilles de Chasse (AC3 ed AC4) nel dicembre 1939 e nel maggio 1940.\nNel Marocco una Escadrille de Chasse su D.510 (ERC.571) venne attivata nel novembre 1939, ma a questi aerei mancava il cannone. Nell'Africa del Nord nel maggio del 1940 l'Escadrille ERC.571 si un\u00ec all'ERC.573 e form\u00f2 il Groupe de Chasse GC III/4. Questo Groupe de Chasse, assieme al gemello GC III/5, disponeva anche di qualche D.500/501. Al 10 maggio 1940 gli esemplari a disposizione, compresi quelli fuori servizio, erano 47 D.510.\nIl Groupe de Chasse GC III/4 fu sciolto a Meknes il 25 agosto 1940. A Dakar un Groupe de Chasse, designato GC I/6, rimase in servizio finch\u00e9 gli aerei non furono sostituiti dai caccia Curtiss H-75 Hawk alla fine del 1941.\nIl caccia D.510 ottenne un discreto successo di esportazione, venendo venduto in Cina, Gran Bretagna, Giappone, Spagna, Turchia e URSS.\nCina.\nA partire dal 7 luglio 1937 la Chung-Hua Min-Kuo K'ung-Ch\u00fcn fu pesantemente impegnata contro le forze aeree giapponesi e, alla disperata ricerca di ogni tipo di aerei da combattimento, si rivolse alla Francia. In un primo tempo il governo nazionalista cinese ordin\u00f2, tramite la Banca d'Indocina, una ventina di caccia D.500 armati con mitragliatrici Hotchkiss Mle 1929 calibro 13,2\u00a0mm al posto del cannone Hispano-Suiza calibro 20\u00a0mm. Quest'ordine non fu mai espletato per l'insorgere di questioni relative alla forma di pagamento. Il 3 agosto 1937 il generale Chiang Kai-shek ordin\u00f2, tramite l'Office Fran\u00e7ais d'Exportation de Mat\u00e9riel A\u00e9ronautique, 24 caccia Dewoitine D.510 armati con mitragliatrici Darne Mle 1935 calibro 7,5\u00a0mm. La crisi di Monaco ritard\u00f2 la consegna dei velivoli fino ai primi mesi del 1938, quando stavano gi\u00e0 giungendo in Cina velivoli come i caccia Polikarpov I-16 e Curtiss Hawk III. Nel maggio dello stesso anno i 24 aerei arrivarono ad Hanoi e da l\u00ec furono trasferiti a Yunnan, in Cina. Volontari francesi accompagnarono i velivoli e con questi piloti furono formati il 41\u00b0 ed il 42\u00b0 Independent French Volunteer Squadrons. Gli aerei ricevettero le matricole seriali da P-5901 a P-5924 ed ebbero come armamento un cannone Hispano-Suiza da 20\u00a0mm sparante attraverso il mozzo dell'elica e due mitragliatrici Browning da 7,7\u00a0mm alari.\nI caccia presero parte alla difesa di Wuhan, ma sembra che gli aerei non siano mai stati impegnati in alcun combattimento con i velivoli giapponesi.\nIl 28 settembre 9 bombardieri Mitsubishi G3M del Takao Kokutai provenienti da Formosa attaccarono l'aeroporto di Kunming. Tre caccia D.510 e due Curtiss Hawk II decollarono per intercettarli, ma i bombardieri riuscirono ad oltrepassare la formazione cinese colpendo duramente l'aeroporto. Circa 60 persone, la maggior parte dei quali familiari dei piloti che non avevano potuto essere evacuati in tempo, rimasero uccise. Nell'ottobre dello stesso anno il reparto venne sciolto e tutti i piloti volontari furono rispediti in Francia. I Dewoitine D.510 furono consegnati alla scuola di volo di Kunming per essere usati come addestratori avanzati.\nNel giugno 1939 il 17th Fighter Squadron fu trasferito a Kunming venendo equipaggiato con 12 caccia Dewoitine D.510. Il 25 ottobre 1939, durante un'incursione mattutina dei bombardieri Mitsubishi G3M giapponesi, una forza mista di 13 caccia cinesi cerc\u00f2 di intercettare i velivoli incursori. Fra di loro vi erano due caccia D.510 del 17th Fighter Squadron. Un'ora pi\u00f9 tardi, alle 11.57, un'ulteriore forza di undici caccia, inclusi tre D.510 (ma due ebbero guasti al motore), venne fatta decollare per intercettare i bombardieri nemici. L'intercettazione non riusc\u00ec in quanto i bombardieri evitarono il combattimento.\nIl 4 novembre 1939 due grandi formazioni di bombardieri Mitsubishi G3M vennero intercettate vicino a Chengdu da 7 caccia D.510 del 17th Fighter Squadron e da 7 Polikarpov I-15 del 27th Fighter Squadron. Il capitano Shen Tse-Liu era al comando della formazione di caccia Dewoitine. Gli I-15, avendo il vantaggio della quota, attaccarono la formazione giapponese per primi, eseguendo molti passaggi a fuoco. Fu poi la volta dei D.510. L'esperienza in addestramento aveva mostrato che durante la picchiata il cannone Hispano-Suiza aveva tendenza a bloccarsi a causa dall'insufficiente tensione delle munizioni nel tamburo di alimentazione. Il capitano Shen esegu\u00ec un riuscito attacco sul bombardiere G3M di testa, pilotato dal capitano Okuda del 13\u00b0 Kokutai. Il capitano Shen mise a segno numerosi colpi alla radice alare del bombardiere, che prese fuoco precipitando in picchiata. L'aereo perse entrambe le ali e cadde nell'area di Lanchou. Il capitano Shen ed altri piloti cinesi girarono allora in tondo alla ricerca di ulteriori bersagli nemici, attaccando successivamente alcuni velivoli giapponesi nella parte posteriore. I caccia cinesi, tuttavia, ricevettero molti colpi a bersaglio da parte delle mitragliatrici difensive posteriori degli aerei avversari. Il fuoco di ritorno colp\u00ec due velivoli cinesi, il D.510 (matricola P-5921), pilotato da Shen Tse-Liu, sub\u00ec tali danni al propulsore da costringerlo ad un atterraggio di emergenza in cui il pilota rimase ferito. Il D.510 (matricola P-5924), pilotato dal tenente Chen Kwei-min, ricevette dei colpi di mitragliatrice nel serbatoio del combustibile, ma il pilota fu capace di far atterrare l'aereo senza problemi. Durante questo combattimento altri tre caccia D.510, pilotati da Liu Jingong, Chen Xungwen e Li Bocheng, ebbero i cannoni inceppati a causa del problema sopra descritto. Nonostante gli attacchi portati da parte dei caccia cinesi, i bombardieri Mitsubishi G3M sganciarono pi\u00f9 di 200 bombe sul campo d'aviazione di Wengjiang, a sud-ovest di Chengdu. Durante il bombardamento altri due caccia Dewoitine rimasero danneggiati a terra.\nIl 4 ottobre 1940 i bombardieri giapponesi attaccarono nuovamente l'aeroporto di Chengdu. Per intercettarli decoll\u00f2 una formazione mista di caccia cinesi condotta dallo Squadron Leader Chang Guanming, C.O. del 32nd Fighter Squadron. Tra questi vi erano due caccia D.510 del 3rd Air Group. Nel corso del combattimento con i caccia A6M Zero della scorta, due velivoli cinesi andarono perduti. I caccia intercettori non poterono evitare che i bombardieri raggiungessero l'obiettivo, che fu pesantemente colpito. Sull'aeroporto andarono distrutti al suolo ulteriori 14 aerei, mentre un altro D.510 rimase danneggiato.\nAlle ore 10.45 del 26 ottobre 1940 gli incursori giapponesi si avvicinarono a Guangan, mentre il 3rd Air Force Command di Chongquig diede ordine di evacuare, per sicurezza, tutti i caccia dal campo d'aviazione di Gonglai. Tra questi vi erano due D.510 del 3rd Air Group, che vennero impegnati in combattimento dai A6M Zero, giapponesi senza riportare alcun danno.\nGiappone.\nInteressata alla potenza di fuoco del caccia Dewoitine D.510, e grazie ai buoni rapporti intrattenuti con le autorit\u00e0 giapponesi dall'industriale \u00c9mile Dewoitine, l'industria aeronautica Mitsubishi ordin\u00f2, nel novembre 1934, un caccia D.510-1J destinato all'Aviazione della Marina Imperiale (designato localmente N.2J) Un altro velivolo in versione terrestre, designato D.510-2J (localmente AXD1), fu ordinato direttamente dall'Aviazione dell'Esercito Imperiale. I due aerei furono inviati in Giappone, via nave, nel settembre 1935. I due apparecchi erano in versione da addestramento, armati di cannone Hispano-Suiza da 20\u00a0mm e mitragliatrici Darne da 7,5\u00a0mm. Il pilota collaudatore Marcel Doret li collaud\u00f2 personalmente in volo, il 25 giugno (D.510-2J) e 25 luglio (D.510-1J). Gli aerei vennero ufficialmente consegnati tra il settembre e l'ottobre del 1935. Su questi due velivoli furono complessivamente addestrati sei piloti della Marina Imperiale e quindici dell'Esercito. La sorte finale dei due aerei \u00e8 ignota. Gli ingegneri giapponesi della fabbrica Nakajima, con l'assistenza di tecnici della Dewoitine, realizzarono un velivolo ispirato al caccia francese, designato Ki-12.\nGran Bretagna.\nLa Royal Air Force si interess\u00f2 al concetto di \"canon moteur\", ed il 30 marzo 1936 ordin\u00f2 un esemplare di D.510A per effettuare le opportune valutazioni. L'esportazione di questo materiale, giudicato riservato dal governo francese, venne autorizzato il 7 agosto 1936 e l'aereo vol\u00f2 per la prima volta il 19 dello stesso mese. Il 21 agosto il velivolo decoll\u00f2 da Villacoublay, raggiungendo Martlesham Heath sede dell'Aircraft and Armament Experimental Establishment (A&amp;AEE). L'aereo giunse totalmente privo dell'armamento (cannone e mitragliatrici), che dovevano essere acquistati separatamente dall'Air Ministry. Inoltre il velivolo era dotato del propulsore Hispano-Suiza 12Ybrs invece che del 12Ycrs inizialmente previsto. Dopo aver svolto i test di accettazione il 18 gennaio 1938 l'aereo (immatricolato L4670) venne consegnato al Royal Aircraft Esthablishment (R.A.E.) di Farnborough. Al R.A.E. l'aereo effettu\u00f2 solamente cinque voli, durante l'ultimo dei quali rimase seriamente danneggiato al radiatore. L'aereo fu giudicato non riparabile e venne definitivamente radiato il 31 ottobre 1938, dopo solo 51 ore e 30 minuti di volo al suo attivo.\nSpagna.\nNel 1936, con lo scoppio della rivolta nazionalista, il governo francese accett\u00f2 di fornire aerei da combattimento alla Repubblica di Spagna. I rappresentanti del governo spagnolo contattarono la Lior\u00e9 et Olivier richiedendo di acquistare i caccia D.510T incompleti dell'ordine turco, mai evaso. Il governo francese decise di fornire alla Fuerzas A\u00e9reas de la Rep\u00fablica Espa\u00f1ola 7 caccia D.501, dell'originaria fornitura destinata alla Lituania, e solo 2 caccia D.510TH commissionati dalla Turchia. La vendita negoziata da Jean Moulin, capo di gabinetto del ministro dell'aviazione Pierre Cot, avvenna tramite un giro fittizio al Regno hascemita dell'Hegiaz (cos\u00ec come quelle dei Liore 46 e Dewoitine D.371/D.372). I sette D.501 non furono mai consegnati mentre, effettivamente, dopo la met\u00e0 del 1936 arrivarono in Spagna i due caccia D.510TH. I due velivoli ricevettero l'immatricolazione militare spagnola 26TH e 27TH, ma il loro invio in Spagna si rivel\u00f2 problematico, concludendosi solamente nel dicembre dello stesso anno.\nLa consegna di questi aerei diede luogo ad uno scandalo politico, in quanto la destra francese mont\u00f2 ad arte uno scandalo presso l'Assemblea Nazionale. Il governo francese richiese quindi il ritorno in patria dei motori Hispano-Suiza 12Ycrs e dell'armamento installato sui due velivoli. Gli aerei furono parcheggiati in un hangar dell'aeroporto di Sabadell. Vista l'impossibilit\u00e0 di dotare i velivoli degli originari motori Hispano-Suiza, i due aerei rimasero parcheggiati in un hangar per pi\u00f9 di un anno. Verso la fine del 1937 i meccanici spagnoli decisero di installare sugli aerei dei propulsori sovietici Klimov M-100 (copia sovietica dell'originario propulsore Hispano-Suiza HS.12Y) prelevati da un bombardiere Tupolev SB abbattuto. Sui due aerei venne installato un armamento basato su due mitragliatrici PV-1 da 7,62\u00a0mm. I due caccia D.510 furono consegnati alla 1\u00aa Escuadrilla del Grupo 71 de Defesa de Costas, assegnato alla difesa litoranea del Levante. Gli aerei non ebbero mai occasione di scontrarsi con i velivoli nazionalisti avversari, come i caccia biplani Fiat C.R.32, Heinkel He 51, o i monoplani Messerschmitt Bf 109. L'unica, casuale, vittima dei due caccia fu un idroricognitore nazionalista Heinkel He 59 del reparto AS.88, abbattuto il 21 marzo 1938 dal sergente Jos\u00e9 Sarri\u00f3 Calatayud. Verso la fine del 1938 un aereo si danneggi\u00f2 irreparabilmente in fase di atterraggio, e l'altro fu distrutto sulla pista durante un bombardamento aereo avversario il 3 febbraio 1939.\nTurchia.\nIl governo turco ordin\u00f2 36 caccia D.510T (T, per Turchia) dotati di un armamento su due mitragliatrici Colt calibro 7,92\u00a0mm, quattro lanciabombe, equipaggiamento completo per il volo notturno, e un proiettore installato all'esterno del carrello d'atterraggio. Le officine Lior\u00e9 et Olivier di Argenteuil costruirono un primo lotto di sette fusoliere, mentre il resto della cellula e l'assemblaggio finale dovevano avvenire presso le officine della Soci\u00e9t\u00e9 A\u00e9ronautique Fran\u00e7aise - Avions Dewoitine di Tolosa. Il primo D.510T di serie vol\u00f2 per la prima volta il 27 aprile 1935. Tra il luglio e l'agosto dello stesso anno l'aereo venne presentato alle autorit\u00e0 militari turche dal collaudatore Jean Doumerc. La presentazione in volo non fu all'altezza delle aspettative ed il governo turco annull\u00f2 l'ordine quando erano stati costruiti due velivoli, acquistando al loro posto i caccia polacchi PZL P.24.\nUnione Sovietica.\nNell'agosto 1934 una delegazione commerciale sovietica si rec\u00f2 in visita alla Lior\u00e9-et-Olivier per chiedere informazioni relativamente al caccia D.500 dotato di motore Hispano-Suiza 12Xcres o 12Yrcs. Il 3 settembre 1935 la medesima delegazione ordin\u00f2 alla fabbrica Lior\u00e9-et-Olivier un caccia Dewoitine D.510, costruito a partire da una cellula incompleta dell'ordine turco. Il prezzo del velivolo fu fissato in 610.920 franchi, pi\u00f9 1.200 franchi per le munizioni. L'aereo, designato D.510R, vol\u00f2 per la prima volta nelle mani del collaudatore Marcel Doret, il 12 febbraio 1936. Questo velivolo disponeva del medesimo armamento e equipaggiamento degli esemplari destinati alla Turchia. In particolare l'armamento era composto da un cannone Hispano-Suiza S.9 da 20\u00a0mm con 60 colpi e 2 mitragliatrici alari Darne da 7,7\u00a0mm con 600 colpi per arma. Durante i collaudi in volo eseguiti da Jean Doumerc l'aereo fece registrare una velocit\u00e0 massima di 389\u00a0km/h a 5\u00a0000 m.\nNel settembre 1936 il velivolo venne ufficialmente consegnato a Villacoublay ai rappresentanti sovietici, sei mesi oltre la data prevista sul contratto. Il velivolo fu trasferito in Unione Sovietica dove fu sottoposto ad estesi collaudi presso il centro di ricerca NII della Voenno-vozdu\u0161nye sily. Nell'ottobre dello stesso anno fu provato in volo dal celebre pilota acrobatico P. Stefanovsky. In seguito fu consegnato al dipartimento di studi del centro di ricerca aereo e idrodinamico (OELID TsAGI), con gli specialisti che si espressero in maniera lusinghiera sull'armamento del velivolo. L'aereo and\u00f2 perso durante un volo di prova nel 1937. Il suo relitto venne trasferito all'officina n.156 per essere studiato approfonditamente."}
{"id": "532953", "revid": "125973907", "url": "https://it.wikipedia.org/wiki?curid=532953", "title": "Takayuki Morimoto", "text": "Soprannominato \"Banzai\" e \"Marimoto\", \u00e8 il pi\u00f9 giovane marcatore nella storia della J. League.\nCaratteristiche tecniche.\nCome attaccante gioca ricoprendo il ruolo di punta centrale, riesce a cogliere opportunit\u00e0 e occasioni per andare a rete, \u00e8 destro ma \u00e8 capace di segnare calciando con tutti e due i piedi, sa trovare il gol tirando di prima intenzione, \u00e8 in grado di segnare sotto porta, o calciando dalla media-lunga distanza. Grazie al suo buon stacco aereo pu\u00f2 insaccare la rete anche tirando di testa, inoltre riesce a contribuire nelle azioni da gol pure con i suoi assist. Ha anche delle discrete abilit\u00e0 come rigorista.\nCarriera.\nClub.\nTokyo Verdy.\nIl 13 marzo 2004 debutt\u00f2 in J. League nelle file del Tokyo Verdy contro lo J\u00fabilo Iwata a 15 anni, 10 mesi e 6 giorni. Realizz\u00f2 il primo gol contro il JEF United Ichihara il 5 maggio dello stesso anno, due giorni prima del suo sedicesimo compleanno, segnando un altro primato nella J. League. Al termine della stagione 2004 gli viene assegnato il titolo di J. League Rookie of the Year Award. Nel 2005 vince con il Tokyo Verdy la Coppa dell'Imperatore e la Supercoppa del Giappone, ma l'anno seguente arriva penultimo in campionato retrocedendo in J. League Div. 2.\nCatania e Novara.\nIl 23 luglio 2006, il Tokyo Verdy annunci\u00f2 il suo passaggio in prestito per un anno al , club della Serie A italiana.\nDebutt\u00f2 in campionato il 28 gennaio 2007, subentrando all'83\u00ba minuto di -Catania, partita finita in pareggio, e realizzando il gol del 1-1, il suo primo in Serie A, cinque minuti pi\u00f9 tardi. Nel marzo successivo si ruppe il legamento crociato anteriore del ginocchio sinistro e rimase fuori per tutto il resto della stagione. Nonostante il serio infortunio la societ\u00e0 siciliana lo acquist\u00f2 a titolo definitivo durante l'estate. Rientra alla prima giornata del campionato 2007-2008 realizzando subito un gol nel pareggio per 2-2 contro il . Questa \u00e8 stata la sua unica rete in 14 presenze in Serie A. Ne ha realizzata una in Coppa Italia nel successo per 2-1 contro l'Udinese che ha consentito ai rossoazzurri di raggiungere una storica semifinale (poi persa contro la Roma).\nIl 14 dicembre 2008 sigla un nuovo contratto triennale, ed il 21 dicembre segna la prima doppietta nel 3-2 con il quale il Catania batte la , mentre l'8 febbraio realizza il gol del momentaneo 1-1 contro la .\nCelebre divenne la sua figurina Panini, per la quale detiene il record di ritrovamenti con una frequenza di 1 su 3 pacchetti. Durante un'altra partita di Coppa Italia, il 17 settembre 2008, segner\u00e0 una doppietta battendo per 4-0 il Padova. Nell'edizione 2008-2009 della Serie A riesce a mettere a segno sette reti, il 1\u00ba marzo 2009 durante il \"derby di Sicilia\" contro il (0-4), realizza il secondo gol dei rossoazzurri oltre a fornire due assist vincenti, inoltre segner\u00e0 una rete contro il Napoli vincendo per 3-1. Il 2 dicembre 2009 segner\u00e0 il gol del 2-0 con un rigore trasformato battendo l'Empoli nella Coppa Italia. Nell'edizione 2009-2010 segna la rete del 3-0 battendo il Parma, e segner\u00e0 un altro gol nella vittoria per 4-0 contro il Bari. Segner\u00e0 la sua ultima tere in Coppa Italia il 27 ottobre 2010 vincendo per 4-3 contro il Varese.\nL'11 luglio 2011 viene ceduto in compartecipazione al , neopromosso in Serie A. Segner\u00e0 in tutto quattro reti per la squadra, la prima il 17 settembre segna il suo primo gol nella partita persa contro il per 2-1, e l'ultima in una sconfitta per 5-2 contro la Roma. Termina la sua esperienza col club piemontese con 18 presenze campionato. Il 22 giugno 2012 la compropriet\u00e0 viene risolta a favore del Catania e cos\u00ec Morimoto fa ritorno in Sicilia dopo un anno, con Tom\u00e1\u0161 Ko\u0161ick\u00fd che fa il percorso inverso.\nAl Nasr e JEF United.\nIl 7 gennaio 2013 passa all'Al Nasr, allenato dall'ex Catania Walter Zenga, con la formula del prestito secco; qui ritrova anche il suo compagno Giuseppe Mascara. Segner\u00e0 il suo primo gol nella AFC Champions League il 9 febbraio 2013 vincendo per 3-2 contro il Lokomotiv Tashkent, far\u00e0 altre due reti nel torneo, prima perdendo per 2-1 contro l'Al-Ahli e poi in un'altra sconfitta per 3-1 contro il Al-Gharafa. Durante il campionato segner\u00e0 per ben due volte una doppietta, prima vincendo per 4-1 contro il Dubai e poi pareggiando per 2-2 contro l'Al-Jazira. Colleziona con il club arabo 38 partite e 10 gol.\nIl 13 agosto seguente viene acquistato a titolo definitivo dal club giapponese del JEF United, giocando nella J2 League, la seconda divisione del calcio giapponese. Segner\u00e0 la sua prima rete per la squadra il con il gol del 6-0 battendo il Roasso Kumamoto. Il 13 luglio 2014 segner\u00e0 una doppietta vincendo contro il Nagano Parceiro. Nell'edizione 2014 della J2 League segner\u00e0 dieci reti, prima con una doppietta vincendo per 4-2 ai danni dell'Oita Trinita, segner\u00e0 la rete del 1-0 battendo il Mito HollyHock, sar\u00e0 autore della rete del 2-0 vincenco contro il Consadole Sapporo, inoltre segner\u00e0 un gol anche contro il Kataller Toyama prevalendo per 2-1 La sua ultima rete per la squadra la segner\u00e0 il 8 novembre 2015 con la rete del 1-0 che sancir\u00e0 la vittoria contro il Tokyo Verdy.\nKawasaki Frontale.\nI 27 febbraio 2016 esordisce con la maglia del Kawasaki Frontale (nella prima divisione) vincendo per 1-0 contro il Sanfrecce Hiroshima. Segner\u00e0 la rete del 4-4 nel pareggio contro lo Shonan Bellmare, inoltre con un suo assist vincente Kengo Nakamura segner\u00e0 il gol del 3-2 battendo il Nagoya Grampus, invece nella vittoria contro il Ventforet Kofu, sempre grazie a un suo assist, Y\u016bsuke Tasaka segner\u00e0 il gol del 4-0, inoltre con una sua rete la squadra batter\u00e0 per 1-0 il Kashima Antlers. Nella Coppa dell'Imperatore segner\u00e0 due reti: prima battendo per 4-1 il JEF United, e poi battendo l'Urawa Red Diamonds, la partita finir\u00e0 per 3-3 e ai rigori il Kawasaki Frontale vincer\u00e0 per 4-1, infine giocher\u00e0 nella finale contro il Kashima Antlers entrando in partita nel secondo tempo supplementare perdendo per 2-1. Nell'edizione successiva segner\u00e0 una tripletta battendo per 4-1 lo Shimizu S-Pulse. Il Kawasaki Frontale, nel 2017, otterr\u00e0 la sua prima storica vittoria del campionato giapponese, e Morimoto segner\u00e0 tre gol, il primo perdendo per 5-2 contro il J\u00fabilo Iwata, il secondo con la rete del 2-2 pareggiando contro il Ventforet Kofu e il terzo segnando il gol del 3-0 battendo lo Shimizu S-Pulse.\nAvispa Fukuoka e Sp. Luque\u00f1o.\nNel 2018 torna a giocare nella J2 League con l'Avispa Fukuoka, gi\u00e0 nella prima giornata segna un gol con la rete del 2-0 battendo il FC Gifu, inoltre segna il gol del 1-0 vincendo contro il Roasso Kumamoto ed \u00e8 autore di una doppietta battendo il JEF United per 3-1. Segna la sua ultima rete nella seconda divisione il 30 giugno 2019 perdendo per 4-2 contro il Renofa Yamaguchi.\nNel 2021 si trasferisce in Paraguay giocando per il Sp. Luque\u00f1o. \u00c8 stato arrestato avendo causato un incidente stradale con un motociclista mentre era alla guida della sua auto. Morimoto guidava in stato di ebrezza e dovr\u00e0 rispondere anche di mancato soccorso.\nNazionale.\nMorimoto ha rappresentato la nazionale giapponese sia al AFC Youth Championship 2004, segnando il gol del 3-0 battendo la Malesia e il gol del 1-0 vincendo contro il Vietnam che al campionato mondiale di calcio Under-20 2005 (4 presenze, 0 reti).\nNel 2008 viene convocato per la rappresentativa giapponese ai Giochi della XXIX Olimpiade, collezionando 2 presenze.\nIl 28 agosto 2009 arriva la prima convocazione in nazionale maggiore per le amichevoli contro e , ma essendo infortunato la convocazione viene rimandata. Il 4 ottobre 2009 viene infatti convocato per il match di qualificazione alla Coppa d'Asia contro e le amichevoli contro , dove fornir\u00e0 a Keisuke Honda l'assist con cui quest'ultimo segner\u00e0 il gol del 2-0 con cui vinceranno, e contro il vincendo per 5-0. Morimoto esordisce il 10 ottobre subentrando a partita in corso nell'amichevole contro gli scozzesi. Sigla la prima rete quattro giorni dopo, nell'amichevole contro i togolesi.\nNel maggio 2010 viene inserito nella lista dei 23 convocati per il campionato mondiale di calcio 2010, senza collezionare alcuna presenza. Il 7 settembre segna la sua ultima rete in nazionale realizzando una doppietta, garantendo la vittoria sul in amichevole per 2-1. Il 23 maggio 2012 giocher\u00e0 la sua ultima partita con la nazionale nipponica nella vittoria per 2-0 contro l'Azerbaigian.\nStatistiche.\nPresenze e reti nei club.\n\"Statistiche aggiornate al 18 aprile 2021.\""}
{"id": "532954", "revid": "6923", "url": "https://it.wikipedia.org/wiki?curid=532954", "title": "Dewoitine D.371", "text": "Il Dewoitine D-371 era un caccia monoplano ad ala alta a parasole prodotto dall'azienda francese Soci\u00e9t\u00e9 A\u00e9ronautique Fran\u00e7aise (Avions Dewoitine) negli anni trenta.\nDerivato dal prototipo D-37, a sua volta uno sviluppo del precedente D-27, divenne il primo monoplano francese ad entrare in servizio operativo nell'Arm\u00e9e de l'air, primato condiviso con il pari ruolo D-500.\nMentre in patria la serie D-500/D-510 lo aveva messo rapidamente in secondo piano, alcuni di essi vennero utilizzati dalla Fuerzas A\u00e9reas de la Rep\u00fablica Espa\u00f1ola, la forza aerea della parte repubblicana, nelle fasi iniziali della guerra civile spagnola ma non risultando particolarmente efficaci vennero presto sostituiti dai caccia di produzione sovietica.\nStoria del progetto.\nNel 1930 il governo francese emise una specifica, designata \"programme C1\" (chasseurs monoplaces, ovvero caccia monoplano), atta a modernizzare il parco velivoli in dotazione all'Arm\u00e9e de l'air basata ancora sui velivoli in configurazione alare biplana sviluppati su quelli progettati al tempo della prima guerra mondiale. La tecnologia monoplana evidenziava un sensibile miglioramento nelle prestazioni complessive e nei margini di sviluppo per cui la necessit\u00e0 di avere una flotta al livello delle forze aeree straniere imponeva questa scelta tecnica pur se altre realt\u00e0, ad esempio in Italia, si prefer\u00ec continuare nella configurazione biplana.\nAlla richiesta rispose la Dewoitine con il progetto D-37, un monoplano ad ala alta a parasole, e con il D-500, che era invece ad ala bassa. Dato per\u00f2 che Dewoitine decise di curare preferibilmente lo sviluppo del D-500, a causa della impossibilit\u00e0 di realizzare entrambi i prototipi la costruzione del D-37 venne affidata alla Lior\u00e9 et Olivier.\nIl D-37 conservava l'aspetto classico tipico degli anni trenta del modello da cui derivava, monomotore monoposto con carrello fisso, caratterizzato dalla struttura monoscocca interamente metallica. La differenza pi\u00f9 evidente era l'adozione di un motore aeronautico dalla diversa architettura, un radiale Gnome-Rh\u00f4ne 14Kbrs Mistral Major capace in questa versione di erogare una potenza di 700 CV.\nVenne portato in volo per la prima volta il 1\u00ba ottobre 1931, e bench\u00e9 ad una valutazione comparativa gli fosse stato preferito il D-500, la commissione esaminatrice lo giudic\u00f2 comunque un progetto di merito e ne richiese un'ulteriore sviluppo. Molte le modifiche di piccola e media entit\u00e0 che vennero introdotte nell'anno successivo a partire dall'adozione di due successive versioni pi\u00f9 potenti del 14K (14Kb, poi un 14Kds da 800 CV), quindi diverse soluzioni per la cappottatura, un carrello d'atterraggio modificato e modifiche all'ala nel valore dell'angolo di diedro pi\u00f9 pronunciato e della riduzione della corda.\nQuesto diede origine alla prima variante, il D-370, ed a un secondo prototipo, il D-371 che vol\u00f2 per la prima volta nel settembre 1934, sul quale vennero anche testasti una serie di diversi armamenti tra i quali 2 cannoncini da 20\u00a0mm montati nell'ala. Questo divenne l'esemplare che inaugur\u00f2 la definitiva serie di 28 esemplari continuata con il caccia terrestre D-372 da esportazione, ed i D-373 e D-376 navalizzati destinati alla Marine nationale.\nNell'aprile 1935 venne emesso un ordine per la fornitura di 28 D-371 destinati ad equipaggiare i reparti da caccia dell'Arm\u00e9e de l'air; gli esemplari erano equipaggiato con un motore 14Kfs da 930 CV (al decollo, 880 CV alla quota di 3\u00a0250 m) e 4 mitragliatrici MAC 34 calibro 7,5 mm posizionate sotto l'ala. Il motore 14kfs assicurava una velocit\u00e0 massima raggiungibile di 20\u00a0km/h superiore ai precedenti modelli ed una tangenza massima teorica di 10\u00a0000 m ma la sua scarsa affidabilit\u00e0 ne ridusse drasticamente le buone prospettive.\nTecnica.\nIl D-371 era un velivolo dall'aspetto tradizionale per l'epoca, monoplano, monomotore con carrello fisso.\nLa fusoliera, dalla sezione circolare, monoscocca e realizzata interamente in metallo, era caratterizzata dall'adozione di un unico abitacolo aperto protetto da un piccolo parabrezza e posizionato appena dopo il bordo d'uscita alare. Posteriormente terminava in un impennaggio tradizionale monoderiva caratterizzato dai piani orizzontali controventati.\nL'ala, realizzata in tecnica mista, era posizionata alta a parasole, controventata da una robusto castello tubolare che integrava anche gli attacchi del carrello d'atterraggio biciclo fisso. Questo era integrato posteriormente da un pattino d'appoggio (nel D-373 sostituito da un ruotino).\nImpiego operativo.\nFrancia.\nIn Francia i D-371 vennero assegnati all'Arm\u00e9e de l'air con compiti di prima linea ma i problemi di affidabilit\u00e0 al motore li relegarono molto velocemente a compiti di seconda linea appena disponibili ben pi\u00f9 affidabili D-500/D-510.\nMigliore sorte ebbe la versione imbarcata D-373; destinata alla portaerei \"B\u00e9arn\" della Marine Nationale rimase in servizio nella Aviation navale fino allo scoppio della seconda guerra mondiale.\nSpagna.\nLa Spagna ricevette una fornitura di esemplari di D-372, una versione richiesta dalla Lituania per dotare la propria aeronautica militare di nuovi caccia ed equipaggiata con mitragliatrici Darne Mle 1933 e Browning. A causa delle notizie di inaffidabilit\u00e0 nei motori la Lituania ottenne, per l'intercessione dell'allora ministro Pierre Cot, di cambiare l'ordine con i pi\u00f9 affidabili D-500 per cui la produzione iniziale divenne disponibile. Oltre i D-372 il ministro Cot invi\u00f2 un'ulteriore partita dei 10 esemplari di D-371 in produzione. Il governo repubblicano li assegn\u00f2 ai reparti di caccia della Fuerzas A\u00e9reas de la Rep\u00fablica Espa\u00f1ola che li utilizz\u00f2 durante la guerra civile spagnola con scarsi risultati; in combattimento venivano spesso surclassati dai Fiat C.R.32 in dotazione ai reparti franchisti, precisamente dalla Aviazione Legionaria, quindi vennero velocemente sostituiti dai Polikarpov I-15 di produzione sovietica. Gli esemplari sopravvissuti agli abbattimenti vennero definitivamente distrutti a terra da un'incursione dei bombardieri Savoia-Marchetti S.M.79 scortati dai C.R.32 \"Chirri\" del Grupo \"Gamba di Ferro\"."}
{"id": "532958", "revid": "1501110", "url": "https://it.wikipedia.org/wiki?curid=532958", "title": "Drowned World Tour", "text": "Il Drowned World Tour \u00e8 stato il quinto tour di concerti della cantautrice statunitense Madonna, a supporto dei suoi settimo e ottavo album in studio, \"Ray of Light\" e \"Music\".\nIl tour.\nPartito da Barcellona il 9 giugno 2001, per la prima volta Madonna visit\u00f2 soltanto l'Europa e gli Stati Uniti, (decisione che fu riproposta anche per il successivo \"Re-Invention Tour\" del 2004).\nRispetto alle date inizialmente annunciate, furono cancellate due tappe: quella del 5 giugno a Colonia (Germania), per problemi tecnici, e quella del 3 agosto nel New Jersey, per problemi alle corde vocali della star. La tappa dell'11 settembre a Los Angeles, invece, fu posticipata al 15 in conseguenza dell'attacco terroristico al World Trade Center. Negli spettacoli successivi all'attacco, Madonna non esegu\u00ec pi\u00f9 la canzone \"The Funny Song\" e inoltre don\u00f2 tutti i proventi degli ultimi tre spettacoli del tour (circa 7 milioni di dollari) in favore dei figli delle vittime dell'attacco terroristico.\nNel Regno Unito tutti i biglietti dei sei spettacoli tenuti all\"'Earl's Court\" di Londra furono venduti in appena cinque ore. Lo stesso accadde per tutte le altre date del tour, che fecero registrare il tutto-esaurito in tempi da record.\nDurante lo spettacolo del 13 giugno a Milano, Madonna dedic\u00f2 la canzone \"Gone\" al suo amico Gianni Versace, lo stilista italiano assassinato nel luglio 1997 davanti alla sua villa di South Beach, a Miami.\nNella tappa di Miami del 14 agosto, il marito Guy Ritchie fece una sorpresa a Madonna, salendo sul palco con una torta di compleanno (ed una curiosa maglietta con su scritto \"Starfucker\") per festeggiare il suo imminente compleanno (il 16 agosto). Guy fece anche un'altra \"incursione\", salendo sul palco anche per l'ultimo show del 15 settembre a Los Angeles.\nLo show del 26 agosto a Detroit fu trasmesso in diretta dal canale televisivo americano HBO, e da quello spettacolo fu realizzato il video promozionale \"Madonna: Drowned World Tour 2001\", diretto dal regista Hamish Hamilton e uscito in DVD. Fu anche pubblicato un libro fotografico con lo stesso titolo, contenente i pi\u00f9 celebri ritratti di Madonna realizzati da fotografi del calibro di David LaChapelle, Jean Baptiste Mondino, Mark Romanek, Mario Testino e Steven Meisel.\nPer consentire i diversi cambi d'abito, furono realizzati tre intermezzi video: il primo, sulle note di \"Paradise (Not for Me)\", in cui la cantante sfoggia un look da geisha, il secondo su una versione remixata da Paul Oakenfold di \"What It Feels Like for a Girl\", che mostra delle scene di stupro e violenze in un'animazione di anime giapponesi, tratte dal film Perfect Blue del regista Satoshi Kon e l'ultimo sulla versione strumentale della celebre Don't Cry for Me, Argentina.\nSinossi.\nLo show \u00e8 diviso in cinque atti: \"Cyber-Punk\", \"Geisha\", \"Cowboy-Chic\", \"Latin / Spanish\" e \"Ghetto / Urban\".\nMadonna appare al centro della scena in un palco simile ad un'astronave. Gli abiti scelti per il primo atto sono pantaloni neri punk con sopra un gonnellino scozzese ed una maglietta aperta al lato sinistro. La prima canzone eseguita \u00e8 \"Drowned World / Substitute for Love\" che d\u00e0 il titolo al tour. Quasi alla fine del pezzo, tutto si trasforma in un concerto rock con \"Impressive Instant\" seguita da \"Candy Perfume Girl\", suonata con una chitarra elettrica in una versione ancora pi\u00f9 rock dell'originale. Il quarto brano \u00e8 \"Beautiful Stranger\", introdotto da una scena del film \",\" della durata di pochi secondi. L'ultimo singolo dell'atto \u00e8 \"Ray of Light,\" eseguito con spezzoni del video originale alle spalle della cantante e, sul finale, mixato alla ripresa della precedente \"Drowned Wolrd / Substitute for Love\".\nIl secondo atto \u00e8 introdotto da un video dove Madonna, con un look da geisha, canta il brano \"Paradise (Not For Me)\". Terminato il video, Madonna appare con parrucca nera e indossa un kimono disegnato dalla stilista Arianne Philips e caratterizzato da maniche lunghe nove metri. Il primo brano ad essere interpretato \u00e8\" Frozen\", mixato alla sua versione \"Stereo MC's Remix\". In questa esibizione Madonna dopo aver sfilato le braccia dalle lunghe maniche, esegue delle tipiche mosse di karate e balla con uno stile giapponese sempre presente nelle coreografie. Si prosegue con un interludio musicale ispirato al brano \"Open Your Heart\" che fa da ponte tra il brano precedente e il successivo, ovvero \"Nobody's Perfect,\" in cui la cantante, grazie ad una coreografia con uno dei suoi ballerini vestito da samurai, fa notare la debolezza che a volte le donne hanno nei confronti degli uomini. \u00c8 il turno del medley tra \"Mer Girl\" e \"Sky Fits Heaven\": Madonna, in cima ad una montagna a tema giapponese, intona la prima parte di \"Mer Girl\". Verso la met\u00e0, la canzone si sospende per dare spazio a \"Sky Fits Heaven\", in cui la cantante, con l'ausilio di imbracature e corde, salta gi\u00f9 dalla montagna e inizia a combattere insieme a due ballerine contro dei samurai usando gli stili degli anime giapponesi. Dopo aver ucciso tutti i samurai, riprende la seconda parte di \"Mer Girl\", dove, nel video alle sue spalle, Madonna appare malmessa e sanguinante, proprio per dare l'idea di un combattimento appena finito, poi la cantante si toglie la parrucca nera, afferra un fucile e spara all'ultimo ballerino che stava eseguendo un ballo tratto dalla cultura giapponese. L'atto termina con un video del brano \"What It Feels Like for a Girl\" in una nuova versione mixata da Paul Oakenfold che presenta alcune immagini cruente tratte dal film Perfect Blue alternate al video di \"Frozen\"\nNel terzo atto Madonna si presenta come una vera cowgirl. Il primo brano ad essere interpretato \u00e8\" I Deserve It,\" dove la cantante \u00e8 seduta su delle presse di fieno, imbracciando una chitarra acustica e suonando per tutta la durata della canzone. Il secondo brano \u00e8 \"Don't Tell Me\", dove l'esibizione e la coreografia si rifanno molto a quelle del video ufficiale. Seguono poi \"Human Nature\", dove Madonna cavalca un toro meccanico; il brano tradizionale \"The Funny Song\", la cui atmosfera ricorda molto quella di un vero e proprio saloon e \"Secret\", dove Madonna suona la chitarra con la presenza di un video sulla povert\u00e0 delle citt\u00e0 africane alle sue spalle. L'ultimo brano dell'atto \u00e8 \"Gone\" che in alcune date fu sostituito dalla ballata \"You'll See\" della raccolta \"Something to Remember\".\nIl quarto atto \u00e8 introdotto da una versione strumentale di \"Don't Cry for Me, Argentina\". Madonna, con capelli raccolti e un semplice abito nero, canta \"Lo Que Siente La Mujer\", la versione spagnola di \"What It Feels Like for a Girl\" e infine imbraccia la chitarra per cantare la versione lenta della sua hit del 1986 \"La Isla Bonita\".\nPer l'ultimo atto Madonna si presenta con canottiera e pantaloni neri. Insieme alle sue storiche coriste interpreta uno dei suoi primi successi \"Holiday\" mixato a \"Music Sounds Better With You\" degli Stardust e infine \"Music\" accompagnata da un nuovo video formato da tutti i videoclip della cantante, questa volta il palco si trasforma in una vera e propria discoteca con tanto di vinile formato gigante che ruota. Il concerto si conclude con una fanfara che ricorda il suono di un'astronave e la buonanotte di Madonna.\nScaletta.\n\"Paradise (Not For Me)\" \n\"What It Feels Like for a Girl\" (Remix) \n\"Don't Cry for Me Argentina\" "}
{"id": "532959", "revid": "6923", "url": "https://it.wikipedia.org/wiki?curid=532959", "title": "Loire 46", "text": "Il Loire 46 era un caccia monomotore con configurazione alare ad ala di gabbiano sviluppato dall'azienda aeronauticafrancese Loire Aviation, divisione aeronautica dei Ateliers et Chantiers de la Loire, nei primi anni trenta.\nUtilizzato principalmente dall'Arm\u00e9e de l'air nel periodo interbellico venne impiegato in azioni belliche durante la guerra civile spagnola, in forza alla Fuerzas A\u00e9reas de la Rep\u00fablica Espa\u00f1ola.\nStoria del progetto.\nLa progettazione di un nuovo modello si rese necessaria per riuscire a porre rimedio alla ridotta visibilit\u00e0 del precedente Loire 45. Il prototipo, che assunse la designazione Loire 46, conservava solo l'aspetto generale del precedente modello ma raggruppava una serie di sostanziali modifiche progettuali. Per ovviare alla visibilit\u00e0 anteriore venne adottata un'ala che, pur mantenendo la configurazione ad ala di gabbiano, adottava una serie di modifiche strutturali e una pi\u00f9 pronunciata V centrale. Inoltre, il motore fu spostato verso il basso, l'abitacolo verso la coda, la parte posteriore della fusoliera allungata e tutte le superfici dell'impennaggio coda maggiorate.\nIl primo dei 5 prototipi realizzati fu portato in volo per la prima volta il 1\u00ba settembre 1934 con il motore radiale Gnome-Rh\u00f4ne 14Kcs capace di erogare una potenza di 880 CV (647 kW). Il successivo prototipo del febbraio 1935, dotato del pi\u00f9 potente Gnome-Rh\u00f4ne 14Kfs da 930 CV (684 kW) che gli permetteva prestazioni e manovrabilit\u00e0 superiori alla media, riscosse il parere favorevole delle autorit\u00e0 militari e ottenne un primo ordine per la fornitura di 5 esemplari di preserie, al quale segu\u00ec un ordine di altri 60 velivoli.\nIl primo esemplare di serie, il 46 C1, decoll\u00f2 nel febbraio 1936 inaugurando la fornitura all'Arm\u00e9e de l'air.\nImpiego operativo.\nFrancia.\nI primi esemplari vennero consegnati, a cominciare dall'6e Escadre, dall'agosto 1936 ai reparti da caccia dell'Arm\u00e9e de l'air, evadendo l'ordine nel successivo luglio 1937. Bench\u00e9 accolte con entusiasmo solo pochi anni prima, le prestazioni dei Loire 46 non furono ritenute sufficienti per i reparti di prima linea per cui furono riassegnati alle scuole di volo, tranne 3 Escadre, in cui rimasero operativi sino allo scoppio della seconda guerra mondiale.\nSpagna.\nTra il 5 ed il 7 settembre 1936 i 5 esemplari di preserie del Loire 46 vennero ceduti alla Spagna repubblicana e, inquadrati nelle Fuerzas A\u00e9reas de la Rep\u00fablica Espa\u00f1ola, vennero utilizzati durante la guerra civile spagnola."}
{"id": "532962", "revid": "110157", "url": "https://it.wikipedia.org/wiki?curid=532962", "title": "Diidrossiacetone fosfato", "text": "Il diidrossiacetone fosfato (DHAP) \u00e8 un composto coinvolto in numerosi processi metabolici, tra cui la glicolisi, il ciclo di Calvin nelle piante e la biosintesi dei lipidi in \"Leishmania mexicana\".\nNel ciclo di Calvin, \u00e8 uno dei prodotti della riduzione dell'1,3-bisfosfoglicerato da parte di NADPH (cio\u00e8 prima l'1,3-fosfoglicerato viene convertito a gliceraldeide 3-fosfato tramite una deidrogenasi specifica e solo successivamente questo trioso monofosfato viene isomerizzato a diidrossiacetone 3-fosfato). Viene anche utilizzato nella sintesi del fruttosio 1,6-bisfosfato (derivante dalla condensazione aldolica di una molecola di diidrossiacetone con una molecola di gliceraldeide 3-fosfato) e del sedoeptulosio 1,7-bisfosfato (derivante dalla condensazione aldolica di una molecola di diidrossiacetone con una di eritrosio 4-fosfato), entrambi usati per ricostituire il ribulosio 5-fosfato, il carboidrato \"chiave\" del ciclo di Calvin.\nIl diidrossiacetone fosfato \u00e8 anche ottenuto dalla deidrogenazione del glicerolo-3-fosfato, la molecola attraverso la quale il glicerolo di origine lipidica (proveniente dai trigliceridi) pu\u00f2 entrare nel \"pathway\" della glicolisi."}
{"id": "532963", "revid": "124335068", "url": "https://it.wikipedia.org/wiki?curid=532963", "title": "George Tupou II", "text": "Biografia.\nSiaosi Tupou II era figlio del Principe Tu'ipelehake (che era divenuto anche Primo Ministro del regno dal 1905) la cui madre era S\u0101lote Pilolevu, figlia di George Tupou I, era quindi pronipote del sovrano.\n\u00c8 ormai opinione degli storici di quest'area geografica del mondo che egli non si distinse per essere stato un ottimo monarca sotto l'aspetto politico, malgrado si dimostrasse essere una persona cortese, un padre esemplare ed un discreto e poliedrico artista (di lui si ricordano canzoni e poesie). D'altro canto, per\u00f2, si impegn\u00f2 attivamente per la sanit\u00e0 del suo stato, facendo costruire acquedotti che potessero portare l'acqua potabile nelle case degli abitanti del Regno di Tonga, il che si dimostrava un'impresa non facile in quanto l'estensione dei domini tongani era perlopi\u00f9 costituita da isole e piccoli arcipelaghi con pochissimi fiumi e molta acqua salata.\nAlla sua ascesa al trono, egli era appena diciottenne, si pose subito il problema del suo matrimonio: inizialmente gli venne proposta la Principessa \u02bbOfa-ki-Vava\u02bbu, figlia di M\u0101\u02bbatu di Niuatoputapu, ma egli rifiut\u00f2 e il 1\u00ba giugno 1899 spos\u00f2 la Principessa Lavinia Veiongo Fotu, figlia di Kupuavanua di Vava'u e della Principessa T\u014dkanga di Niuafo'ou, la quale gli port\u00f2 queste isole in dote.\nLa sua amministrazione, malgrado tutto, fu sentita negativamente dalla popolazione che ingaggi\u00f2 una guerra civile che si concluse nel 1905 con l'intervento della Gran Bretagna che fece del Regno di Tonga un proprio protettorato.\nLa Regina Lavinia mor\u00ec il 25 aprile 1902 di tubercolosi, lasciando una sola figlia, S\u0101lote. Successivamente egli si rispos\u00f2 una seconda volta, l'11 novembre 1909 con la sedicenne \u02bbAnaseini Takip\u014d Afuha'amango. La figlia, nel frattempo, ebbe modo di frequentare le scuole a Auckland ed in Nuova Zelanda, ma non in patria dal momento che essa non era benvoluta, e rimase in esilio per i successivi cinque anni sin quando le acque non si fossero calmate, e pot\u00e9 fare ritorno a casa solo nel 1914. D'altro canto, siccome la Regina Takip\u014d non aveva dato a George Tupou II alcun figlio, ella sarebbe un giorno succeduta al trono paterno, anche dopo la nascita della sorellastra Elisiva Fusipala Tauki.\nMalgrado le questioni di famiglia, anche dopo la costituzione del protettorato, la situazione pareva tesa a tal punto che addirittura i ministri del Regno di Tonga pensarono di chiedere che il regno venisse annesso direttamente ai possedimenti coloniali del Regno Unito di modo da sedare ogni ostilit\u00e0, ma caso volle che lo stesso re morisse, dopo una breve malattia il 5 aprile 1918."}
{"id": "532966", "revid": "1451528", "url": "https://it.wikipedia.org/wiki?curid=532966", "title": "Grumman F3F", "text": "Il Grumman F3F era un aereo da caccia biplano imbarcato realizzato dall'azienda statunitense Grumman nella seconda met\u00e0 degli anni trenta ed impiegato dalla United States Navy e dagli United States Marine Corps.\nSostitu\u00ec nei reparti di volo gli F1F, gli F2F ed i Boeing F4B e rimase operativo fino a poco prima dello scoppio del secondo conflitto mondiale; fu l'ultimo biplano a prestare servizio nei reparti di prima linea della Marina e del corpo dei Marines.\nStoria del progetto.\nIl progetto del nuovo G-11 (secondo la definizione di fabbrica) nacque nell'intento di migliorare le caratteristiche di stabilit\u00e0 di volo del precedente G-8 (ordinato dall'U.S. Navy con la denominazione F2F).\nIl nuovo modello venne ordinato alla Grumman nell'ottobre del 1934 quando ancora il primo esemplare dell'F2F non era stato consegnato ai reparti. Il prototipo, designato XF3F-1, vol\u00f2 per la prima volta il 20 marzo del 1935 e denotava chiaramente la parentela con il predecessore, dal quale differiva per l'apertura alare e per la lunghezza della fusoliera leggermente maggiori.\nLo sviluppo del nuovo caccia fu tuttavia funestato da un incidente occorso nel secondo giorno di prove durante le quali, al termine di una serie di dieci picchiate, svolte dal pilota collaudatore Jimmy Collins, il velivolo sub\u00ec il distacco del motore e delle ali. Le cause dell'incidente furono individuate nel superamento dei limiti strutturali del velivolo: il volo era destinato a valutare il comportamento dell'aereo sottoposto ad un'accelerazione di gravit\u00e0 pari a 10g ma verifiche sull'accelerometro riscontrarono un valore compreso tra gli 11 ed i 15 g.\nVenne quindi realizzato un secondo prototipo che fu consegnato presso la Naval Support Facility di Anacostia (sobborgo di Washington) il 13 maggio successivo. Anche in questa occasione, dopo quattro giorni di prova, durante un volo (previsto dal contratto di acquisto) nel quale il velivolo doveva essere sottoposto ad una serie di dieci avvitamenti in volo orizzontale, si verificarono nuovi problemi; in questo caso il pilota Lee Gehlbach riusc\u00ec a lanciarsi con il paracadute.\nLa costruzione di un terzo esemplare, utilizzando parti recuperate dal secondo velivolo, modificato sulla scorta delle problematiche riscontrate in precedenza, consent\u00ec di riprendere i test nei primi giorni di luglio. Finalmente le prove proceddettero senza inconvenienti ed il 1\u00ba agosto l'F3F fu accettato per l'impiego operativo e, tre settimane dopo, ordinato in 54 esemplari.\nLo sviluppo dell'F3F procedette con la proposta dell'impiego del motore Wright R-1820 da 950 hp in luogo del precedente Pratt &amp; Whitney R-1535 da 650 hp; ne nacque cos\u00ec il prototipo XF3F-2 che, dopo aver incontrato una serie di problemi legati all'impianto di carburazione, nel marzo del 1937 port\u00f2 le autorit\u00e0 ad avanzare un ordine per 81 esemplari di serie della versione F3F-2.\nUno degli F3F-2 di serie venne richiamato presso la Grumman dove ricevette modifiche derivanti da nuove prove nella galleria del vento per poi essere trasferito presso la struttura della NACA al Langley Field per ulteriori prove aerodinamiche, unitamente al prototipo monoplano XF4F-2. L'esito di questi test e di nuove prove di volo port\u00f2 alla definitiva trasformazione del velivolo nel prototipo della terza versione (con designazione XF3F-3) nel mese di ottobre del 1938.\nLa produzione in serie di questa nuova versione fu resa possibile dalla necessit\u00e0 di sostituire un lotto di F2F ancora operativi; il recente concorso per un monoplano con il quale sostituire gli ormai vecchi biplani aveva visto la vittoria della Brewster Aeronautical Corporation con il proprio F2A ma l'azienda di Long Island non era in condizione di produrre con la rapidit\u00e0 necessaria i velivoli destinati a questo scopo. Fu cos\u00ec che la Grumman fu chiamata a produrre una serie di 27 velivoli F3F-3, nell'attesa di risolvere i problemi di motore che avevano impedito di ricorrere all'impiego del futuro \"Wildcat\", uscito sconfitto (almeno temporaneamente) dal confronto con il \"Buffalo\".\nTecnica.\nStruttura.\nIl Grumman F3F era, alla pari del suo diretto predecessore, un velivolo dalla struttura interamente metallica: la fusoliera era realizzata in lega leggera e solamente le ali e le superfici di controllo in coda erano rivestite in tela. Il motore era saldato su di una struttura tubolare in acciaio, imbullonata alla fusoliera.\nL'ampia fusoliera, di sezione ovoidale, nella parte anteriore ospitava i piani alari e nella parte centrale (subito dopo il bordo d'uscita dell'ala superiore) l'abitacolo monoposto, chiuso con una cappottatura scorrevole all'indietro. Nella zona posteriore la fusoliera si restringeva repentinamente verso la coda terminando con gli impennaggi di tipo classico; gli stabilizzatori, nella faccia superiore, erano collegati alla fusoliera da un'asta di controvento.\nLe ali, disposte nella parte anteriore della fusoliera, erano caratterizzate da dimensioni tra loro diverse (la superiore era pi\u00f9 ampia di 2 ft e 11 in, pari a 89 cm), erano tra loro sfalsate (la superiore era posizionata pi\u00f9 in avanti) e collegate da un singolo montante a forma di \"N\" rovesciata, integrato da una serie di cavetti d'acciaio. Gli alettoni erano disposti solamente sul piano alare superiore.\nIl carrello d'atterraggio era di tipo triciclo posteriore, con gli elementi anteriori (tra loro indipendenti e dotati di singola ruota) che si ritraevano in appositi alloggiamenti circolari ricavati nella sezione anteriore della fusoliera. Al posteriore erano presenti il ruotino d'appoggio retrattile ed il gancio d'arresto, che durante il volo era contenuto in un apposito alloggiamento posizionato al di sotto del piano di coda verticale.\nMotore.\nL'F3F impieg\u00f2 dapprima il motore Pratt &amp; Whitney R-1535 Twin Wasp Junior (nella versione F3F-1): si trattava di un motore radiale a 14 cilindri disposti su doppia stella e raffreddati aria; si trattava di un propulsore in grado di erogare la potenza di 650 hp, chiamato ad azionare un'elica bipala metallica Hamilton Standard, a passo variabile.\nNelle versioni F3F-2 ed F3F-3 venne impiegato il motore Wright R-1820 Cyclone 9, radiale a 9 cilindri su singola stella raffreddato ad aria: in questo caso si trattava di un'unit\u00e0 dotata di compressore centrifugo a doppia velocit\u00e0 capace della potenza di 950 hp. L'impiego del nuovo motore comport\u00f2 l'ampliamento della sezione frontale dell'aereo e l'utilizzo di un'elica a tre pale, ancora una volta realizzata dalla Hamilton Standard.\nArmamento.\nIn tutte le versioni realizzate l'armamento in dotazione dell'F3F rimase invariato: si trattava di una mitragliatrice Browning M2 calibro .50 BMG disposta, sul lato destro, nella parte superiore della fusoliera e di una Browning M1919 calibro .30 disposta, in questo caso, sul lato sinistro della parte superiore della fusoliera. Entrambe le armi sparavano, mediante sincronizzatore, attraverso il disco dell'elica.\nAl di sotto delle ali inferiori l'F3F poteva alloggiare bombe, disposte in appositi ganci subalari: erano previsti attacchi per due bombe da 100 lb (pari ad un totale di 91 kg).\nImpiego operativo.\nGli F3F vennero impiegati nei reparti di prima linea della U.S. Navy e degli U.S. Marine Corps nel periodo compreso tra il 1936 ed il 1941. Il primo reparto a ricevere il nuovo caccia della Grumman fu il VF-5B, imbarcato sulla portaerei seguito dal VF-6B, imbarcato sulla ; il primo reparto dei Marines fu il VF-4M (di base a San Diego).\nIn epoca successiva, in seguito alla realizzazione della portaerei , venne costituito lo \"squadron\" denominato VF-7 (nel frattempo, dal 1\u00ba luglio del 1937, il sistema delle denominazioni dei reparti era mutato e tutti i reparti assoggettati alle nuove regole di nomenclatura) che fu inizialmente equipaggiato con due F2F-1 e quindici F3F-1.\nA partire dagli ultimi mesi del 1939 inizi\u00f2 il graduale avvicendamento degli F3F con i primi F2A Buffalo; i velivoli dismessi dai reparti operativi furono assegnati ai reparti di addestramento; l'ultimo reparto di prima linea della Marina a radiare gli F3F fu, nel giugno del 1941, il VF-5: questo \"squadron\", imbarcato sulla fu anche l'ultimo reparto imbarcato della Marina degli Stati Uniti ad impiegare velivoli da combattimento con velatura biplana.\nI Marines mantennero operativi gli F3F ancora per qualche mese; gli ultimi tredici F3F-2 utilizzati dal VMF-211 (di base nelle isole Hawaii) furono definitivamente trasferiti a compiti di addestramento il 10 ottobre del 1941, poco meno di due mesi prima dell'attacco di Pearl Harbor.\nA loro volta gli esemplari impiegati nei reparti da addestramento rimasero operativi fino al mese di novembre del 1943\nVersioni.\n\"I dati sulle versioni, se non diversamente indicato, sono tratti da\" \"Enciclopedia L'Aviazione\"."}
{"id": "532970", "revid": "767487", "url": "https://it.wikipedia.org/wiki?curid=532970", "title": "Jack DeJohnette", "text": "Biografia.\nDotato di grande tecnica, DeJohnette ha frequentato gli stili pi\u00f9 diversi (hard bop, fusion al free jazz al post bop). Il suo \"drumming\" si segnala per un notevolissimo senso del tempo, grande inventiva e capacit\u00e0 d'improvvisazione. Inizi\u00f2 la sua carriera come pianista, veste nella quale partecip\u00f2 anche a diverse sedute di registrazione, ma gi\u00e0 da adolescente aveva studiato la batteria che diviene lo strumento privilegiato. Nei primi anni sessanta suona con John Coltrane.\nNel 1966 si trasferisce a New York, dove \u00e8 nuovamente con Coltrane e Jackie McLean. La sua vera occasione arriva nel 1966 quando entra nel quartetto di Charles Lloyd, con il quale resta per due anni. La fortuna gli arride ancora nel 1969 quando Miles Davis lo chiama nel suo gruppo stellare al posto di Tony Williams, e vi rimane fino al 1972, partecipando tra l'altro alla registrazione del seminale album \"Bitches Brew\", ed incontrandovi Keith Jarrett, il suo partner di molte avventure artistiche a venire.\nDopo l'esperienza con Davis, registra alcuni dischi da leader e sideman con la casa discografica ECM, e crea la sua prima band permanente, \"Directions\" che apre la strada al secondo gruppo chiamato \"New Directions\". Agli inizi del 1979 guida gli \"\"Special Edition\",\" combo superlativo che incide degli ottimi dischi e diviene di tendenza negli anni ottanta.\nDal 1983 \u00e8 membro stabile del trio pianistico di Keith Jarrett. Naturalmente alterna a questo impegno progetti con altri musicisti, come il sassofonista John Surman o il trio \"\"Gateway\".\"\nNel 2006 De Johnette con il Trio Beyond pubblica \"Saudades\" per l'etichetta tedesca ECM. \"Saudades\" \u00e8 un doppio live registrato durante un concerto che il trio ha tenuto alla Queen Elizabeth Hall di Londra il 21 novembre del 2004. I brani sono presi principalmente da due album del repertorio del Tony Williams Lifetime, ma non mancano alcuni classici come la nota \"Seven Steps To Heaven\" di Miles Davis. Sopraffine la prova di De Johnette, ma anche quella degli altri 2 membri del \"Trio Beyond\": Goldings all'organo e Scofield alla chitarra.\nEquipaggiamento.\nBatterie Sonor\n\"Sonor Delite Set\"\nPiatti Sabian\n\"Jack DeJohnette Encore Series\"\nBacchette Vic Firth\nPelli Aquarian\nCome sideman.\nCon Antonio Fara\u00f2\nDa co-leader.\nCon i Gateway.\nI Gateway sono un trio con John Abercrombie e Dave Holland:"}
{"id": "532971", "revid": "1700", "url": "https://it.wikipedia.org/wiki?curid=532971", "title": "Jack De Johnette", "text": ""}
{"id": "532972", "revid": "729019", "url": "https://it.wikipedia.org/wiki?curid=532972", "title": "Battaglia di Grandson", "text": "La battaglia di Grandson si svolse il 2 marzo 1476. Fu un fatto d'arme nell'ambito delle guerre borgognone e si dimostr\u00f2 la maggior sconfitta per il duca Carlo I di Borgogna\nL'assedio di Grandson e l'esecuzione della guarnigione.\nCarlo il Temerario tent\u00f2 di invadere la Confederazione Svizzera da ovest, con l'ausilio di un esercito di mercenari, il quale, nel tardo febbraio del 1476, pose l'assedio alla fortezza di Grandson, eretta sul Lago di Neuch\u00e2tel. Carlo port\u00f2 con s\u00e9 molti cannoni pesanti, causando il panico nella guarnigione nemica, specie dopo aver dimostrato l'efficacia del bombardamento: gli assediati compresero che la loro sorte sarebbe stata segnata quando sulla fortezza si fosse scatenata l'artiglieria borgognona. Gli svizzeri, su pressione del Canton Berna, organizzarono un esercito per venire in aiuto della guarnigione. Una barca si accost\u00f2 alla fortezza con la notizia dei soccorsi, ma non abbastanza, a causa del timore di essere cannoneggiata dall'artiglieria borgognona. Gli uomini dell'imbarcazione gesticolarono verso gli assediati, cercando di comunicare che gli aiuti erano in marcia, ma furono male interpretati e la guarnigione decise di arrendersi.\nLe fonti svizzere furono concordi nell'asserire che gli uomini si consegnarono solo previa garanzia da parte di Carlo I di essere risparmiati. Lo storico Panigarola, che era con Carlo I, sostenne che la guarnigione si affid\u00f2 alla misericordia del duca e che fu sua discrezione decidere della loro sorte. Egli deliber\u00f2 di assassinarli e li fece impiccare tutti: ben 412 uomini. In un episodio che Panigarola descrisse come \"scioccante ed orribile\", tutte le vittime furono condotte oltre la tenda di Carlo ed impiccate agli alberi, in una serie di esecuzioni che dur\u00f2 quattro ore (28 febbraio 1476).\nLa battaglia di Grandson.\nGli svizzeri non ebbero notizia del destino della guarnigione ed organizzarono le loro forze nella speranza di rompere l'assedio. Il loro esercito contava poco pi\u00f9 di 20.000 uomini e probabilmente superava di poco quello borgognone. Il 2 marzo 1476 l'esercito svizzero si avvicin\u00f2 alle forze di Carlo alla citt\u00e0 di Grandson. Gli svizzeri avanzarono su tre gruppi e la loro avanguardia incontr\u00f2 i borgognoni. Scarse ricognizioni lasciarono Carlo disinformato circa l'entit\u00e0 e lo schieramento degli svizzeri, cos\u00ec il duca credette che l'avanguardia fosse in realt\u00e0 il nemico al completo. Quest'ultima, includeva principalmente uomini provenienti da Svitto, Berna e Soletta. Gli svizzeri, avendo capito che presto sarebbero scesi in battaglia, si inginocchiarono a pregare. Dopo aver recitato tre Padre nostro e tre Ave Maria. I borgognoni in armi, da quel che si dice, fraintesero tale condotta, interpretandola come un segno di sottomissione. Nella frenesia, si precipitarono contro gli svizzeri gridando \"Non riceverete piet\u00e0, dovrete morire tutti\". Subito i cavalieri borgognoni circondarono l'avanguardia svizzera, ma Carlo commise un grave errore. Dopo una breve schermaglia, egli ordin\u00f2 alla cavalleria di ritirarsi, cosicch\u00e9 l'artiglieria potesse assottigliare le forze nemiche prima che gli attacchi fossero ripetuti. A questo punto, il grosso dell'esercito svizzero emerse dalla foresta che ne aveva occultato l'avvicinamento. L'esercito borgognone, gi\u00e0 in ripiegamento, si disorient\u00f2 immediatamente quando la seconda parte dei soldati nemici comparve. La ritirata divenne subito una rotta, con l'esercito borgognone che ruppe i ranghi e fugg\u00ec. Per un po' Carlo cavalc\u00f2 tra i soldati intimando loro di fermarsi, ma lo sbandamento era inarrestabile ed anche lui fu costretto a fuggire. Entrambi i contendenti ebbero pochi feriti. Con poche perdite gli svizzeri riuscirono ad umiliare uno dei pi\u00f9 grandi sovrani d'Europa, a sconfiggere uno dei pi\u00f9 temibili eserciti e catturare un imponente tesoro. Il bottino che Carlo portava con s\u00e9 era sostanzioso ed un buon numero di gioielli finirono nelle mani degli svizzeri, che all'inizio non ne capirono il valore.\nConseguenze.\nIn seguito gli svizzeri si imbatterono nei corpi dei loro connazionali ancora appesi agli alberi.\nCarlo aveva tentato di piegare la volont\u00e0 dei nemici uccidendo chiunque catturava, mentre in questo modo li un\u00ec come non prima nella determinazione di distruggerlo. Quando i borgognoni incontrarono gli svizzeri nella battaglia di Morat, nel giugno del 1476, furono da questi ultimi annientati."}
{"id": "532973", "revid": "44939", "url": "https://it.wikipedia.org/wiki?curid=532973", "title": "Diidrossiacetonefosfato", "text": ""}
{"id": "532978", "revid": "1086846", "url": "https://it.wikipedia.org/wiki?curid=532978", "title": "Associazione Sportiva Roma 1962-1963", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1962-1963.\nStagione.\nLa stagione si apre con le dimissioni di Anacleto Gianni, unico presidente ad aver vinto con la squadra capitolina un trofeo europeo. L'assemblea dei soci, due mesi dopo, elegge come presidente il conte Francesco Marini Dettina. Sul fronte del calciomercato si conferma la tendenza dell'epoca di acquistare celebrit\u00e0 ormai sul viale del tramonto: quest'anno tocca a John Charles e a Orvar Bergmark vestire, a 32 anni, la casacca giallorossa. Il campionato inizia in maniera deludente e ci\u00f2 costringe la dirigenza a cambiare allenatore: dopo la sconfitta interna con il , si passa da Luis Carniglia ad Alfredo Foni. Il cambio non giova molto alla compagine capitolina che arriva nuovamente quinta in campionato. Uniche soddisfazioni sono il titolo di capocannoniere della Serie A vinto da Pedro Manfredini con 19 gol e il buon cammino in Coppa delle Fiere, dove la Roma arriv\u00f2 in semifinale e viene sconfitta solo dal futuro vincitore della competizione, il .\nMaglie e sponsor.\nLa divisa primaria \u00e8 costituita da maglia rossa con colletto a polo, pantaloncini bianchi, calze rosse bordate di giallo; in trasferta viene usata una maglia bianca con colletto a polo e con una banda giallorossa obliqua, pantaloncini neri e calzettoni bianchi bordati di giallorosso. Come terza divisa viene usato un kit composto da maglia gialla con collo a V rosso, pantaloncini neri e calzettoni rossi bordati di giallo. I portieri hanno due divise, una costituita da maglia grigia con colletto a polo giallorosso abbinata a calzoncini neri e calzettoni rossi bordati di giallo, l'altra da maglia verde con colletto giallorosso abbinata agli stessi calzettoni e calzoncini.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 62/63\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "532983", "revid": "767487", "url": "https://it.wikipedia.org/wiki?curid=532983", "title": "Il comandante", "text": "Il comandante \u00e8 un film del 1963 diretto da Paolo Heusch.\nTrama.\nIl colonnello Antonio Cavalli, promosso generale all'atto del congedo, non riesce ad adattarsi alla vita da pensionato, non avendo abbastanza scioltezza da scrollarsi di dosso le rigide abitudini derivate dalla longeva esperienza militare. La sua impostazione ferrea e disciplinata lo mette in imbarazzo e difficolt\u00e0 con le persone che gli sono intorno, a cominciare dalla moglie Francesca, dinamica commerciante di opere d'arte, con la quale i rapporti, apparentemente amorevoli e connotati da profonda stima, segnano improvvisamente il passo.\nPer evitare di cadere in paranoia, Antonio decide di dedicarsi alla stesura di un memoriale di guerra proponendone la pubblicazione ad alcuni periodici, i quali tuttavia non si mostrano affatto interessati all'idea. I suoi sforzi vengono peraltro vanificati da un incendio che distrugge quasi completamente la torretta di casa sua, e che \u00e8 stato lui stesso a provocare, suo malgrado, dimenticando il sigaro acceso in mansarda. L'episodio aumenta le tensioni con Francesca, accusata di aver salvato dall'incendio una stufa a gas anzich\u00e9 il manoscritto. Ne deriva una franca e aperta discussione tra i due coniugi, i quali si rinfacciano apertamente i loro errori. Il generale pensa addirittura a scappare di casa allorquando scopre la frequentazione, ancorch\u00e9 casta e a scopi puramente lavorativi, tra la consorte e l'anziano antiquario Torquato.\nConvinto dalla nuora Luisa, Antonio decide quindi, tramite annuncio sul giornale, di rendersi disponibile a un lavoro. Viene cos\u00ec contattato da Sandrelli e Cataldo, due ambigui imprenditori edili che lo assumono come tuttofare in cambio di un modestissimo stipendio. Pur pagando gli acciacchi dell'et\u00e0 e le sue amnesie, talvolta con esiti imbarazzanti, il vecchio militare sembra avviato a un sano quieto vivere, finch\u00e9 una sera, rimasto in ufficio a riepilogare il bilancio del mese lavorativo, scopre che in realt\u00e0 \u00e8 la moglie a pagargli il misero compenso. Preso dalla vergogna e deluso dagli imprenditori e dalla loro segretaria, nonch\u00e9 dalla stessa Francesca, Antonio decide di dimettersi, e ripiomba nel mutismo e nella depressione.\nDopo diverso tempo, gli ex-capi si rifanno vivi con Antonio chiedendogli di diventare presidente della loro societ\u00e0, sperando cos\u00ec, grazie al suo buon nome, di evitarne il fallimento. Ben presto, per\u00f2, le magagne dell'impresa vengono a galla, provocando l'arresto di Sandrelli e la fuga fuori Roma di Cataldo. Rimasto solo alla guida della societ\u00e0, il generale deve scongiurarne il collasso e ottenere denaro utile a far scattare un mutuo che salverebbe tutto, sicch\u00e9 chiede e ottiene un prestito da suo figlio Franco. Purtroppo, mentre si sta recando alla Banca Nazionale del Lavoro, incontra seduta a un caff\u00e8 una nobildonna, sua vecchia amica, distraendosi e facendosi rubare la valigia contenente il denaro. Decide perci\u00f2 di suicidarsi facendosi investire da un treno, ma il vagone devia il percorso anzich\u00e9 finirgli addosso. Sar\u00e0 ancora una volta la moglie a salvarlo, ottenendo il denaro necessario grazie a un'ipoteca sui suoi terreni di campagna. Solo allora, dunque, Antonio si convince finalmente a vivere da pensionato tra pensionati, dedicandosi a hobby pacifici e a piccole innocue attivit\u00e0.\nProduzione.\nVenne girato tra settembre e ottobre 1963, otto settimane, pi\u00f9 del doppio, rispetto ai normali film di Tot\u00f2.\nFu annunciato come il suo primo film interamente drammatico e come il 100\u00b0 film da lui interpretato, ma entrambe le affermazioni erano false; si trattava infatti dell'86\u00b0 film dell'attore, che prima di questo aveva gi\u00e0 interpretato seppur non nel ruolo di protagonista, una pellicola a carattere interamente drammatico: \"Yvonne la Nuit\" del 1949. Inizialmente nel cast avrebbero dovuto esserci anche Vittorio Gassman nel ruolo di Sandrelli, e Franco Interlenghi in quello del figlio del protagonista, ma entrambi all'ultimo momento verranno sostituiti.\nLa notizia d\u00e0 luogo a festeggiamenti e riconoscimenti, Tot\u00f2 riceve la \"sirena d'oro\" e agli incontri internazionali del cinema viene accolto da un applauso interminabile che lo fa commuovere non poco, poche settimane dopo Lello Bersani lo intervista per TV7 e Oriana Fallaci gli fa una lunga intervista per \"L'Europeo\". Nonostante tutto il film si rivela un insuccesso.\nFra le comparse figura l'attrice interprete di fotoromanzi Michela Roc."}
{"id": "532986", "revid": "1700", "url": "https://it.wikipedia.org/wiki?curid=532986", "title": "Jack De Johnnette", "text": ""}
{"id": "532994", "revid": "64035", "url": "https://it.wikipedia.org/wiki?curid=532994", "title": "Creedence", "text": ""}
{"id": "532995", "revid": "1442080", "url": "https://it.wikipedia.org/wiki?curid=532995", "title": "Critiche al Codice da Vinci", "text": "Il codice da Vinci \u00e8 un romanzo di successo scritto da Dan Brown: pubblicato nel 2003, a settembre 2009 ne erano state stampate 80 milioni di copie in tutto il mondo ed era stato tradotto in 44 lingue.\nNel 2006 ne \u00e8 stato tratto l'adattamento cinematografico omonimo.\nSebbene opera di fantasia, il romanzo si presenta come una ricostruzione fedele degli eventi storici in esso trattati. Tale pretesa fedelt\u00e0 storica dichiarata dall'autore ha suscitato notevoli critiche da parte di molti studiosi, specialmente nel mondo cattolico (in Italia particolarmente attivo \u00e8 stato lo studioso Massimo Introvigne).\nIl best seller ha rinfocolato il dibattito sull'attendibilit\u00e0 delle verit\u00e0 contenute nei vangeli apocrifi, soprattutto con riferimento alla tesi per cui Ges\u00f9 avrebbe sposato Maria Maddalena e avrebbe avuto dei figli da lei, di cui non vi \u00e8 documentazione alcuna nel Nuovo Testamento cos\u00ec come accreditato dalla Chiesa cattolica.\nPretesa storicit\u00e0.\nOgni romanzo storico pu\u00f2 presentare errori o imprecisioni, ma in pochi casi altri romanzi hanno suscitato reazioni e critiche come invece \u00e8 avvenuto per Il codice da Vinci. Il motivo \u00e8 duplice:\nOltre alla verosimiglianza implicita che traspare dalla ricostruzione storica nella trama, l'autore esplicitamente dichiara nella prefazione al testo:\nInoltre Dan Brown ha ribadito la pretesa storicit\u00e0 dell'opera nel corso di un'intervista alla CNN nel 2003:\nMolti studiosi hanno pertanto criticato l'opera di Dan Brown per le sue discusse ricostruzioni storiche, artistiche e documentali, sollevando una nutrita serie di critiche relative alle varie inesattezze presenti nelle fonti del romanzo. In quest'opera di sistematica demolizione si sono impegnati, tra gli altri, lo storico Franco Cardini, il critico d'arte Philippe Daverio e lo studioso di religioni Massimo Introvigne (la cui imparzialit\u00e0 \u00e8 per\u00f2 stata messa in dubbio gi\u00e0 molte volte in passato, a causa della sua appartenenza al movimento Alleanza Cattolica) il quale ha svolto in proposito una serrata critica.\nTra i passaggi del libro che sono stati attaccati perch\u00e9 basati su un'interpretazione delle vicende che non avrebbero un corretto fondamento storico, o sarebbero frutto di interpretazioni e chiavi di lettura molto artificiose, si segnalano i riferimenti all'operato dell'imperatore Costantino I e al Concilio di Nicea che, secondo i sopracitati critici di Dan Brown, sono stati riletti senza una chiara visione storica.\nUna settimana dopo l'uscita cinematografica del film omonimo, la rivista \"TV Sorrisi e Canzoni\", pur avendo lo stesso editore (Arnoldo Mondadori Editore) che ha distribuito il libro in Italia, ha pubblicato un articolo di Alberto Carloni dal titolo \"Bugiardo!\" esplicitamente riferito all'autore del libro. L'articolo ha elencato una lista di errori grandi e piccoli del romanzo, pur non pretendendo di elencarli tutti, fornendo anche una dettagliata bibliografia.\nErrori storici.\nAlcuni errori individuati dallo storico delle origini del Cristianesimo e filologo del Nuovo Testamento Bart Ehrman:\nDocumenti segreti.\nIn realt\u00e0 i \"Dossier secrets\" e le \"Pergamene\" sono due cose diverse. I primi sono una serie di testi dattiloscritti, depositati in momenti diversi negli anni '60 presso la Biblioth\u00e8que Nationale di Parigi e che contengono notizie su presunte genealogie dei Merovingi e sul Priorato di Sion. Le seconde sono documenti cifrati dall'aspetto medievale, con caratteri in stile onciale, che nessuno ha mai visto se non nelle \"riproduzioni\" stampate nel libro \"L'Or de Rennes\" (1967) di G\u00e9rard de S\u00e8de, Massimo Introvigne afferma che questi documenti sono dei falsi per ammissione scritta e pubblica dei loro tre autori (che hanno litigato per questioni di soldi).\nCaccia alle streghe.\nAlberto Torresani, citando Gustav Henningsen, ci dice che le presunte streghe mandate al rogo furono invece 50.000, di cui furono responsabili soprattutto i tribunali civili del Nord Europa (con 100.000 processi) e che per opera dei tribunali ecclesiastici (di cui era responsabile la Chiesa cattolica), in seguito alla celebrazione di 20.000 processi, ci furono in tutto 89 esecuzioni: in Portogallo 4, in Spagna 49 e in Italia 36. Perci\u00f2, in base a questi studi, parrebbe che i tribunali civili fossero i maggiori responsabili di questa follia e non la Chiesa, come affermato da Dan Brown. In realt\u00e0, anche se molti studiosi si sono cimentati nell'arduo tentativo di determinare delle cifre accettabili e condivisibili dai pi\u00f9, non si \u00e8 mai trovato un accordo pur minimo su tale dato e Pertanto le cifre che si ipotizzano in ordine alle vittime della persecuzione vanno considerate come ordini di grandezza e come espressione delle opinioni degli Autori che le hanno determinate, dando naturalmente per scontato che le stime minime e massime riflettano il pensiero e la collocazione degli Autori nei riguardi della Chiesa: alle ipotesi minime, riferite sopra, si contrappongono le stime massime di 12.000.000 processi e 9.000.000 esecuzioni.\nPriorato di Sion.\nL'unico Priorato di Sion di cui si hanno notizie storiche certe \u00e8 un'associazione francese fondata il 7 maggio 1956 ad Annemasse (non lontano dalla Svizzera) da Pierre Plantard. Nei suoi statuti si legge che il nome deriva da una montagnola presso Annemasse, che appunto si chiama Sion. La presunta antica istituzione \u00e8, secondo la storiografia ufficiale, solo un'elaborata invenzione da parte di questa pi\u00f9 recente associazione. Un'\u00abAbbazia di Nostra Signora del Monte Sion\u00bb \u00e8 stata effettivamente fondata nel 1099 a Gerusalemme da Goffredo di Buglione, ma ovviamente non ha nulla a che vedere con il moderno \"priorato\" di Pierre Plantard: dopo la riconquista musulmana della Palestina avvenuta nel 1291, i monaci dell'Abbazia si rifugiarono in Sicilia, costituendo un Priorato. La comunit\u00e0 religiosa si estinse nel XIV secolo, ma secondo altri sopravvisse fino al 1617, quando i pochi monaci rimasti entrarono tutti nella Compagnia di Ges\u00f9.\nVale la pena aggiungere che Goffredo di Buglione non era propriamente un \"re francese\": divenuto duca della bassa Lorena, egli rifiut\u00f2 infatti il titolo di re dopo la conquista della Citt\u00e0 Santa, pur accettando tuttavia di guidare il Regno di Gerusalemme come \"Advocatus Sancti Sepulchri\" (difensore del Santo Sepolcro).\nI pretesi documenti che dimostrerebbero l'esistenza dell'antico Priorato furono costruiti da Pierre Plantard, il quale fabbric\u00f2 anche due diverse liste di \"Gran Maestri\" segreti. Anche dopo la scoperta del falso, Plantard cerc\u00f2 di presentarsi come successore delle cariche pi\u00f9 alte del Priorato, affermando che secondo ulteriori ricerche l'organizzazione era stata fondata nel 1681. In seguito, Plantard ha confessato davanti a un giudice francese che tutti i documenti sull'esistenza del Priorato erano stati prodotti ad arte e infine anche i suoi compagni coinvolti nella vicenda hanno ammesso che erano falsi.\nFine dei templari.\nIl professor Alberto Torresani afferma che, in questo lungo brano, di vero c'\u00e8 soltanto la data finale, mentre l'ingegnoso stratagemma di ordinare a tutti i sicari di aprire gli ordini contemporaneamente si limitava al regno di Francia. In effetti si tratta di un'imprecisione storica: fu il re di Francia, Filippo IV \"il Bello\", desideroso di azzerare i propri debiti e impossessarsi del patrimonio templare, che il 14 settembre 1307 invi\u00f2 messaggi sigillati a tutti i balivi e siniscalchi del regno ordinando l'arresto dei templari e la confisca dei beni da loro detenuti, che vennero eseguite il 13 ottobre 1307, mossa che riusc\u00ec in quanto viene astutamente avviata in contemporanea contro tutte le sedi templari; i Cavalieri, convocati con la scusa di accertamenti fiscali, vennero arrestati e selvaggiamente torturati in carcere finch\u00e9 non confessarono tutte le accuse che il Re aveva spiccato sul loro conto (tra cui eresia, sodomia e idolatria). In seguito a questa mossa, il 22 novembre 1307 papa Clemente V (temendo forse che Filippo il Bello potesse finire per diventare indipendente dall'autorit\u00e0 della Chiesa) con un atto di debolezza emise la bolla \"Pastoralis pr\u00e6minenti\u00e6\" con la quale ordin\u00f2 a sua volta l'arresto dei templari in tutta la cristianit\u00e0, e il 12 agosto 1308 con la bolla \"Faciens misericordam\" sciolse l'ordine confermando le accuse estorte ai prigionieri con la tortura.\nNon risulta da alcuna fonte storica.\nSia nell'edizione italiana sia in quella americana, riguardo al rogo dei Templari \u00e8 scritto che le ceneri furono buttate nel Tevere. Questo \u00e8 ovviamente impossibile, dato che il rogo avvenne a Parigi, sulle rive della Senna come ogni turista pu\u00f2 verificare dalla targa che ricorda il rogo del Gran Maestro dei Templari e dei suoi compagni. Il papa Clemente V oltretutto in quell'epoca risiedeva ad Avignone dove era stata spostata la sede papale, non a Roma.\nVangeli apocrifi.\nLa frase contiene diversi errori storici:\nLa lista degli apocrifi del Nuovo Testamento che possono essere ricondotti al genere vangelo, cio\u00e8 relativo alla vita e alla predicazione di Ges\u00f9, non supera la cinquantina (includendo testi perduti e probabili omonimi).\nCodici di Nag Hammadi e manoscritti del Mar Morto.\nLa maggior parte dei manoscritti ritrovati a Qumran nel 1947 \u00e8 in pergamena, non in papiro. Inoltre i testi non raccontano la \"vera storia del Graal\" n\u00e9 tantomeno \"parlano del ministero di Cristo\". La maggior parte dei testi di Qumran riguarda le rigidissime regole e i riti della comunit\u00e0 che l\u00ec risiedeva, le norme della vita in comune, inni, preghiere, calendari, commenti ai testi biblici. Sono inoltre presenti molti testi che fanno parte della Bibbia ebraica, alcuni degli apocrifi dell'Antico Testamento ma nessun brano dei vangeli cristiani, n\u00e9 canonici n\u00e9 apocrifi.\nI manoscritti di Nag Hammadi sono s\u00ec in papiro ma sono \"codici\", non \"rotoli\", dunque hanno pi\u00f9 o meno la forma di libro con le pagine racchiuse in copertine di cuoio. Questi manoscritti, datati circa al III-IV secolo, contengono copie in lingua copta di alcuni vangeli gnostici che in origine dovevano essere in greco. Gli storici hanno ipotizzato che questi originali perduti possano risalire a un periodo che va dalla seconda met\u00e0 del II secolo alla prima met\u00e0 del III secolo. Secondo queste datazioni, dunque, questi vangeli gnostici non sarebbero \"i pi\u00f9 antichi documenti cristiani\", ma sarebbero stati redatti successivamente ai vangeli canonici. Inoltre, al contrario di quanto affermato da Dan Brown, il Ges\u00f9 di questi testi appare molto meno \"umano\" che nei vangeli canonici: per esempio il \"Vangelo secondo Filippo\" \u00e8 legato allo gnosticismo valentiniano, caratterizzato dal rifiuto per il mondo creato visto come una prigione per gli esseri umani. Proprio perch\u00e9 gli gnostici disprezzavano il mondo materiale, Ges\u00f9 viene visto come uomo solo in apparenza, non dotato del vero corpo carnale. Il \"Vangelo di Tommaso\" invece comprende solo \"loghia\" (detti) di Ges\u00f9, molti dei quali basati sugli omologhi dei vangeli canonici, ma nessun episodio di vita reale.\nGes\u00f9 Figlio di Dio.\nIl titolo di \"Figlio di Dio\" \u00e8 ampiamente applicato a Ges\u00f9 gi\u00e0 nei testi del Nuovo Testamento, redatti entro il I secolo, pi\u00f9 di due secoli prima del Concilio di Nicea (325).\nCi\u00f2 che \u00e8 stato definito nel corso del Concilio di Nicea, contro l'arianesimo, \u00e8 la natura consustanziale del Figlio al Padre, espressa nella formula \u1f41\u03bc\u03bf\u03bf\u03cd\u03c3\u03b9\u03bf\u03bd \u03c4\u1ff7 \u03c0\u03b1\u03c4\u03c1\u03af (\"homo\u00f9sion t\u00f4 patr\u00ec\", sostanziale al Padre) presente nel cosiddetto Simbolo niceno. Ario era infatti contrario alla consustanzialit\u00e0 ritenendo Ges\u00f9 s\u00ec Figlio di Dio, ma non della stessa sostanza, in quanto lo credeva creato dal Padre.\nInfine non \u00e8 vero che la definizione di Ges\u00f9 consustanziale al Padre venne votata \"con una maggioranza assai ristretta\". I vescovi sostenitori di Ario rappresentavano una sparutissima minoranza tra i 318 padri conciliari: solo Teone di Marmarica e Secondo di Tolemaide votarono apertamente contro.\nDa notare che nel film viene inserito un dialogo in cui Robert dice che \"Costantino non ha inventato. Ha semplicemente sanzionato un'idea che era gi\u00e0 largamente diffusa.\"\nCostantino.\nIn realt\u00e0 il Cristianesimo divent\u00f2 religione di Stato soltanto nel 380 per opera dell'Imperatore Teodosio. Tuttavia, secondo Michel Onfray, Costantino inaugur\u00f2 \u00abil primo Stato cristiano\u00bb, una sorta di \u00abteocrazia\u00bb o di \"Stato totalitario\" (secondo le parole dello storico cristiano Henry-Ir\u00e9n\u00e9e Marrou), ottenendo pieni poteri dall'autorit\u00e0 religiosa e autoproclamandosi \u00abtredicesimo apostolo\u00bb. \u00c8 comunque fuor di dubbio che Costantino oper\u00f2 attivamente per l'unit\u00e0 della Chiesa e per le conseguenti sorti dell'impero: infatti convoc\u00f2 e presiedette il Primo concilio di Nicea, preoccupato dalle dispute tra cristiani che stavano minacciando insieme l'unit\u00e0 dei credenti e dell'impero; il Concilio fu tenuto presso il palazzo imperiale, gli ecclesiastici furono spesati nel viaggio come se fossero stati funzionari di stato, il discorso inaugurale fu tenuto da Costantino e il documento conclusivo venne firmato prima dal rappresentante imperiale Osio di Cordova, e poi dai rappresentanti del papa. Tuttavia, giusto quello sostenuto da Dan Brown, \u00e8 che Costantino si fece battezzare in punto di morte ed \u00e8 considerato santo e \"simile agli apostoli\" dalla Chiesa ortodossa, da alcune Chiese ortodosse orientali e dalla Chiesa cattolica. Il suo nome non \u00e8 per\u00f2 presente nel Martirologio Romano, il catalogo ufficiale dei santi riconosciuti dalla Chiesa cattolica.\nMaria Maddalena.\nA sostegno della tesi centrale nella trama del libro relativa al presunto matrimonio tra Ges\u00f9 e la Maddalena, Dan Brown cita esplicitamente un passo del \"Vangelo secondo Filippo\":\nIn realt\u00e0 Dan Brown tralascia di riportare l'incipit del paragrafo, che chiarisce la natura del legame amoroso tra Cristo e la Maddalena.\nLa teologia gnostica prevedeva alcune 'semidivinit\u00e0' dette eoni, il cui numero variava a seconda delle varie sette gnostiche (solitamente 9). Secondo gli gnostici due di questi eoni, il Salvatore e la Sofia, che nell'eternit\u00e0 hanno generato gli angeli, si sono incarnati rispettivamente in Cristo e nella Maddalena, perpetuando sulla terra il loro legame celeste. Il passo non va dunque inteso come una prova storica del matrimonio tra Ges\u00f9 e la Maddalena ma come un'allegoria di una precisa visione teologica.\nInoltre nel \"Vangelo secondo Filippo\" oltre a trovare vari personaggi che ricevono \u00abbaci sulla bocca\u00bb (simbolo di comunione spirituale), si legge che l'unione sessuale, anche fra marito e moglie, \u00e8 sempre prostituzione. A ogni modo, pi\u00f9 che un \"errore\", vero o presunto tale, rappresenta il pretesto su cui \u00e8 costruito l'intero thriller di Dan Brown; sulla questione, peraltro, l'autore innova poco, riprendendo per lo pi\u00f9 tesi non sue (cfr. la voce Sposa di Ges\u00f9).\nQuesto non \u00e8 teologicamente vero, infatti la Chiesa afferma che Ges\u00f9 Cristo \u00e8 anche \"vero uomo\", dunque avrebbe potuto benissimo generare dei figli, cos\u00ec come ha svolto tutte le altre attivit\u00e0 umane (lavorare, parlare, commuoversi, avere paura, dormire, arrabbiarsi, ecc.).\nMaria Maddalena \u00e8 una santa della Chiesa Cattolica, una delle pi\u00f9 importanti, in quanto testimone diretta della predicazione di Ges\u00f9. Le sono state dedicate chiese, parrocchie, confraternite, feste e fiere. \u00c8 stata oggetto del culto delle reliquie. Milioni di bambine sono state battezzate \"Maddalena\" o \"Maria Maddalena\", e, da sempre, questo \u00e8 uno dei nomi pi\u00f9 utilizzati dalle donne che scelgono la vita monastica, tanto che la Chiesa cattolica conta almeno altre 14 sante con quel nome.\nMerovingi.\nL'ipotesi non trova conferma in alcuna fonte storica o archeologica. Deriva invece da \"Il santo Graal\" di Baigent, Leigh e Lincoln, autori che a loro volta non si basavano su alcun documento storico ma solo sui \"Dossiers Secrets\" del Priorato di Sion. Questi documenti, depositati in diversi momenti alla met\u00e0 degli anni '60 presso la Biblioth\u00e8que Nationale di Parigi si sono rivelati dei falsi, compilati da Pierre Plantard per millantare una propria ascendenza nobiliare.\nErrori artistici.\nUltima Cena.\nL'aspetto femmineo di Giovanni apostolo fa parte dell'iconografia dell'epoca, riscontrabile non solo nell'opera di Leonardo ma in tutte le \"ultime cene\" dipinte da altri artisti tra il XV e il XVI secolo (qualche esempio: Taddeo Gaddi, Domenico Ghirlandaio, Luca Signorelli, Pietro Vannucci detto il Perugino, Dieric Bouts, Sassetta...). Gli artisti rinascimentali rappresentavano l'apostolo pi\u00f9 giovane (il \"prediletto\" secondo lo stesso quarto vangelo) come un adolescente dai capelli lunghi e dai lineamenti dolci che oggi possono sembrare effeminati ma che all'epoca erano la consuetudine. In particolare ricordiamo che nella \"Legenda Aurea\" di Jacopo da Varazze, voluminoso repertorio duecentesco di vite di santi ed episodi evangelici, usatissimo come fonte di soggetti per le opere d'arte, Giovanni viene descritto come un \"giovane vergine\" il cui nome \"significa che in lui fu la grazia: in lui infatti ci fu la grazia della castit\u00e0 del suo stato virginale\".\nNell'affresco l'Ultima Cena di Leonardo da Vinci mancherebbe uno degli elementi pi\u00f9 importanti e indispensabili, il Calice dell'Eucaristia. La scena raffigurata da Leonardo per\u00f2 si rif\u00e0 al vangelo di Giovanni (Gv. 13), nel quale non \u00e8 narrata la scena con il Calice e l'istituzione dell'Eucaristia. In tutto il quarto vangelo non si fa alcun cenno n\u00e9 al Calice n\u00e9 al vino, particolari che sono invece presenti negli altri tre vangeli. Il Calice \u00e8 assente anche in numerosissime \"ultime cene\" di altri artisti: Domenico Ghirlandaio, Duccio di Boninsegna, Luca Signorelli, Jacopo Bassano, Andrea del Castagno, Andrea del Sarto, Daniele Crespi, Hans Holbein...\nAnche il gesto di Pietro che tocca la spalla di Giovanni \u00e8 narrato nel quarto vangelo. Leonardo in questo caso rispetta quasi alla lettera quanto si legge nel capitolo 13: \"Dette queste cose, Ges\u00f9 si commosse profondamente e dichiar\u00f2: \"In verit\u00e0, in verit\u00e0 vi dico: uno di voi mi tradir\u00e0\". I discepoli si guardarono gli uni gli altri, non sapendo di chi parlasse. Ora uno dei discepoli, quello che Ges\u00f9 amava, si trovava a tavola al fianco di Ges\u00f9. Simon Pietro gli fece un cenno e gli disse: \"Di', chi \u00e8 colui a cui si riferisce?\"\" (Gv. 13,21). Lo stesso gesto di Pietro che appoggia la mano sulla spalla di Giovanni si trova nell\"Ultima cena\" affrescata da Pietro da Rimini nell'Abbazia di Pomposa (1316).\nIl pugnale \"misterioso\" \u00e8 impugnato da Pietro, cos\u00ec come in innumerevoli altre \"ultime cene\" rinascimentali (Domenico Ghirlandaio, Luca Signorelli, Pietro Vannucci detto il Perugino, Andrea del Castagno, Jacopo Bassano, Jean Huguet, Giovanni Canavesio, solo per citarne alcune) ed \u00e8 in diretto rapporto con la scena successiva del vangelo di Giovanni, quella in cui l'apostolo con quel coltello (una \"machaira\", ovvero un grosso coltello con la lama ricurva, nel testo originale greco) taglier\u00e0 l'orecchio a Malco, il servo del Gran Sacerdote (Gv 18:10). Uno schizzo preparatorio di Leonardo conservato alla Royal Collection di Windsor, mostra chiaramente il braccio di Pietro nella posa con il polso piegato all'indietro, appoggiato sull'anca. Questo disegno \u00e8 pubblicato in moltissimi libri sull'artista e pure nell'ufficiale \"Guida al Refettorio\" ma se questo non bastasse la posizione del braccio e del coltello \u00e8 documentata dalle moltissime copie dell\"Ultima Cena\" dipinte in gran parte proprio da allievi di Leonardo. La pi\u00f9 conosciuta e meglio conservata \u00e8 quella del Giampietrino (Royal Academy, Londra), utilizzata anche durante i recenti restauri come documento preziosissimo per poter ricostruire e identificare particolari purtroppo perduti o degradati nell'originale di Leonardo. Un'altra copia \u00e8 quella conservata nella Chiesa di Sant'Ambrogio di Ponte Capriasca, nella quale il gesto di Pietro che impugna il coltello \u00e8 perfettamente visibile.\nVergine delle Rocce.\nSu un sito cattolico si legge che tra gli errori del Codice da Vinci ci sarebbe anche il fatto che la \"Vergine delle Rocce\" non \u00e8 una tela, ma un dipinto su tavola di legno ma questo particolare non \u00e8 veritiero. Il dipinto in origine era in effetti su tavola di legno, cos\u00ec come la versione della National Gallery, ma per motivi legati alla conservazione all'inizio del XIX secolo venne trasportato su tela da Francois Toussaint Hacquin, lo stesso restauratore che trasport\u00f2 su tela anche la \"Madonna di Foligno\" di Raffaello. Rimane l'errore che riguarda le misure dell'opera, alta un metro e mezzo secondo Dan Brown, mentre in realt\u00e0 misura circa 2 metri di altezza per 1,22 di larghezza. Si tratta di misure ragguardevoli, che unite all'enorme e pesante cornice che misura quasi 2x2,40\u00a0m avrebbero reso ben difficile alla minuta Sophie Neveu l'usare il dipinto quasi come uno scudo nella scena sopra descritta. Nel romanzo si dice poi che Sophie \"Afferr\u00f2 l'angolo della cornice e la allontan\u00f2 dalla parete. Il quadro era grande e la cornice si incurv\u00f2.\" Difficilissimo che una cornice di quella mole abbia potuto curvarsi\nQuella Confraternita non era un ordine religioso femminile ma un'associazione laica maschile. La controversia legale tra Leonardo e la Confraternita non riguard\u00f2 il soggetto ma un conguaglio di 100 ducati che Leonardo aveva richiesto a compimento dell'opera. Esistono moltissimi documenti storici, ben conosciuti dagli studiosi, che provano come Leonardo abbia richiesto la restituzione dell'opera a causa del rifiuto della Confraternita di pagare una cifra superiore a quella pattuita inizialmente. La causa si protrasse fino al 1506 quando si concluse con l'ottenimento da parte di Leonardo di 50 ducati in pi\u00f9 (la met\u00e0 di quanto aveva richiesto). Nel frattempo l'artista aveva venduto la prima versione e per questo ne realizz\u00f2 una seconda, quella che oggi si trova alla National Gallery di Londra.\nIn entrambe le versioni della \"Vergine delle Rocce\" Ges\u00f9 \u00e8 il bambino pi\u00f9 piccolo, completamente nudo, mentre il cugino Giovanni \u00e8 pi\u00f9 grande (secondo i vangeli ha sei mesi pi\u00f9 di Ges\u00f9) e ha, come vuole la tradizione iconografica dell'epoca, i fianchi coperti. In questo caso \u00e8 visibile un velo, in altri dipinti con lo stesso soggetto possiamo trovare una sottile cintura o un abito sdrucito.\nMonna Lisa.\nIl dipinto chiamato comunemente Gioconda o \"Monna Lisa\" non ha mai avuto il titolo \"Monna Lisa\". Quel nome deriva da un brano del Vasari in cui si dice che \u00abPrese Lionardo a fare per Francesco del Giocondo il ritratto di monna Lisa sua moglie\u00bb. A partire da questa citazione molti storici hanno ipotizzato che quel ritratto di donna oggi conservato al Louvre potesse essere quello descritto dal Vasari (che per\u00f2 parla delle perfette ciglia e di una fossetta nel collo, di cui nel dipinto non v'\u00e8 traccia). Altri storici invece hanno ritenuto che potesse trattarsi del ritratto Isabella Gualandi, di Caterina Sforza o addirittura di Isabella d'Este. Inoltre \"monna\" non ha niente a che fare con Amon, ma \u00e8 soltanto il diminutivo di \"madonna\", ovvero \"signora\" nel linguaggio dell'epoca.\nTemple Church.\nOltre al Temple di Londra moltissime chiese templari, piccole, sobrie e spoglie, avevano pianta circolare in quanto si ispiravano al Santo Sepolcro di Gerusalemme. La rotonda ad ambulacro \u00e8 infatti la forma pi\u00f9 usata fin dall'alto Medioevo per ricreare in tutta Europa \"copie\" del Santo Sepolcro. Tra i tanti esempi si possono ricordare i pi\u00f9 famosi: il Santo Sepolcro di Pisa, quello di Bologna (inserito nel complesso di Santo Stefano), quello di Cambridge (chiamato anche \"The Round Church\") e, tra i pi\u00f9 recenti, quello di Reggio Emilia progettato da Gaspare Vigarani alla met\u00e0 del Seicento. A parte le chiese dedicate al Santo Sepolcro, nella tradizione cristiana si incontrano moltissimi altri esempi di chiese di forma circolare: San Pietro in Montorio a Roma, la Rotonda di Umbertide, Chiesa di Santa Maria del Soccorso ad Albenga, il Duomo Vecchio di Brescia... Ma si potrebbe continuare citando moltissimi altri casi, sia effettivamente edificati sia solo progettuali come quelli che troviamo nei trattati di architettura del Serlio o nei disegni di Bramante, Antonio da Sangallo il Giovane, Michelangelo Buonarroti o dello stesso Leonardo da Vinci.\nLa Meridiana di Saint Sulpice.\nLa Meridiana della chiesa di Saint Sulpice a Parigi \u00e8 stata realizzata nel 1743, come si legge chiaramente sulla lapide, su richiesta del curato della parrocchia di Saint Sulpice. Il suo scopo era il calcolo del computo ecclesiastico, ovvero la precisa data delle festivit\u00e0 cristiane basate su calcoli astronomici (la Pasqua cade la domenica che segue il primo plenilunio di primavera). Non ha niente a che fare con il Meridiano di Parigi che passa dall\"Observatoire de Paris\", tracciato il 21 giugno 1667 e ufficializzato da Gian Domenico Cassini nel 1718.\nErrori topografici.\nRue Haxo.\nNel romanzo Rue Haxo, la via in cui si troverebbe il servizio di cassette di sicurezza della Banca deposito di Zurigo, al numero civico 24, viene erroneamente collocata nei pressi dello Stade Roland Garros.\nI campi di tennis del Roland Garros si trovano all'indirizzo 2 avenue Gordon Bennett nel XVI arrondissement. Rue Haxo si trova nei pressi di place Roland Garros che per\u00f2 si trova nel XX arrondissement, cio\u00e8 dall'altra parte della citt\u00e0.\nCryptex.\nDan Brown definisce il cryptex come un sistema di crittografia a chiave pubblica. In realt\u00e0 si tratta di un sistema a chiave simmetrica (la combinazione per aprire il cryptex \u00e8 la stessa che \u00e8 stata usata per chiuderlo).\nNonostante nel romanzo si sostenga che la descrizione di tale oggetto sia stata trovata nei diari segreti dello stesso Leonardo da Vinci, non esiste alcuna prova di tale affermazione, e anche l'edizione illustrata del romanzo (2004) non contiene alcun disegno di Leonardo che si riferisca a un tale dispositivo."}
{"id": "533002", "revid": "2110845", "url": "https://it.wikipedia.org/wiki?curid=533002", "title": "L\u00e9o Malet", "text": "Insieme a Georges Simenon e ad Andr\u00e9 H\u00e9l\u00e9na \u00e8 stato uno dei maggiori rappresentanti del romanzo poliziesco in lingua francese.\nBiografia.\nEntrambi i genitori (la madre era sarta e il padre impiegato) morirono di tubercolosi tra il secondo e il terzo anno di vita di Leo. Rimasto orfano, venne allevato dal nonno, che lo inizi\u00f2 alla letteratura.\nA sedici anni si trasfer\u00ec a Parigi e incontr\u00f2 Andr\u00e9 Colomer, che lo introdusse negli ambienti anarchici. Collabor\u00f2 come \"freelance\" alle pubblicazioni del movimento (\"l'En dehors\", \"l'Insurg\u00e9\", \"Journal de l'Homme aux Sandales\", \"La Revue Anarchiste\").\nIn giovent\u00f9 esercit\u00f2 diversi mestieri: commesso, impiegato di banca, magazziniere da \"Hachette\", operaio, lavatore di bottiglie, venditore di giornali e comparsa, soprattutto per i film sceneggiati dall'amico Jacques Pr\u00e9vert. Vagabond\u00f2 per Parigi e, nel 1925, debutt\u00f2 come \"chansonnier\" al cabaret \"Vache \u00e9nrag\u00e9e\".\nNel 1931, su invito di Andr\u00e9 Breton, si avvicin\u00f2 all'ambiente surrealista, facendo amicizia con Dal\u00ed, Tanguy, Pr\u00e9vert. Nel 1932 il suo nome comparve nel primo dei dodici manifesti del surrealismo e vi rest\u00f2 legato fino al 1949. Scrisse tra l'altro alcune raccolte di poesie surrealiste: \"Ne pas voir plus loin que le bout de son sexe\" (1936), \"J'arbre comme cadavre\" (1937) e \"Hurle a la vie\" (1940). Venne espulso dal movimento perch\u00e9 accusato di essere diventato \"il seguace di una pedagogia poliziesca\".\nSi spos\u00f2 con Paulette Doucet e insieme fondarono il Cabaret du Po\u00e8te Pendu.\nDopo una dura esperienza in un campo di concentramento nazista, nel 1941 inizi\u00f2 a scrivere polizieschi firmandosi con svariati pseudonimi: Frank Harding, Leo Latimer, Louis Refreger, Omer Refreger, Lionel Doucet, Jean de Selneuves, John Silver Lee. In particolare, con lo pseudonimo di Frank Harding, cre\u00f2 il personaggio del reporter Johnny M\u00e9tal, protagonista di una decina di romanzi gialli.\nNel 1943 pubblic\u00f2 \"120, Rue de la Gare\", con cui esord\u00ec il suo personaggio pi\u00f9 celebre, l'investigatore privato Nestor Burma, che sar\u00e0 protagonista di una trentina di avventure, inclusa un'interessante \"serie nella serie\" intitolata \"I nuovi misteri di Parigi\", che va dal 1954 al 1959 e che comprende quindici racconti, ognuno dei quali dedicato a un diverso \"arrondissement\" di Parigi. Sar\u00e0 proprio il personaggio di Nestor Burma a far riscuotere a Malet i primi consensi di pubblico (mentre la critica lo \"riscoprir\u00e0\" parecchi anni pi\u00f9 tardi), guadagnandosi l'onore di alcune trasposizioni fumettistiche a opera di Jacques Tardi, cinematografiche, e di una serie televisiva (1991-1995) di 85 episodi, con protagonista l'attore Guy Marchand.\nIn secondo piano rispetto a quella di giallista, ma comunque degna di nota, \u00e8 la sua attivit\u00e0 di scrittore di romanzi del genere \"cappa e spada\", circoscritta al periodo tra il 1944 e il 1945. Nel 1948 venne insignito del Grand prix de litt\u00e9rature polici\u00e8re. Nel 1958 la serie \"I nuovi misteri di Parigi\" fu premiata con il Gran Prix de l'Humour noir.\nFilmografia.\nCome comparsa"}
{"id": "533003", "revid": "288031", "url": "https://it.wikipedia.org/wiki?curid=533003", "title": "Nuraghi", "text": ""}
{"id": "533016", "revid": "212348", "url": "https://it.wikipedia.org/wiki?curid=533016", "title": "RDvsRD", "text": ""}
{"id": "533018", "revid": "1086846", "url": "https://it.wikipedia.org/wiki?curid=533018", "title": "Associazione Sportiva Roma 1961-1962", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1961-1962.\nStagione.\nLa stagione inizia con l'addio di Alfredo Foni. La societ\u00e0 non si fa cogliere di sorpresa e ingaggia l'argentino Carniglia. Sul fronte del calciomercato arrivano Angelillo, oramai ai ferri corti con Herrera, Carpanesi e Jonsson. Nonostante la buona campagna acquisti la squadra si piazza solo quinta in campionato.\nMaglie e sponsor.\nLa divisa primaria \u00e8 costituita da maglia rossa con colletto a polo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa orizzontale, pantaloncini bianchi e calzettoni bianchi bordati di giallorosso. I portieri hanno due divise, una costituita da maglia grigia con colletto a polo abbinata a calzoncini neri e calzettoni rossi bordati di giallo, l'altra da maglia gialla con colletto a polo rosso abbinata agli stessi calzettoni e calzoncini.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 61/62\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "533024", "revid": "212348", "url": "https://it.wikipedia.org/wiki?curid=533024", "title": "RTvsRT", "text": ""}
{"id": "533029", "revid": "228587", "url": "https://it.wikipedia.org/wiki?curid=533029", "title": "Ugo di Kevelioc", "text": "Alcuni hanno ritenuto che avesse preso il nome da Kevelioc in Monmouth, il suo luogo di nascita, altri invece hanno ritenuto che lo avesse preso da Cyfeiliog in Merionethshire o Meirionydd.\nBiografia.\nEra ancora minore quando la morte del padre, nel 1153, lo rese erede dei beni della famiglia da entrambe le parti del canale.\nSi un\u00ec alla rivolta dei baroni del 1173-1174 contro Enrico II d'Inghilterra, e convinse i Bretoni alla rivolta. Dopo essere stato catturato e imprigionato nella battaglia di Alnwick, fu reintegrato nelle sue propriet\u00e0 nel 1177; serv\u00ec il re Enrico nelle sue campagne d'Irlanda.\nNel 1169 spos\u00f2 Bertrada de Montfort-l'Amauri, figlia di Simone III di Montfort, cugina di re Enrico che gliela diede in moglie.\nMatrimoni e discendenza.\nDalla loro unione nacquero:\nebbe anche una figlia illegittima, Amice di Chester, che spos\u00f2 Ralph di Mainwaring.\nUgo di Kevelioc mor\u00ec il 30 giugno 1181 a Leek, Staffordshire, Inghilterra."}
{"id": "533032", "revid": "212348", "url": "https://it.wikipedia.org/wiki?curid=533032", "title": "RAvsRA", "text": ""}
{"id": "533033", "revid": "287204", "url": "https://it.wikipedia.org/wiki?curid=533033", "title": "Allocazione dinamica della memoria", "text": "Con allocazione dinamica della memoria, in informatica, si intende l'allocazione di memoria per l'utilizzo di un programma durante la propria esecuzione. \nQuesto metodo \u00e8 utilizzato per distribuire il possesso di limitate quantit\u00e0 di memoria tra varie porzioni di dati e codice. Un oggetto allocato dinamicamente rimane tale fintanto che non viene deallocato esplicitamente, o dal programmatore o da un garbage collector; questo comportamento \u00e8 molto differente da quello utilizzato per l'allocazione di memoria automatica o statica. Si dice in gergo che un siffatto oggetto ha una \"durata della vita dinamica\".\nL'azione di soddisfare una richiesta di allocazione, che si occupa di cercare e trovare un blocco di memoria inutilizzata di una certa dimensione nell\"heap\" (vedi oltre), \u00e8 un problema di non facile soluzione. Sono state proposte varie soluzioni, tra cui:\nIl problema principale per la maggior parte degli algoritmi di allocazione dinamica della memoria \u00e8 evitare la frammentazione interna ed esterna, cercando di mantenere efficiente l'allocazione e la deallocazione. Inoltre, la maggior parte degli algoritmi in uso \u00e8 soggetta al problema che un gran numero di piccole allocazioni pu\u00f2 causare un grosso spreco di memoria a causa dell'accumulo di metadati; per questo motivo, molti programmatori preferiscono evitare questo problema utilizzando talvolta una strategia chiamata chunking.\nAllocazione di blocchi di dimensione fissa.\nUna soluzione \u00e8 quella di avere una lista concatenata LIFO di blocchi di memoria di dimensione prefissata. Questa tecnica funziona incredibilmente bene per semplici sistemi embedded.\nAlgoritmo \"buddy\".\nUn'altra possibile soluzione \u00e8 quella di utilizzare un allocatore che sfrutti l'algoritmo \"buddy\". In questo modo, la memoria \u00e8 allocata da un grande blocco di memoria, la cui dimensione \u00e8 una potenza di due. Se il blocco \u00e8 grande pi\u00f9 del doppio rispetto al necessario, esso viene diviso in due. Viene scelta una delle met\u00e0 ed il processo viene ripetuto ricorsivamente (controllo della dimensione ed eventuale divisione a met\u00e0) finch\u00e9 il blocco ottenuto \u00e8 grande appena a sufficienza per l'uso (in altre parole, quando un'ulteriore divisione per due lo renderebbe pi\u00f9 piccolo della dimensione di memoria necessaria).\nTutti i segmenti di memoria della stessa dimensione (quello che viene chiamato \"buddy\" in inglese) sono conservati in una lista concatenata ordinata oppure in un albero. Quando un blocco viene rilasciato viene confrontato con il suo vicino: se entrambi sono della stessa dimensione, allora sono combinati ed inseriti nella lista di \"buddy\" di dimensione appena pi\u00f9 grande. Quando viene richiesto un blocco, l'allocatore comincer\u00e0 la sua ricerca tra i blocchi di dimensione appena sufficiente, evitando divisioni non necessarie.\nBisogna anche ricordare che l'uso di siffatti allocatori non \u00e8 ristretto ai soli sistemi \"realtime\", ma anzi esso viene utilizzato anche in vari sistemi operativi (come nel kernel di Linux).\nAllocazione di memoria basata su heap.\nNell'allocazione di memoria basata su heap, la memoria \u00e8 allocata all'interno di un grande blocco di memoria inutilizzata chiamato \"heap\" (che non ha nulla a che vedere con l'omonima struttura dati, ma ha a che fare col significato gergale della parola \"un mucchio di qualcosa\"). La dimensione della memoria da allocare pu\u00f2 essere determinata a runtime e la durata di vita dell'allocazione stessa non dipende dalla procedura o dallo stack frame correnti. Si accede per via indiretta alla regione di memoria allocata, in genere attraverso un riferimento. L'esatto algoritmo utilizzato per organizzare l'area di memoria e le operazioni di allocazione/deallocazione viene in genere nascosto dietro un'interfaccia astratta (information hiding) e potrebbe usare uno qualsiasi dei metodi elencati in precedenza.\nIn contrasto, la memoria dello stack delle chiamate \u00e8 normalmente di dimensione limitata e la durata di vita delle allocazioni dipende dalla durata delle corrispondenti funzioni.\nIl programmatore pu\u00f2 allocare lo heap per mezzo di apposite funzioni. Utilizzando il linguaggio C, \u00e8 possibile utilizzare le funzioni\n void* malloc(size_t n)\noppure\n void* calloc(size_t nelem, size_t dimelem)\nche consentono di allocare porzioni di memoria all'interno dello heap.\nSolitamente, il sistema operativo non si occupa della gestione dello heap e dunque l'allocazione e la deallocazione della memoria all'interno di questo segmento sono a carico del programmatore. Infatti, ogni volta che viene allocata della memoria per mezzo delle funzioni (ad esempio in C) citate in precedenza, \u00e8 opportuno deallocare la memoria allocata utilizzando la funzione\n void free(void*)\nLinguaggi come Java della Oracle utilizzano la memoria heap per la memorizzazione delle istanze degli oggetti che insistono all'interno di un programma in esecuzione per mezzo della Java Virtual Machine.\nIn Java, l'utilizzo della memoria heap \u00e8 totalmente trasparente per il programmatore poich\u00e9 vi sono dei meccanismi di gestione automatici dello heap utilizzato, come detto, per la memorizzazione delle istanze degli oggetti.\nLa deallocazione della memoria heap utilizzata per gli oggetti avviene in modo automatico attraverso il \"garbage collector\", un \"thread\" della Java Virtual Machine che si occupa di liberare la memoria heap utilizzata da oggetti che non sono pi\u00f9 riferiti all'interno dell'istanza del programma.\nStack e problemi di collisione.\nImmaginiamo lo spazio di indirizzamento una serie di pile contenitrici. Ognuna di queste pile \u00e8 una parte di memoria dedicata ad una funzione ed \u00e8 chiamata \"stack frame\". \nEssendo organizzate in pila, quando vengono aggiunti vengono posti idealmente uno sopra all'altro. In questo modo l'ultimo ad essere stato aggiunto \u00e8 anche il primo ad essere usato (last in, first out); eseguito il primo seguono gli altri fino ad arrivare al primo aggiunto che si trova in fondo alla pila. \nDurante l'esecuzione di istanze di programmi, pu\u00f2 accadere che heap e stack \"collidano\".Ovviamente, questo genere di situazione pu\u00f2 causare errori in fase di esecuzione. I sistemi operativi mettono a disposizione dei meccanismi per modificare le soglie delle dimensioni di questi due segmenti (\"stack segment\" e \"data segment\"). Questi meccanismi sono ad esempio delle chiamate di sistema. In Unix, \u00e8 possibile utilizzare la chiamata di sistema \n brk(2)\nL'ultimo piatto (ovvero quello che sta alla base della pila) \u00e8 il segmento di testo, cosiddetto \"code-segment\", puntato da\n CS:IP\ne contiene le istruzioni in linguaggio macchina del programma ed \u00e8 in sola lettura."}
{"id": "533034", "revid": "77358", "url": "https://it.wikipedia.org/wiki?curid=533034", "title": "Fruttosio-1,6-bifosfato aldolasi", "text": ""}
{"id": "533035", "revid": "6923", "url": "https://it.wikipedia.org/wiki?curid=533035", "title": "Renault Twingo", "text": "La Renault Twingo \u00e8 una vettura di Segmento A prodotta in pi\u00f9 serie a partire dal 1993 dalla casa automobilistica francese Renault. \"Twingo\" \u00e8 una parola macedonia di \"twist\" e \"tango\".\nStoria e contesto.\nDestinata a sostituire nel listino la Renault 4, la Twingo ha conosciuto fin dal suo esordio ampi consensi, specie per quanto riguarda la prima generazione, la cui principale caratteristica fu quella di declinare il concetto di monovolume nel segmento A del mercato automobilistico.\nPrima serie (1993-2007).\nPrima monovolume dagli ingombri di un'utilitaria, la prima generazione rimase a listino per 14 anni. Al suo esordio, la concorrenza era costituita da modelli dall'impostazione pi\u00f9 convenzionale, come la Fiat Cinquecento o la Peugeot 106 nelle sue motorizzazioni minori.\nFu realizzata in due versioni, originariamente con motore ad aste e bilancieri di 1200\u00a0cm\u00b3 di cilindrata, nel 1998, con un lieve restyling \u00e8 stato introdotto il nuovo motore Energy da 1200\u00a0cm\u00b3 con iniezione multi point, una novit\u00e0 per le piccole utilitarie (la concorrenza montava sistemi di iniezione single point), seguir\u00e0 un affiancamento con una versione sportiva con motore a 16 valvole.\nSeconda serie (2007-2014).\nLa seconda generazione fu introdotta nel 2007; abbandonata la carrozzeria monovolume, il nuovo modello propose invece una pi\u00f9 convenzionale carrozzeria berlina a 2 volumi. Questa versione totalizz\u00f2 900 000 unit\u00e0 prodotte contro i 2,4 milioni della prima. Con la seconda generazione venne proposta per la prima volta anche in una versione sportiva denominata \"RS\".\nTerza serie (dal 2014).\nSe la prima serie fu rivoluzionaria per l'impostazione della sua carrozzeria, la terza generazione lo \u00e8 stata per la sua impostazione meccanica. Dopo decenni la Renault \u00e8 tornata alla soluzione con motore posteriore e trazione posteriore. La carrozzeria, pi\u00f9 tondeggiante della seconda generazione, \u00e8 rimasta del tipo a due volumi, ma ha guadagnato due porte posteriori.\nVersione elettrica (dal 2020).\nA febbraio 2020 \u00e8 stata annunciata la versione elettrica Twingo Z.E., con batteria da 22 kWh raffreddata a liquido e autonomia WLTP di 180 km d'estate e 110 km d'inverno. Si ricarica in circa un'ora con la potenza massima accettabile, 22 kW in corrente alternata, ed \u00e8 dotata di un motore elettrico da 82 CV e 160 Nm. La velocit\u00e0 massima \u00e8 135 km/h e scatta da 0 a 50 km/h in 4 secondi. A settembre 2020 viene presentata la versione speciale Renault Twingo Electric Vibes Limited Edition, con colori dedicati bianco e grigio oppure arancio e grigio.\nNell'occasione, \u00e8 stato effettuato un moderato restyling di fari e paraurti di tutte le versioni."}
{"id": "533036", "revid": "86341", "url": "https://it.wikipedia.org/wiki?curid=533036", "title": "Emilio Giannelli", "text": "Biografia.\nNasce a Siena nella Contrada del Drago da Fernando e Elena Falaschi, figlia di Enrico Falaschi, sindaco di Siena alla fine del XIX secolo e poi deputato del Regno. \u00c8 stato \"principe\" delle \"Feriae Matricularum\" della goliardia senese nel 1960. Aveva una sorella, Ernesta, e un fratello, Enrico (ex priore della contrada), morti nel 2018.\nAvvocato all'ufficio legale del Monte dei Paschi di Siena, ex direttore generale della Fondazione Monte dei Paschi di Siena, e disegnatore per passione, viene chiamato da Giorgio Forattini a collaborare all'inserto satirico del quotidiano \"La Repubblica\". Collabora con il quotidiano romano fino al 1991, quando passa al \"Corriere della Sera\", di cui oggi \u00e8 il vignettista di punta.\nHa collaborato inoltre con periodici quali \"Epoca\", \"L'Espresso\", \"Panorama\".\n\u00c8 l'autore del drappellone per il Palio di Provenzano del 2018, vinto proprio dalla sua contrada.\nA lui \u00e8 stata dedicata la pagina Facebook \"Capire Giannelli\" che dal 2015 analizza in chiave semiseria la vignetta del \"Maestro\" senese."}
{"id": "533037", "revid": "7336", "url": "https://it.wikipedia.org/wiki?curid=533037", "title": "Slap", "text": ""}
{"id": "533042", "revid": "465169", "url": "https://it.wikipedia.org/wiki?curid=533042", "title": "Solna", "text": "Solna \u00e8 un comune (e citt\u00e0) svedese di abitanti, situato nella contea di Stoccolma. Citt\u00e0 coestensiva con il proprio comune (come Stoccolma e Sundbyberg), \u00e8 suddivisa in quartieri e ha sede amministrativa in quello di Skytteholm.\nGeografia fisica.\nPosizione.\nTrovandosi quasi interamente all'interno del territorio della citt\u00e0 di Stoccolma, confina a sud-ovest, sud, sud-est ed est con la stessa Stoccolma, a ovest con Sundbyberg, a nord con Sollentuna e a nord-est con Danderyd.\nSuddivisione.\n\u00c8 composta da due aree, quelle di R\u00e5sunda ( ab.) e di Solna propriamente detta ().\nCome entit\u00e0 amministrativa, Solna esiste dai primi anni del XX secolo, quando fu deciso di razionalizzare e riorganizzare l'attivit\u00e0 di alcuni sobborghi di Stoccolma, Hagalund (nato nel 1899), Nya Huvudsta (1903), come ampliamento della precedente Huvudsta), Lilla Alby (1907) e R\u00e5sunda (1911). Attualmente Solna \u00e8 uno dei tredici comuni svedesi a poter essere chiamata \"stad\" (citt\u00e0).\nStoria.\nLe origini del nome sono datate 1305 e provengono da documenti riguardanti la zona di Sollentuna dove veniva indicata un'isola chiamata Soln\u00f8 e si trovano testimonianze anche nelle carte del vescovado di Stoccolma di cui Solna sembrerebbe un'antica parrocchia.\nTutte le informazioni successive derivano da incorporazioni di terre delle varie parrocchie che componevano il vescovado.\nVerso la fine del 1800 troviamo che la popolazione di Solna \u00e8 divisa tra gli agglomerati di Hagalund, Huvudsta, R\u00e5sunda e Lilla Alby.\nIl grande incremento urbano avviene nei decenni successivi cos\u00ec che arriviamo nel 1943 a raggiungere i abitanti e successivamente l'effetto aumenter\u00e0 molto anche per la crescita della stessa Stoccolma di cui oramai Solna era parte integrante.\nEconomia.\nQuasi la totalit\u00e0 della citt\u00e0 ha un carattere suburbano con costruzioni tipiche delle aree periferiche anche se non mancano alcuni grandi parchi.\nFino al 2012 si trovava anche il grande stadio nazionale di R\u00e5sunda dove venne disputata la finale della coppa del mondo di calcio del 1958, sostituito in seguito dalla Friends Arena.\nLa citt\u00e0 \u00e8 industriale e alcune delle maggiori ditte svedesi e non solo hanno sede qui a Solna, come la Siemens e la SAS ma anche colossi come la BMW, la ICA e la Axfood.\nHanno inoltre sede a Solna l'Istituto Karolinska, l'Ospedale universitario Karolinska e l'ECDC.\nMonumenti e luoghi d'interesse.\nLa citt\u00e0 di Solna offre al visitatore il tour del palazzo di Ulriksdal e di Karlsberg con il loro meraviglioso Hagapark.\nLa chiesa di Solna, del XII secolo, \u00e8 una delle poche chiese rotonde di Svezia, e questo si deve a ragioni di difesa della chiesa stessa, cosa che la rende unica nel suo genere.\nInfrastrutture e trasporti.\nSolna \u00e8 servita dalla metropolitana di Stoccolma e anche dal treno interno alla citt\u00e0.\nPolitica.\nEsiste una giunta composta da 61 membri eletti dalla cittadinanza di Solna che la rappresentano per 4 anni, questa giunta elegge il sindaco della citt\u00e0.\nElenco dei sindaci dal 1943 a oggi:\nSport.\nLa polisportiva Allm\u00e4nna Idrottsklubben, meglio nota come AIK, ha sede in citt\u00e0 pur essendo stata fondata nel centro di Stoccolma.\nLo stadio di R\u00e5sunda, (R\u00e5sundastadion) oltre ad aver ospitato la finale del campionato del mondo di calcio del 1958, \u00e8 stato lo stadio della sezione calcistica dell' e ha ospitato i mondiali di calcio femminili del 1995. L'impianto \u00e8 stato recentemente sostituito da un nuovo stadio, la Friends Arena, costruito nelle vicinanze, che permette di accogliere circa spettatori per eventi sportivi e fino a durante i concerti; la Friends Arena \u00e8 il pi\u00f9 grande tra gli stadi nordici e il terzo stadio indoor in Europa. A Solna si trova anche uno stadio pi\u00f9 piccolo, lo Skytteholms IP, che ha capienza di posti ed \u00e8 in erba sintetica.\nCome in tutto il paese, molto importante \u00e8 l'hockey su ghiaccio: la squadra maschile dell'AIK (che per\u00f2 gioca all'Hovet di Stoccolma) \u00e8 stata sette volte campione di Svezia; la squadra femminile (che gioca nel piccolo Ritorps Ishall di Solna) vanta invece tre titoli nazionali e quattro Coppe dei Campioni."}
{"id": "533044", "revid": "212348", "url": "https://it.wikipedia.org/wiki?curid=533044", "title": "RCvsRC", "text": ""}
{"id": "533050", "revid": "1543377", "url": "https://it.wikipedia.org/wiki?curid=533050", "title": "Oblivians", "text": "Gli Oblivians, originari di Memphis (Tennessee), sono stati uno dei pi\u00f9 influenti gruppi garage punk/punk blues degli anni novanta. I tre membri si alternavano tra batteria, chitarra e voce, sia in studio che durante i concerti.\nStoria degli Oblivians.\nIl gruppo era formato da Greg Oblivian (Greg Cartwright), Jack Oblivian (Jack Yarber), ed Eric Oblivian (Eric Friedl).\nJack Oblivian ha anche collaborato con gli Impala e attualmente suona con i Tearjerkers. Nel passato ha suonato anche con Tav Falco &amp; The Unapproachable Panther Burns, Knaughty Knights, South Filthy, The Cool Jerks, The Limes e Natural Kicks. Greg e Jack Oblivian hanno suonato assieme anche nei Compulsive Gamblers, una band che proponeva un garage rock/rhythm and blues pi\u00f9 convenzionale. Greg ha dato vita ai The Reigning Sound, e ha prodotto gli album di Mr. Airplane Man e The Deadly Snakes.\nEric Oblivian ha fondato una propria etichetta discografica, la Goner Records, ha registrato un album con Jay Reatard dei Reatards e King Louie Bankston dei Royal Pendletons con il nome Bad Times e attualmente suona con i Dutch Masters e con i The True Sons of Thunder.\nDiscografia.\nDischi solisti"}
{"id": "533054", "revid": "212348", "url": "https://it.wikipedia.org/wiki?curid=533054", "title": "RDvsRTT", "text": ""}
{"id": "533056", "revid": "436907", "url": "https://it.wikipedia.org/wiki?curid=533056", "title": "Now I'm Here", "text": "Now I'm Here \u00e8 un singolo del gruppo musicale britannico Queen, pubblicato il 17 gennaio 1975 come estratto dal quarto album in studio \"Sheer Heart Attack\".\nDescrizione.\n\"Now I'm Here\" fu composto da Brian May durante la sua degenza all'ospedale in seguito all'aver contratto l'epatite. Quando fu eseguita dal vivo la prima volta, un sosia di Freddie Mercury apparve durante la sequenza di apertura da un lato del palco, mentre il vero Freddie Mercury appariva dall'altro. Nella canzone Freddie Mercury suona un organo Hammond e Brian May oltre alla Red Special anche un pianoforte.\nVenne suonata al Freddie Mercury Tribute Concert dai Def Leppard e da Brian May."}
{"id": "533069", "revid": "73469", "url": "https://it.wikipedia.org/wiki?curid=533069", "title": "Iarno Trulli", "text": ""}
{"id": "533070", "revid": "1745361", "url": "https://it.wikipedia.org/wiki?curid=533070", "title": "Somebody to Love (Queen)", "text": "Somebody to Love \u00e8 un singolo del gruppo musicale britannico Queen, pubblicato il 12 novembre 1976 come primo estratto dal quinto album in studio \"A Day at the Races\".\nComposta da Freddie Mercury al pianoforte, \"Somebody to Love\" \u00e8 un pezzo sulla ricerca dell'anima che si interroga sul ruolo di Dio in una vita senza amore. Attraverso le tecniche di sovraincisione della voce, i Queen furono in grado di simulare le sonorit\u00e0 soul di un coro a cento voci impiegando in realt\u00e0 tre sole voci: quelle di Mercury, Brian May, e Roger Taylor. John Deacon non cant\u00f2 nei cori della traccia, non essendo sicuro della propria intonazione. L'ammirazione di Mercury nei confronti di Aretha Franklin fu una delle influenze primarie nella genesi della canzone.\nIl singolo raggiunse la seconda posizione nella Official Singles Chart britannica e la tredicesima nella Billboard Hot 100 statunitense. Questa canzone rese chiaro ai fan che i \u00abQueen potevano swingare forte tanto quanto con il rock, canalizzando lo spirito della musica gospel\u00bb.\nDescrizione.\nCome \"Bohemian Rhapsody\", il successo tratto dal precedente album dei Queen, \"A Night at the Opera\", \"Somebody to Love\" possiede una melodia complessa e una profonda stratificazione di voci, questa volta basate su un arrangiamento da coro gospel. Tale coro \u00e8 stato creato da Mercury, May e Taylor mediante la sovraincisione di svariate parti vocali singole.\nMusicalmente, \u00e8 una ballata rock d'amore impostata su un tempo di 6/8 e presenta il caratteristico stile chitarristico del gruppo, con intricate armonie e un notevole assolo da parte di Brian May. Dal lato del testo, invece, il brano risulta in particolar modo connesso con l'influenza gospel e crea una canzone sulla fede, la disperazione e la ricerca dell'anima; Freddie Mercury, autore del testo, si chiede il perch\u00e9 della mancanza d'amore nella sua vita, e del ruolo in tutto questo svolto dall'esistenza di Dio.\nEsecuzioni.\nI Queen suonarono in concerto \"Somebody to Love\" nel periodo 1977-85, e un'esecuzione dal vivo del brano \u00e8 inclusa nell'album dal vivo \"Queen Rock Montreal\". Nell'inverno 1977 venne usata come sigla in un ciclo di film dedicato al regista Billy Wilder trasmesso in prima serata su RAI2. Quale traccia pi\u00f9 celebre e di successo tra quelle incluse in \"A Day at the Races\", la canzone \u00e8 stata inclusa nel primo \"Greatest Hits\" dei Queen, pubblicato nel 1981.\nDopo la morte di Mercury nel 1991, la canzone venne eseguita dal vivo il 20 aprile 1992, durante il Freddie Mercury Tribute Concert, con George Michael alla voce solista (versione presente anche in \"Greatest Hits III\"). A seguito dell'evento, nel 1993 il singolo fu ripubblicato e raggiunse la vetta della Official Singles Chart.\nIl brano \u00e8 presente anche nel film del 2018 \"Bohemian Rhapsody\", come motivo che accompagna i titoli di testa.\nVideo musicale.\nIl videoclip venne realizzato combinando insieme immagini dei Queen in studio di registrazione agli Sarm East Studios (dove venne inciso \"A Day at the Races\") con immagini di repertorio di un concerto del gruppo a Hyde Park risalenti al settembre precedente."}
{"id": "533073", "revid": "287204", "url": "https://it.wikipedia.org/wiki?curid=533073", "title": "Storia della Siria", "text": "La storia della Siria \u00e8 la storia dei territori che attualmente fanno parte della Siria. Si tratta di una regione mediorientale che \u00e8 stata crocevia tra il mondo mediterraneo, l'Egitto, la Persia, l'Asia Minore, e il Caucaso, traversato dalle vie commerciali verso la Cina (via della seta) e l'India.\nEt\u00e0 antica.\nIl territorio siriano fu interessato dalla cultura mesolitica dei Natufiani, sviluppatasi intorno al X millennio a.C. e che vide forse gli inizi dell'agricoltura.\nIl III millennio a.C..\nLa citt\u00e0 di Ebla, forse l'attuale Tell Mardikh scoperta nel 1975 da un team di archeologi italiani, nella Siria settentrionale, fondata intorno al 3000 a.C., fu a capo alla met\u00e0 del III millennio a.C. (2500-2400 a.C.) di un vasto impero che si estendeva tra il mar Rosso, l'Anatolia e la Mesopotamia, che intratteneva relazioni commerciali con i Sumeri e con l'impero di Akkad. La citt\u00e0 venne conquistata da Sargon di Akkad intorno al 2260 a.C. Agli inizi del II millennio a.C. fior\u00ec nuovamente come centro degli Amorriti fino alla conquista da parte degli Ittiti.\nNel territorio dell'attuale Siria, sulla riva occidentale del fiume Eufrate, si trova l'antica citt\u00e0-stato sumera di Mari, fiorita nel III millennio (2900-2350 a.C.) e contemporanea di Ebla.\nLa Siria nell'antichit\u00e0.\nNel II millennio a.C. i territori siriani videro gli stanziamenti di popolazioni cananee, ed aramaiche e furono probabilmente interessati dalle migrazioni dei popoli del Mare. La regione siriana fu a lungo contesa tra Egizi (XVI secolo a.C.), Assiri e Hittiti (XIV secolo a.C.).\nGli Ebrei si stabilirono nella attuale Palestina (XII-X secolo a.C.) e i Fenici lungo la costa. Gli Assiri dominarono in seguito la regione (VIII secolo a.C.-VII secolo a.C.). A partire dal 539 a.C.la Siria fece parte dell'Impero persiano e, dopo le conquiste di Alessandro Magno, dello stato seleucide. In questo periodo la Siria fu sottoposta ad un intenso processo di ellenizzazione che tuttavia non riusc\u00ec a sradicare gli idiomi autoctoni di origine semitica (fra cui il siriaco, dialetto dell'aramaico) che sopravvissero nelle zone rurali e, in minor misura, nelle citt\u00e0.\nDopo le conquiste di Pompeo (64 a.C.) entr\u00f2 a far parte della provincia romana di \"Siria\", con capoluogo Antiochia, che fu una delle maggiori metropoli dell'impero. In Siria (comprendente all'epoca anche l'attuale Libano, in parte inserito nella Celesiria) si svilupp\u00f2 anche uno dei massimi centri di studio del diritto romano, Beritho, che contribu\u00ec alla diffusione della lingua latina fra le classi dirigenti siriache. Nel III secolo fu imperatore romano Eliogabalo, che apparteneva alla famiglia sacerdotale del santuario di Emesa.\nTra il 266 e il 272 si stabil\u00ec un regno indipendente presso la citt\u00e0 di Palmira (nota nel II millennio a.C. col nome originale di Tadmor), la cui regina Zenobia venne infine sconfitta dall'imperatore Aureliano. Dopo la divisione dell'impero fra i figli di Teodosio I, nel 395 fece parte dell'Impero Romano d'Oriente e quindi dell'Impero bizantino fino alla conquista islamica (VII secolo). In epoca romana la regione diede i natali a molti illustri letterati, storici e filosofi, sia di espressione greca (Numenio di Apamea, Luciano di Samosata, Libanio, Giovanni Crisostomo, ecc.) che latina (Ulpiano ed Ammiano Marcellino) e siriaca (Sant'Efrem il Siro).\nLa Siria cristiana e islamica.\nLa Siria ebbe un ruolo significativo nella storia del Cristianesimo: l'episodio della Conversione di Paolo \u00e8 riportato come avvenuto \"sulla via di Damasco\" e lo stesso apostolo fond\u00f2 la chiesa di Antiochia. Nel 639 la regione venne conquistata dagli Arabi e Damasco fu il centro del califfato degli Omayyadi, e divenne uno dei pi\u00f9 importanti centri culturali e religiosi dell'intero mondo islamico. A partire dal 750 pass\u00f2 sotto gli Abbasidi di Baghdad.\nNel XII secolo alcuni territori furono governati dai cavalieri crociati (Antiochia, Tripoli, Edessa) mentre i domini musulmani erano suddivisi tra i turchi Selgiuchidi nel nord e gli arabi Fatimidi a sud, e numerose citt\u00e0 si amministravano autonomamente (come Damasco sotto i Buridi). Tra il 1174 e il 1250 fu sotto il dominio della dinastia degli Ayyubidi, sotto la quale agli inizi del XIII secolo sub\u00ec l'invasione dei Mongoli. I Mamelucchi sostituirono al potere gli Ayyubidi e governarono la regione fino alla conquista ottomana. Conquistata dal sultano Selim I, nel 1517 entr\u00f2 a far parte dell'Impero ottomano e venne amministrata dai \"neo Mamelucchi\" per conto dei sultani di Costantinopoli. \nLa regione inizi\u00f2 una lenta decadenza, a cui contribu\u00ec la diminuita importanza delle rotte commerciali orientali in seguito alla recente scoperta dell'America.\nEpoca ottomana.\nLa Siria ha fatto parte dell'Impero ottomano dal 1516 al 1918, anche se con due brevi conquiste da parte dei Safavidi persiani, in particolare sotto Shah Ismail I e Shah Abbas. Il dominio ottomano non era gravoso per i siriani perch\u00e9 i turchi, in quanto musulmani, rispettavano l'arabo come lingua del Corano e accettavano il mantello dei difensori della fede. Damasco divenne il principale punto di transito per la Mecca e come tale acquis\u00ec un carattere sacro per i musulmani, a causa del barakah (forza spirituale o benedizione) degli innumerevoli pellegrini che passavano sull'hadj, il pellegrinaggio alla Mecca.\nI turchi ottomani riorganizzarono la Siria in un'unica grande provincia o eyalet. L'eyalet era suddiviso in diversi distretti o sanjak. Nel 1549, la Siria fu riorganizzata in due eyalet; l'Eyalet di Damasco e il nuovo Eyalet di Aleppo. Nel 1579 fu fondato l'Eyalet di Tripoli che comprendeva Latakia, Hama e Homs. Nel 1586, fu formato l'Eyalet di Raqqa nella Siria orientale. \nCome parte delle riforme del Tanzimat, una legge ottomana approvata nel 1864 stabil\u00ec un'amministrazione provinciale standard in tutto l'impero con gli Eyalet che divennero i Vilayet pi\u00f9 piccoli governati da un vali, o governatore, sempre nominato dal Sultano ma con nuove assemblee provinciali che partecipavano all'amministrazione. Il territorio della Grande Siria nell'ultimo periodo del dominio ottomano comprendeva la moderna Siria, Libano, Israele, Giordania, Palestina e parti della Turchia e dell'Iraq.\nDopo la dissoluzione dell'Impero ottomano nel 1922, il Regno Unito ottenne il Mandato della Palestina e la Francia quello sul Libano e sulla Siria.\nStoria contemporanea.\nIl Mandato francese.\nNel 1920 era stato stabilito un regno arabo indipendente di Siria, sotto il re Faysal della famiglia hashemita, che in seguito divenne re dell'Iraq. Il 23 luglio, tuttavia, le sue forze furono sconfitte dall'esercito francese nella battaglia di Maysalun. La Lega delle Nazioni pose la Siria sotto il mandato francese e le truppe francesi la occuparono.\nIl 17 aprile 1936 fu firmato un trattato franco-siriano che riconosceva l'indipendenza della Repubblica della Siria, il cui primo presidente fu Hashim al-Atassi, gi\u00e0 primo ministro con re Faysal. Il trattato tuttavia non venne ratificato e la Siria era ancora sotto il controllo francese quando scoppi\u00f2 la seconda guerra mondiale in cui fu teatro di combattimenti tra le truppe del governo di Vichy e l'esercito britannico, che ne prese il controllo nel 1941. La Siria proclam\u00f2 nuovamente la propria indipendenza, che venne riconosciuta a partire dal 1\u00ba gennaio 1944 e le truppe francesi si ritirarono nell'aprile del 1946. Nel 1945 la giovane repubblica si era schierata con gli Alleati, dichiarando guerra alla Germania e al Giappone.\nDall'indipendenza al 1970.\nNonostante il rapido sviluppo economico che segu\u00ec alla dichiarazione di indipendenza, la politica siriana fu particolarmente instabile: tra il 1946 e il 1956 si ebbero ben 20 diversi governi e si discusse di quattro versioni differenti della costituzione. Nel 1948 la Siria partecip\u00f2 alla guerra arabo-israeliana: l'esercito siriano fu respinto dal territorio israeliano, ma mantenne i precedenti confini, fortificandosi sulle alture del Golan. Nel 1949 il presidente siriano, Shukri al-Kuwatli, venne deposto da Husni al-Za'im, poi sostituito da Sami al-Hinnawi finch\u00e9 nel 1951 prese il potere il colonnello dell'esercito Adib al-Shishakli, che venne tuttavia rovesciato nel 1954 da al-Kuwatli, che con il sostegno egiziano si reinsedi\u00f2 alla presidenza. \nDurante la crisi di Suez del 1956 fu proclamata la legge marziale e truppe siriane e irachene si schierarono in Giordania per prevenire una invasione israeliana. A novembre dello stesso anno la Siria firm\u00f2 un trattato con l'Unione Sovietica, ottenendo ampi rifornimenti militari e causando la preoccupazione della Turchia.\nIl 1\u00ba febbraio del 1958 il presidente siriano al-Kuwatli e quello egiziano, Jam\u0101l \u2018Abd al-N\u0101sir, proclamarono la fusione dei due paesi nella Repubblica Araba Unita. L'unione non ebbe tuttavia successo e il 28 settembre 1961 la Siria si divise dall'Egitto in seguito ad un colpo di Stato militare.\nVari rivolgimenti si succedettero nei successivi mesi, fino alla presa di potere l'8 marzo 1963 degli ufficiali dell'esercito siriano che facevano parte del \"Consiglio Nazionale del Comando Rivoluzionario\" (\"Majlis Qiy\u0101da al-Thawra\", abbreviato in \"CNCR\"). Il controllo fu assunto dal Partito della Resurrezione Socialista Araba (partito Ba'th), attivo in Siria dalla fine degli anni quaranta, che dominava il nuovo governo. \nAnche l'Iraq era controllato dal medesimo partito, in seguito ad un colpo di Stato del mese precedente e in aprile fu firmato al Cairo un accordo per l'istituzione di una federazione tra Iraq, Siria ed Egitto, che tuttavia non si concretizz\u00f2 mai per i disaccordi sorti tra i membri. Nel maggio del 1964 il presidente Am\u012bn H\u0101fiz che apparteneva al CNCR, promulg\u00f2 una costituzione provvisoria, che prevedeva un \"Consiglio Nazionale della Rivoluzione\" (\"\"Majlis al-Thawra al-Watani\" o \"CNR\"), assemblea legislativa costituita dai rappresentanti delle organizzazioni di massa dei lavoratori, un consiglio presidenziale, al quale spettava il potere esecutivo e un gabinetto.\nIl 23 febbraio del 1966, un gruppo di ufficiali dell'esercito imprigion\u00f2, con un colpo di Stato interno al partito, il presidente H\u0101fiz, abrog\u00f2 la costituzione e design\u00f2 un governo regionale del partito. Nel giugno del 1967 Israele occup\u00f2 nell'ambito della guerra dei Sei giorni le alture del Golan e la sconfitta militare indebol\u00ec il regime uscito dal colpo di Stato dell'anno precedente. Si ebbero contrasti tra un'ala militare moderata e un'ala civile pi\u00f9 estremista all'interno del partito Ba'th. Il 13 novembre del 1970 il ministro della Difesa H\u0101fiz al-Asad, con un colpo di Stato militare incruento, rovesci\u00f2 la dirigenza civile del partito e assunse il ruolo di primo ministro.\nIl governo di H\u0101fiz al-Asad (1970-2000).\nIl nuovo primo ministro si mosse rapidamente per creare una struttura organizzativa per il suo governo e per consolidare il suo controllo. Fu nominata un'assemblea legislativa di 173 membri (\"Concilio del Popolo\" o \"Majlis al-Sha\u02bfb\") nel quale 87 seggi (la stretta maggioranza) erano del partito Ba\u02bfth, mentre gli altri furono divisi tra le \"organizzazioni popolari\" e altri partiti minori. Nel marzo del 1971 il partito tenne il suo congresso ed elesse un nuovo Comitato Regionale (\"\"Regional Command\") di 21 membri, guidato dallo stesso Asad. Nello stesso mese un referendum nazionale conferm\u00f2 la presidenza di Asad per un periodo di 7 anni.\nNel 1972, allo scopo di ampliare la base del suo governo, Asad costitu\u00ec il Fronte Nazionale Progressista (\"Jabha al-Taqaddum\u012b al-Watan\u012b\"\"), una coalizione di partiti guidata dal partito Ba\u02bfth. Si tennero inoltre elezioni per i concili locali dei 14 governatorati della Siria. Nel marzo del 1973 fu promulgata una nuova costituzione, presto seguita da regolari elezioni parlamentari per il Consiglio del Popolo, le prime dal 1962. La Siria di al-Asad si configur\u00f2 in breve come \"Stato canaglia\", punto di riferimento del radicalismo arabo e sostenitore di gruppi terroristi, specie palestinesi, come il FPLP-CG e l'Organizzazione Ab\u016b Ni\u1e0d\u0101l.\nIl 6 ottobre del 1973 la Siria e l'Egitto iniziarono la guerra del Kippur con un attacco a sorpresa delle forze israeliane, ma vennero contrastati efficacemente dopo una prima fase negativa per Tel Aviv e Israele mantenne l'occupazione delle alture del Golan (territori occupati). \nNel maggio 1976 la Siria intervenne nella prima guerra civile libanese, scontrandosi con le milizie maronite, che stavando avendo la meglio su palestinesi e milizie druse.\nIn ottobre il contingente raggiunse i 40.000 uomini, sotto l'egida della Lega Araba, a protezione delle due fazioni cristiani maroniti e musulmani, sotto il nome di Forza Araba di Dissuasione (FAD) e continu\u00f2 tale presenza allo scopo di acquisire il controllo sul Libano e di destabilizzare i confini settentrionali di Israele con le fazioni libanesi sue alleate, e indebolire l'OLP di Y\u0101sir \u02bfAraf\u0101t (con il quale Asad si scontr\u00f2 frequentemente), temendo che questo provocasse l'intervento armato diretto degli israeliani, come avvenne nel 1982 con la prima guerra del Libano.\nNel 1990 la guerra civile cess\u00f2 con gli Accordi di Ta'if, organizzato dall'Arabia Saudita ma voluto dalla stessa Siria che, tuttavia, vi mantenne il proprio esercito fino al 2005 con quella che fu vista da molti come una vera e propria occupazione militare, influenzando fortemente la politica libanese.\nInoltre dopo la fine della guerra civile, circa un milione di lavoratori siriani emigr\u00f2 in Libano per trovare impiego nelle opere di ricostruzione del paese e secondo alcuni l'incoraggiamento da parte della Siria a questa emigrazione potrebbe essere interpretato come un tentativo di colonizzazione. Le economie dei due paesi sono fortemente inter-dipendenti e nel 1994 su pressione del governo siriano circa 200.000 siriani immigrati ottennero la cittadinanza libanese.\nTra il 1971 e il 1977 al-Asad partecip\u00f2 al tentativo di creare una Federazione delle Repubbliche Arabe con Egitto e Libia. Negli anni ottanta la Siria si schier\u00f2 a favore dell'Iran nella guerra Iran-Iraq e venne quindi isolata all'interno del mondo arabo, dove prevalenti erano i timori per un rafforzamento della rivoluzione khomeinista.\nTra il 1976 e la soppressione nel 1982, i Fratelli Musulmani condussero una rivolta armata contro il regime laico del partito Ba'th, che fu annientata da al-Asad in una sanguinosa repressione culminata nel bombardamento della citt\u00e0 di Hama, centro dell'opposizione fondamentalista. L'azione caus\u00f2 decine di migliaia di morti e feriti. La partecipazione della Siria alla prima guerra del Golfo nel 1991 al fianco della coalizione multinazionale contro l'invasione del Kuwait da parte dell'Iraq di Saddam Hussein comport\u00f2 un netto cambiamento nelle relazioni internazionali con gli altri Stati arabi e con il mondo occidentale. La Siria partecip\u00f2 nel 1991 alla Conferenza multilaterale di pace per il Medio Oriente tenutasi a Madrid e negli anni novanta intavol\u00f2 trattative di pace con Israele, che tuttavia non giunsero mai a conclusione.\nIl governo di Bash\u0101r al-Asad (dal 2000 in avanti).\nDopo la morte di H\u0101fiz al-Asad il 10 giugno del 2000, il parlamento modific\u00f2 la costituzione in merito all'et\u00e0 minima per la carica presidenziale, permettendo al figlio di Asad, Bash\u0101r, di partecipare alle elezioni per la massima carica del partito e di venire eletto con il 97,29% dei voti secondo le statistiche ufficiali. Dopo l'11 settembre 2001 la Siria venne inclusa nella cosiddetta \"asse del male\" dagli Stati Uniti. Bash\u0101r al-Asad si oppose all'invasione americana dell'Iraq nel 2003 e venne accusato dagli USA di finanziamenti alla guerriglia irachena. Il 5 ottobre del 2003 Israele bombard\u00f2 una localit\u00e0 non lontana da Damasco, sede di membri della \"Jihad islamica \"(gruppo fondamentalista autore di numerosi attentati terroristici soprattutto ai danni di Israele), colpevoli di un attacco alla citt\u00e0 israeliana di Haifa che aveva fatto 19 morti. La \"Jihad islamica\" sostenne che il campo non era in uso e che era stata invece bombardata un'area civile.\nNel 2004 i Curdi siriani protestarono per una serie di violenze subite nel nord-est della Siria a partire dal 12 marzo, sostenendo il coinvolgimento del governo negli attacchi. I disordini riguardarono le citt\u00e0 di Qameshli e Hassakeh. Nel 2005 il governo siriano fu chiamato in causa quale mandante dell'omicidio dell'ex primo ministro libanese Raf\u012bq \u1e24ar\u012br\u012b, e le pressioni internazionali indussero la Siria a far rientrare in patria le proprie forze armate che stazionavano in Libano fin dal 1976.\nLa guerra civile (2011-in corso).\nNel 2011, nell'ambito della primavera araba, si \u00e8 aperto un sanguinoso conflitto, presto degenerato in guerra civile (2012), tra le forze governative di Bash\u0101r al-Asad e le forze ribelli, dal 2013 dominate da una forte componente Jih\u0101dista e salafita (al-Nusra, Ahrar al-Sham e ISIS), che puntano alla caduta del regime col supporto di Stati Uniti, vari paesi europei, Turchia e monarchie arabe del Golfo.\nNel giugno 2014, nonostante il perdurare delle ostilit\u00e0, al-Asad, sostenuto militarmente e diplomaticamente da Russia e Iran, \u00e8 stato rieletto nelle prime elezioni multipartitiche dopo mezzo secolo di dittatura ba'thista.\nNel corso degli eventi, l'ISIS riusc\u00ec a istituire uno Stato Islamico nei territori siriani sotto il suo controllo. Gli sviluppi del conflitto hanno poi portato sia le forze governative di al-Asad che il fronte degli oppositori facenti capo alle Forze Democratiche Siriane (FDS) a combattere entrambi contro l'ISIS riconosciuto come nemico comune, pur mantenendosi reciprocamente ostili. Il 17 novembre 2018 i governativi conquistarono la regione vulcanica di Al-Safa nel Governatorato di As-Suwayda, sottraendo allo Stato Islamico l'ultima roccaforte anti-governativa della provincia. Il 14 dicembre successivo le FDS annunciarono a loro volta di aver liberato Hajin dallo Stato Islamico, decretandone cos\u00ec la fine."}
{"id": "533075", "revid": "4053061", "url": "https://it.wikipedia.org/wiki?curid=533075", "title": "The oblivians", "text": ""}
{"id": "533085", "revid": "438678", "url": "https://it.wikipedia.org/wiki?curid=533085", "title": "Allocazione automatica della memoria", "text": "Le variabili automatiche sono variabili locali in un blocco di istruzioni.\nEsse sono automaticamente allocate sullo stack quando si entra in quel blocco di codice; parallelamente, vengono distrutte quando si esce dal blocco stesso.\nAd esempio, si consideri il seguente codice in linguaggio C:\nint main(void)\n {\n int a;\n a = 10;\n {\n int b;\n printf(\"b = %d\\n\", b);\nUtilizzando il compilatore gcc, si otterr\u00e0 come risultato:\nperch\u00e9 la stessa locazione di memoria che era stata allocata per \"a\" viene poi utilizzata per allocare \"b\", all'ingresso del secondo blocco.\nLe variabili automatiche hanno un valore indefinito quando sono dichiarate (in gergo si dice che sono sporche), perci\u00f2 \u00e8 buona abitudine inizializzarle con valori validi prima del loro utilizzo. La maggior parte dei compilatori moderni, se invocati con i giusti parametri, riconosce l'uso di variabili non inizializzate ed avverte l'utente del possibile errore."}
{"id": "533087", "revid": "599013", "url": "https://it.wikipedia.org/wiki?curid=533087", "title": "Angelo Gremo", "text": "Aveva un fratello minore, Felice Gremo, anch'egli ciclista di buon livello.\nCarriera.\nPassato professionista nel 1911, fece del Giro d'Italia la corsa in cui recit\u00f2 maggiormente il ruolo di protagonista (prese parte a nove edizioni portandone a termine sei): la prima partecipazione risale al 1912, l'unica corsa con la formula a squadre. Gremo si piazz\u00f2 terzo nella penultima tappa e, assieme alla sua squadra, la Peugeot, si classific\u00f2 secondo alla fine dietro la vincitrice Atala.\nDue anni pi\u00f9 tardi, nel 1914, inizi\u00f2 con una vittoria nella prima tappa da Milano a Cuneo, corsa in una giornata da tregenda e che prevedeva anche la scalata al Sestriere. La leadership dur\u00f2 per lui solamente quella giornata, visto che nella tappa successiva perse il primato a favore del futuro vincitore Alfonso Calzolari e fu costretto al ritiro. Dopo lo stop forzato dovuto allo scoppio della Prima guerra mondiale, si ripresent\u00f2 al via del Giro nel 1919: corse nella Stucchi, la squadra di Costante Girardengo, il quale domin\u00f2 quell'edizione mentre Gremo si accontent\u00f2 di un secondo posto nell'ottava frazione e del sesto nella classifica finale.\nLa miglior annata al Giro d'Italia fu nel 1920: passato nelle file della Bianchi, fin\u00ec ancora una volta alle spalle del suo capitano, non pi\u00f9 Girardengo ma l'eterno piazzato Gaetano Belloni, ma questa volta fin\u00ec secondo in due tappe, conquist\u00f2 la testa della classifica nella quinta tappa mantenendola anche in quella successiva e nella classifica finale termin\u00f2 al secondo posto. Nel 1921 si classific\u00f2 terzo in una tappa e quinto in classifica finale, nel 1923 fu decimo mentre nel 1926, alla sua ultima partecipazione e alla soglia dei 40 anni, riusc\u00ec a terminare ottavo.\nOltre alle buone prestazioni al Giro d'Italia, Gremo fu competitivo anche in brevi corse a tappe e corse di un giorno, cogliendo alcuni successi importanti: la Milano-Sanremo (1919), il Giro di Romagna (1913 e 1925), il Giro dell'Emilia (1917), il Giro di Campania (1921), il Giro del Piemonte (1921), la Milano-La Spezia (1917), il Giro della Provincia di Milano (1919 e 1921), la Milano-Piano dei Giovi (1913) oltre ad altri buoni piazzamenti.\nIl ritiro e la povert\u00e0.\nDopo aver concluso l'attivit\u00e0 agonistica nel 1927, attravers\u00f2 un periodo molto difficile della propria vita: a causa di un incidente perse la vista e dovette far fronte ad una condizione di estrema povert\u00e0. Tutto ci\u00f2 fino alla morte, che sopraggiunse a 52 anni nell'agosto del 1940."}
{"id": "533088", "revid": "123758673", "url": "https://it.wikipedia.org/wiki?curid=533088", "title": "Davide Dionigi", "text": "Carriera.\nGiocatore.\nClub.\nCresce nelle giovanili del e a 17 anni viene aggregato alla prima squadra, partecipante al campionato di Serie B. Nella stagione di esordio mette a segno una rete in 20 partite, e viene ingaggiato per 1,5 miliardi di lire dal , che lo aggrega alla squadra Primavera.\nNel 1993 viene ceduto in prestito al , con cui gioca un'unica partita prima di scendere in Serie C1 al . Con i lariani va in rete 14 volte in 28 presenze, conquistando la promozione in Serie B, e nel 1994 viene ingaggiato in prestito dalla . Con la squadra granata debutta in Serie A il 4 settembre 1994 in -Reggiana (1-0).\nNel mercato autunnale, dopo 7 presenze senza reti, torna in prestito al ; i lariani retrocedono per\u00f2 in serie C1 con Dionigi che segna 3 reti in 23 presenze.\nTornato al Milan, viene girato in prestito al Torino (una sola rete in 22 presenze nella stagione 1995/96) e alla nella Serie B 1996-1997. Con la formazione amaranto conquista la salvezza e si laurea capocannoniere della Serie B realizzando 24 reti in 37 presenze.\nLo acquista quindi la , ma in maglia viola \u00e8 chiuso nel suo ruolo da Gabriel Omar Batistuta, e totalizza solo 2 presenze prima di passare in autunno al Piacenza, allenato da Vincenzo Guerini, che lo aveva avuto alla Reggina. Con la casacca del inizia un periodo di stabilit\u00e0, con 3 stagioni di Serie A in cui realizza 13 reti in 60 presenze, anche se raramente riesce a imporsi come titolare.\nNell'inverno 1999 passa alla in Serie B (35 presenze e 12 reti), prima di tornare alla , questa volta in massima serie, in cui segna 6 reti che per\u00f2 non evitano la retrocessione della squadra dello stretto. Rimasto a Reggio, ottiene un'immediata promozione nella stagione 2001-2002 contribuendo con 11 reti in 30 partite.\nPassa quindi al Napoli in Serie B dove gioca due stagioni, la prima realizzando 19 goal in 31 partite (seconda miglior stagione in carriera sotto il profilo realizzativo) e la seconda (da vice-capitano della squadra) con 8 reti in 32 presenze in campionato. Nell'estate 2004 la societ\u00e0 partenopea fallisce e Dionigi si ritrova svincolato, chiudendo cos\u00ec la sua esperienza partenopea con 27 reti in 63 partite in campionato e con una presenza senza reti in Coppa Italia.\nTorna per la terza volta alla in Serie A sotto la guida di Walter Mazzarri che lo utilizzer\u00e0 col contagocce, collezioner\u00e0 10 presenze (sbagliando un calcio di rigore) senza nessuna rete.\nDecide quindi di ritornare in Serie B, accettando le offerte del , dove segna 4 reti in 21 presenze. Nella stagione 2005-2006 viene ingaggiato dalla : per lui 24 presenze e 3 reti ed una retrocessione in Serie C1 con la squadra umbra.\nNel giugno 2006 accetta un contratto del neopromosso Spezia in Serie B, segnando all'esordio. Nel gennaio 2007, dopo 15 presenze in Liguria, si trasferisce al Crotone, dove disputa altri 11 incontri.\nNell'estate 2007 passa al in Serie C1, firmando un contratto biennale. Con la formazione pugliese mette a segno 11 reti in due stagioni, e l'11 agosto 2009 viene ceduto all'Andria BAT, con cui conclude la carriera di calciatore all'et\u00e0 di 36 anni.\nNazionale.\nA fine 1994 era entrato nel giro della Nazionale Under-21 dove disputa complessivamente 7 gare andando a rete 5 volte.\nAllenatore.\nTaranto.\nIl 9 novembre 2010 subentra a Giuseppe Brucato, allenatore esonerato dal in Lega Pro Prima Divisione dopo la sconfitta casalinga per 3-1 contro il Foligno Calcio, firmando un contratto triennale con la societ\u00e0 tarantina.\nIl 25 agosto 2011 rinnova il contratto con la societ\u00e0 tarantina sino al 2012. Conclude la stagione 2011-2012 al secondo posto in campionato mancando la promozione in Serie B ai play-off persi contro la Pro Vercelli. Il 25 giugno 2012 il suo contratto con la societ\u00e0 ionica viene risolto consensualmente.\nReggina.\nDal 2 luglio 2012 allena la in serie B, con la quale firma un contratto biennale. Il 5 luglio acquisisce a Coverciano la qualifica di allenatore di Prima Categoria UEFA Pro; pu\u00f2 perci\u00f2 ricoprire il ruolo di tecnico in una squadra della massima serie.\nIl 16 marzo 2013 viene esonerato dalla ; gli subentra Giuseppe Pillon.\nCremonese.\nIl 12 marzo 2014 subentra a Vincenzo Torrente sulla panchina della . A causa della mancata promozione in Serie B dopo i play-off, non viene riconfermato per la stagione successiva.\nVarese.\nIl 1\u00ba marzo 2015 viene ingaggiato come nuovo allenatore del in sostituzione dell'esonerato Stefano Bettinelli, con un contratto fino al termine della stagione con rinnovo automatico in caso di salvezza, con i lombardi ultimi in classifica. Il 9 marzo dello stesso anno viene esonerato dopo due sole partite (8 giorni) alla guida della squadra lombarda, che hanno coinciso con altrettante sconfitte, contro (3-0) e Bologna (1-3), e al suo posto viene richiamato Bettinelli. Determinante \u00e8 stato anche il volere degli stessi giocatori di rivolere alla guida tecnica il suo predecessore.\nMatera.\nIl 3 luglio 2015 firma un contratto biennale con il Matera, club militante in Lega Pro. Viene esonerato il successivo 6 ottobre e sostituito da Pasquale Padalino.\nCatanzaro.\nIl 9 ottobre 2017 diventa allenatore del in sostituzione dell'esonerato Alessandro Erra. In seguito ad alcuni risultati negativi dopo le sconfitte in casa con il 0-1 e in trasferta con il per 2-1, si dimette il 6 marzo 2018 con la squadra all'undicesimo posto.\nAscoli.\nIl 24 giugno 2020 viene nominato nuovo allenatore dell'; dopo aver portato la societ\u00e0 marchigiana alla salvezza all'ultima giornata in campionato, il 24 agosto 2020, esattamente a due mesi dal sua arrivo, viene esonerato per divergenze venutasi a creare con la societ\u00e0.\nBrescia.\nIl 10 dicembre 2020 viene ingaggiato dal come nuovo allenatore, subentrando a Daniele Gastaldello, il quale entrer\u00e0 a far parte del suo staff come collaboratore tecnico dopo aver ricoperto temporaneamente la guida tecnica della squadra in occasione della partita di recupero della 5\u00aa giornata di campionato contro la . Due giorni dopo al debutto vince per 3-1 contro la capolista Salernitana e gi\u00e0 il 20 gennaio 2021 - dopo 3 vittorie, 2 pareggi e 3 sconfitte - prolunga il proprio contratto fino al 2022, ma il 3 febbraio, dopo le sconfitte contro e , viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 12 dicembre 2020 \""}
{"id": "533089", "revid": "767487", "url": "https://it.wikipedia.org/wiki?curid=533089", "title": "Marco Pecorari", "text": "Caratteristiche tecniche.\nPecorari \u00e8 un difensore centrale abile in marcatura e nel gioco aereo, dote che sfrutta anche in fase offensiva in occasione dei calci piazzati.\nCarriera.\nCresciuto nel vivaio juventino, fa il suo esordio da professionista nel Fiorenzuola, nel campionato di Serie C1 1996-1997. Nella stagione successiva i bianconeri lo girano in prestito all'Empoli di Luciano Spalletti, neopromosso in Serie A. Debutta nella massima serie il 4 gennaio 1998 in Lecce-Empoli 2-2, e colleziona in tutto 3 presenze.\nGioca poi una stagione in Serie B con il , prima di trasferirsi al dove rimane per quattro stagioni consecutive, conquistando la prima promozione in Serie B nella storia della societ\u00e0 calabrese nel 2000. Scaduto il contratto con il Crotone, nel 2003 si trasferisce in Serie B alla , dove disputa due stagioni nella serie cadetta.\nNell'estate 2005 \u00e8 acquistato, sempre a parametro zero, dal Lecce, con cui torna a militare in Serie A totalizzando 10 presenze nella stagione 2005-2006. Nel luglio 2006, dopo la retrocessione dei salentini, \u00e8 passato in prestito all' (ancora in Serie A): con i bianconeri disputa 15 partite, realizzando il suo unico gol nella massima serie, il 9 dicembre 2006 sul campo della . Nel gennaio 2007 il Lecce lo cede definitivamente allo Spezia, con cui ha ottenuto la salvezza in Serie B, segnando uno dei gol della sua squadra nella vittoria all'ultima giornata in trasferta contro la (3-2). Nel gennaio 2008 si trasferisce al e a fine stagione, svincolato, passa all'. Nell'estate 2009, dopo il fallimento dell'Avellino, viene acquistato dall'Arezzo. Rimane nella societ\u00e0 toscana anche nell'annata successiva, che segna il fallimento e la ripartenza dalla Serie D con il nome di Atletico Arezzo. Nella stagione 2011-2012 indossa la fascia di capitano, e conduce la squadra al secondo posto in campionato e a play-off, perso contro il San Don\u00e0.\nA partire dal 2013, in parallelo all'attivit\u00e0 di calciatore, entra nello staff delle giovanili della formazione aretina.\nNell'estate del 2014 viene acquistato dal Vado, squadra militante nel campionato di Serie D. Nell'inverno 2014 passa al Cossato, squadra militante nel campionato di Promozione; l'anno successivo viene ingaggiato dal Lucento, sempre in Promozione piemontese, ricoprendo anche l'incarico di allenatore degli Allievi."}
{"id": "533090", "revid": "131358", "url": "https://it.wikipedia.org/wiki?curid=533090", "title": "Crotone FC", "text": ""}
{"id": "533091", "revid": "287204", "url": "https://it.wikipedia.org/wiki?curid=533091", "title": "Il collasso dell'universo", "text": "Il collasso dell'universo \u00e8 un saggio di astronomia e astrofisica del 1977 scritto da Isaac Asimov.\nStruttura e Contenuti.\nCapitolo I - Particelle e forze.\nLe quattro forze.\nAnzitutto l'autore fornisce gli elementi di conoscenza delle interazioni, o \"forze\", che regolano e strutturano l'universo: \nCon linguaggio chiaro e semplice, Asimov fornisce alcune definizioni fondamentali: ogni particella nell'universo pu\u00f2 essere fonte di una o pi\u00f9 forze; la regione di spazio in cui la particella pu\u00f2 interagire con un'altra particella si chiama campo di forza. L'intensit\u00e0 dell'interazione diminuisce con l'aumentare della distanza fra le particelle, fino a diventare nulla al di fuori del campo di forza. Generalmente, la risposta all'interazione da parte delle particelle consiste in un movimento: a seconda del tipo di interazione si pu\u00f2 avere un \"avvicinamento\" (attrazione) oppure un \"allontanamento\" (repulsione) fra le particelle.\nQuindi l'autore mette a confronto le peculiarit\u00e0 di queste quattro interazioni: la forza nucleare forte \u00e8 quella che produce i campi di forza pi\u00f9 intensi; tali campi hanno tuttavia un'estensione dell'ordine di 10\u221213 centimetri, quindi hanno influsso soltanto a livello subatomico. In pratica questa forza \u00e8 responsabile della strutturazione degli adroni, cio\u00e8 delle particelle subatomiche dotate di massa quali i protoni e i neutroni, nonch\u00e9 dei nuclei atomici stessi. I protoni hanno carica elettrica positiva, quindi l'interazione elettromagnetica tende a separarli (repulsione); tuttavia l'interazione nucleare forte, che \u00e8 mille volte pi\u00f9 intensa di quella elettromagnetica, prevale su quest'ultima, tenendo insieme i nuclei. Ma la ridottissima estensione dei campi di forza nucleare forte, comporta il fatto che, in natura, non riescano a formarsi nuclei con pi\u00f9 di 92 protoni, e anche questi sono molto instabili. Il motivo \u00e8 da ricercarsi semplicemente nel fatto che nuclei atomici pi\u00f9 grandi non stanno insieme, in quanto gli adroni del nucleo uscirebbero dai campi di forza relativi. Comunque, anche negli elementi con un minor numero di protoni, si rende necessaria la presenza di un elevato numero di neutroni per stabilizzare il nucleo.\nGli atomi.\nMentre i neutroni sono soggetti alla forza nucleare forte ma non alla forza elettromagnetica, gli elettroni, viceversa, sono soggetti alla forza elettromagnetica ma non a quella nucleare (i protoni sono soggetti a entrambe queste interazioni). Dal momento che la carica elettrica degli elettroni \u00e8 di uguale grandezza ma di segno opposto rispetto a quella dei protoni, in corrispondenza dei nuclei si stabilizzeranno configurazioni di elettroni corrispondenti a quelle dei protoni del nucleo. Ci\u00f2 costituisce una configurazione elettricamente neutra e notevolmente stabile, chiamata atomo. La forza nucleare forte spiega dunque la coesione dei nuclei, mentre la forza elettromagnetica spiega l'esistenza degli atomi.\nSe il \"guscio elettronico\" degli atomi presentasse la carica elettrica distribuita in maniera perfettamente uniforme, gli atomi stessi tenderebbero a respingersi a causa del fatto che nelle loro regioni esterne \u00e8 presente una carica negativa. Tuttavia, questa simmetria \u00e8 valida soltanto per alcuni tipi di elementi, come l'elio, che presentano configurazioni atomiche molto equilibrate. Viceversa, in molti altri elementi la carica elettrica delle regioni esterne dell'atomo \u00e8 leggermente squilibrata, cosicch\u00e9 una parte della carica positiva del nucleo riesce a filtrare dalle regioni pi\u00f9 esterne, comportando un legame con la carica elettrica negativa dell'orbitale di un atomo vicino. Queste deboli forze elettromagnetiche, che filtrano da un atomo all'altro, e che sono responsabili della costituzione degli elementi allo stato solido e allo stato liquido, si chiamano forze di Van der Waals."}
{"id": "533092", "revid": "1699816", "url": "https://it.wikipedia.org/wiki?curid=533092", "title": "Einojuhani Rautavaara", "text": "Biografia.\nNato ad Helsinki, segu\u00ec dal 1948 al 1952 i corsi di Aarre Merikanto all'Accademia Sibelius. Fu proprio Jean Sibelius a spingerlo a proseguire gli studi alla Juilliard School di New York, dove fu allievo di Vincent Persichetti, Aaron Copland e Roger Sessions.\nHa lavorato per molti anni nelle pi\u00f9 prestigiose istituzioni musicali del suo paese, mantenendo la cattedra di composizione all'Accademia Sibelius dal 1976 al 1990.\nIl 27 luglio 2016 \u00e8 morto nella propria casa a Helsinki per complicazioni successive a un'operazione chirurgica.\nStile.\nRautavaara \u00e8 stato un autore molto prolifico ed eclettico. La sua musica accoglie la lezione seriale e questo emerge in particolare nella produzione giovanile: la serialit\u00e0 \u00e8 stata intesa da Rautavaara in una maniera molto libera, spesso distante dai severi canoni di Pierre Boulez. Questo \u00e8 vero ad esempio per pagine come la sua \"Sinfonia n.3\".\nLe ultime composizioni sono caratterizzate da un intenso misticismo, sottolineato dal riferimento alla figura degli angeli. Tratti tipici di molte composizioni di Rautavaara sono l'incedere rapsodico e austero degli archi, i vorticosi assoli del flauto e dell'oboe che, in un climax ascendente, raggiungono picchi di \"nordica\" lucentezza e grandiosit\u00e0.\nNon di rado si \u00e8 avvalso dell'uso del nastro magnetico, come per esempio in \"Cantus Arcticus\" (Concerto per Uccelli e orchestra), del 1972. Spiccano nel suo catalogo le 8 sinfonie, i 12 concerti solistici, i quartetti per archi e le opere liriche quali \"Vincent\" (1986-1987), sulla vita di Vincent van Gogh, \"Aleksis Kivi\" (1995-1996), \"Rasputin\" (2001-2003)."}
{"id": "533093", "revid": "287204", "url": "https://it.wikipedia.org/wiki?curid=533093", "title": "Gruppo di galassie di Maffei 1", "text": "Il Gruppo di galassie Maffei 1 (conosciuto anche come \"gruppo IC 342\") \u00e8 il gruppo di galassie pi\u00f9 vicino al nostro Gruppo Locale: probabilmente un tempo faceva parte del Gruppo Locale dal quale \u00e8 stato poi espulso in seguito ad uno scontro con la galassia di Andromeda.\nL'elemento principale del gruppo \u00e8 la galassia a spirale IC 342, ma il gruppo ha preso il nome dalla galassia ellittica gigante Maffei 1, che, insieme a Maffei 2, fu scoperta con filtri infrarossi nel 1968 dall'astronomo italiano Paolo Maffei (1926-2009). Entrambe le galassie si trovano vicino all'equatore galattico nella costellazione di Cassiopea nella zona d'ombra galattica e perci\u00f2 risultano fortemente offuscate da polveri e gas sulle lunghezze d'onda visibili. Maffei 2 \u00e8 una galassia a spirale barrata di media grandezza e luminosit\u00e0, lontana circa 9 milioni di anni luce, mentre la distanza di Maffei 1 \u00e8 stata stimata intorno ai 10 milioni di anni luce.\nAltre galassie note del gruppo sono Dwingeloo 1 e la sua galassia satellite Dwingeloo 2 e alcuni sistemi di galassie pi\u00f9 piccoli, inclusi due possibili satelliti di Maffei 1, (MB1 e MB2).\nFuture osservazioni del gruppo Maffei 1.\nIl sole compie un'orbita intorno alla nostra galassia ogni 225 milioni di anni. Tra circa 112 milioni di anni la Terra si trover\u00e0 dunque sull'altro lato della galassia. Molte delle galassie ora osservabili si troveranno allora nella zona d'ombra galattica. La Andromeda, la galassia del Triangolo e molte altre galassie non saranno pi\u00f9 visibili dalla Terra. Al loro posto ci sar\u00e0 una serie di nuove galassie in attesa di essere scoperte. Durante questo periodo di tempo il gruppo di galassie Maffei sar\u00e0 quindi meglio osservabile. Le galassie meglio osservabili saranno probabilmente Maffei 1, Maffei 2, Dwingeloo 1 e Dwingeloo 2."}
{"id": "533098", "revid": "33689", "url": "https://it.wikipedia.org/wiki?curid=533098", "title": "Tussio", "text": "Tussio \u00e8 una frazione del comune di Prata d'Ansidonia (AQ), situata sulla piana di Navelli, a circa 890 metri dal livello del mare e a circa 30 chilometri dal capoluogo L'Aquila. Caratterizzata da inverni rigidi e brevi estati, ha una popolazione stanziale di circa cento unit\u00e0.\nSorge su un colle nominato Cro, nome la cui origine si attribuirebbe al tipico verso dei corvi o all'abbreviazione del nome latino \"Crocus\" (zafferano, che viene coltivato tradizionalmente).\nToponimo.\nIl nome del paese deriverebbe dal nome del santo che sembrerebbe aver dimorato nelle sue grotte o dal termine latino \"Tutius\" (sicurezza), vista la salubrit\u00e0 dell'aria che nei tempi passati evit\u00f2 agli abitanti pestilenze e malarie. Sorge ai limiti dell'antico tratturo che in tempi di transumanza era attraversato dai greggi diretti in Puglia, tracciato quest'ultimo sull'antica via Claudia.\nStoria.\nNotevoli le testimonianze dell'antica civilt\u00e0 romana, dal vicino sito di Peltuinum lungo la storica via Claudia Nova, fino ad una coppia di leoni di pietra rinvenuti nel 1973 nelle vicinanze, ornamento dell'ingresso di un'antica villa ritrovata nei pressi del paese (oggi visibili presso il Museo nazionale d'Abruzzo a L'Aquila e presso la piazza del paese). Una leggenda narra che la villa di Ponzio Pilato fosse localizzata proprio a Tussio. \nSuccessivamente il borgo si svilupp\u00f2 nel XIII secolo, e fu amministrato dalla famiglia Camponeschi. La prima testimonianza si ha nell'anno 863 d.C. quando Tussio era feudo della baronia di Carapelle. Il villaggio era una torre di controllo che poi diventer\u00e0 il castello, con accanto una chiesa. \nNel 1254 il feudo partecip\u00f2 alla fondazione dell'Aquila con Bominaco e Prata. Dopo il saccheggio di Braccio da Montone del 1424, il castello and\u00f2 in degrado, e lentamente fu inglobato nell'attuale parrocchia di San Martino, con la cappella congrega di San Giuseppe, la torre di guardia fu trasformata in campanile.\nGrazie al suo isolamento e all'economia basata sull'agricoltura e la transumanza, ancora oggi ha mantenuto il perfetto aspetto medievale, con la parte pi\u00f9 alta a pianta ovoidale, caratteristica comune dei villaggi longobardi sorti attorno a un castello.\nNel 1703 il terremoto dell'Aquila sconvolse Tussio che fu ricostruita. Un altro terremoto, quello del 2009, ha danneggiato la chiesa parrocchiale. Tussio dal 1806 \u00e8 una frazione di Prata d'Ansidonia.\nLuoghi d'interesse.\nLe sue case costruite con malta e pietra rispettano ancora l'impianto originale di borgo fortificato, le sue strade circoncentriche sono unite da passanti spesso realizzati con archi dalle fondamenta delle case. In origine c'erano cinque siti religiosi, oggi se ne contano soltanto tre: la chiesa madre dedicata a San Martino Vescovo, la Congrega di San Giuseppe patrono del paese (notevole esempio di artigianato, vista la presenza al suo interno di pregevoli arredi in legno), la chiesetta dedicata alla Madonna di Loreto (situata sulla strada che porta verso la montagne che circondano Tussio). Si ritrovano anche i ruderi di una quarta chiesa dedicata alla Madonna della Neve e una piazzetta con il nome della quinta chiesa andata perduta, la Madonna in Gloria risalente al 1250."}
{"id": "533099", "revid": "767487", "url": "https://it.wikipedia.org/wiki?curid=533099", "title": "Gionata Mingozzi", "text": "Carriera.\nInizia con il , squadra della sua citt\u00e0, in Eccellenza, nella stagione 2001-2002. Con i romagnoli gioca anche un Campionato Dilettanti e un campionato di C2. Nel 2004-2005 sfiora la promozione in Serie A con il , collezionando 14 presenze in Serie B.\nNel 2005-2006 \u00e8 acquistato dalla Sampdoria, con cui esordisce in Serie A il 26 febbraio 2006 (-Sampdoria 1-0), per poi scendere in campo in un'altra partita.\nNell'estate del 2006 \u00e8 girato in prestito al Lecce, appena retrocesso in Serie B, ma non riesce a collezionare molte presenze con il tecnico Zden\u011bk Zeman. Con l'arrivo del nuovo allenatore Giuseppe Papadopulo Mingozzi, in procinto di passare al in gennaio, decide di restare al Lecce ed \u00e8 schierato pi\u00f9 spesso in campo.\nNell'estate del 2007 passa al in compropriet\u00e0 con la Sampdoria. In Veneto disputa 17 partite, la compropriet\u00e0 venne confermata anche per l'anno seguente.\nLa mattina del 15 luglio 2008, mentre stava recandosi al raduno della sua squadra per le visite mediche di inizio stagione a bordo della sua Porsche Cayman ha perso il controllo della vettura e si \u00e8 andato a schiantare contro il rimorchio di un autoarticolato. Nonostante i pronti soccorsi degli automobilisti e l'arrivo delle ambulanze dall'ospedale di Mestre, Mingozzi \u00e8 morto per i gravi traumi riportati."}
{"id": "533102", "revid": "767487", "url": "https://it.wikipedia.org/wiki?curid=533102", "title": "Grande carestia irlandese del 1740-1741", "text": "La carestia irlandese del 1740-41 fu forse di grandezza paragonabile alla pi\u00f9 nota Grande carestia del 1845-49. La carestia del diciottesimo secolo fu chiamata anch'essa all'epoca 'Grande carestia'. A differenza di quella della successiva, che ebbe causa nell'infezione del fungo peronospora che stermin\u00f2 il raccolto delle patate, la carestia del 1740-41 fu dovuta a cattivo tempo fuori stagione per una serie di anni consecutivi che port\u00f2 a raccolti estremamente poveri.\nNon ci sono informazioni disponibili sul numero di morti causati dalla carestia, in quanto le informazioni demografiche dell'epoca non sono disponibili per mancanza di censimenti nel diciottesimo secolo e la mancanza di archivi della Chiesa cattolica, a causa delle Leggi penali introdotte dagli inglesi in Irlanda nel 1695. Anche il calcolo della mortalit\u00e0 della carestia delle patate ha presentato delle difficolt\u00e0, malgrado i risultati dei censimenti del 1848 e 1851. Tuttavia lo storico irlandese Joe Lee ha speculato dai dati contemporanei, e da informazioni su altre carestie dell'epoca, che la mortalit\u00e0 del 1740-41 fu simile a quella del secolo successivo, cio\u00e8 mor\u00ec un decimo della popolazione.\nL'anno 1741, durante il quale la carestia imperversava e la mortalit\u00e0 era maggiore, \u00e8 conosciuto nella memoria popolare come l'\"anno del massacro\" ('bliain an \u00e1ir' in irlandese)."}
{"id": "533110", "revid": "4053559", "url": "https://it.wikipedia.org/wiki?curid=533110", "title": "Aspettativa (economia)", "text": ""}
{"id": "533121", "revid": "3115", "url": "https://it.wikipedia.org/wiki?curid=533121", "title": "Glicosoma", "text": "Il glicosoma \u00e8 un organello cellulare vescicolare, simile al perossisoma, tipico di alcuni protozoi, come i parassiti \"Trypanosoma brucei\" e \"Leishmania\". Il glicosoma, in questi organismi, \u00e8 la sede della glicolisi (da cui prende il nome), della beta-ossidazione degli acidi grassi e di altri processi metabolici.\nIl glicosoma fu scoperto e descritto per la prima volta da Fred Opperdoes e Piet Borst nel 1977. L'importanza del glicosoma in organismi come \"T. brucei\" \u00e8 dovuta al fatto che questo parassita, quando si trova all'interno del mammifero ospite, \u00e8 dipendente da una via catabolica anaerobica come la glicolisi. \"Leishmania\", invece, ricava energia dalla combinazione tra glicolisi e fosforilazione ossidativa mitocondriale.\nLa dipendenza dal glicosoma che questi parassiti mostrano, rende questo organello un interessante bersaglio farmacologico: questi parassiti, infatti, sono responsabili di un numero molto esteso di patologie (come la cosiddetta malattia del sonno), diffuse specialmente nei paesi in via di sviluppo. Si \u00e8 infatti evidenziato che organismi artificialmente privati di glicosoma reagiscono al glucosio come ad una molecola tossica ."}
{"id": "533122", "revid": "762947", "url": "https://it.wikipedia.org/wiki?curid=533122", "title": "Lorraine Hunt Lieberson", "text": "Biografia.\nNel 1999 si esib\u00ec in due cantate di Bach (regia di Peter Sellars, direttore d'orchestra Craig Smith) a New York.\nNel 1999 debutta al Metropolitan Opera House di New York come Myrtle Wilson nella prima esecuzione assoluta di The Great Gatsby di John Harbison diretta da James Levine con Susan Graham, Jerry Hadley e Dawn Upshaw.\nLa sua intensit\u00e0 drammatica e il suo impegno appassionato per la sua musica, che fosse un movimento sinfonico di Mahler, una cantata di Bach o un singolo lied di Schubert, tanto quanto per un ruolo da protagonista, le sono valsi innumerevoli paragoni con Maria Callas, eppure era cos\u00ec poco da diva che non ha mai assunto un addetto stampa. Il suo repertorio spaziava da H\u00e4ndel a Rameau, da Harbison a Bizet.\nLa cantante \u00e8 morta a Santa Fe all'et\u00e0 di 52 anni. Da tempo soffriva per un tumore al seno."}
{"id": "533123", "revid": "2166030", "url": "https://it.wikipedia.org/wiki?curid=533123", "title": "Diana di Poitiers", "text": "Fu molto celebre per la sua bellezza e per il ruolo influente che ebbe nella politica del re Enrico II di Valois\nBiografia.\nInfanzia.\nDiana fu la primogenita di Giovanni di Poitiers (morto nel 1539), appartenente ad un ramo cadetto della Casa di Poitiers, quella dei Saint-Vallier; egli fu visconte d'Estoile, signore di Saint-Vallier. La madre di Diana fu Giovanna di Batarnay. Il luogo di nascita non \u00e8 conosciuto con certezza: secondo alcuni storici sarebbe avvenuta a Poitiers nella Vienne, secondo altri a \u00c9toile nella Dr\u00f4me. \nMatrimonio.\nIl 16 aprile 1515, avendo da poco compiuto i quindici anni, spos\u00f2 a Parigi, presso il palazzo di Borbone, Luigi di Br\u00e9z\u00e9, conte di Maulevrier, figlio del siniscalco di Normandia, Giacomo di Br\u00e9z\u00e9, al quale diede due figlie.\nLuigi di Br\u00e9z\u00e9 mor\u00ec il 23 luglio 1531 ad Anet e Diana prese i veli del lutto in maniera definitiva. Divenne, qualche anno dopo, la favorita del duca d'Orl\u00e9ans, figlio di Francesco I e successivamente re sotto il nome di Enrico II. Diana era intelligente, intrigante, di alta nobilt\u00e0, e cosciente del proprio prestigio e della propria influenza, pur essendo di vent'anni pi\u00f9 vecchia del proprio amante.\nCondivise l'influenza dapprima con la duchessa d'\u00c9tampes, Anne de Pisseleu d'Heilly, favorita del re Francesco I: ognuna di loro aveva il proprio partito alla corte, e la loro rivalit\u00e0 sfoci\u00f2 diverse volte in scene scandalose.\nAmante del Re.\nLa sua relazione con Enrico II inizi\u00f2 alla fine degli anni 1530. Tenace nei propri odi, Diana riusc\u00ec a trarre il massimo profitto dalla propria posizione per influenzare Enrico II dal momento in cui questo sal\u00ec al trono (1547). Diana fece esiliare la duchessa d'\u00c9tampes e divenne pressoch\u00e9 onnipotente.\nPersino Caterina de' Medici, moglie di Enrico II, dovette cedere all'ascendente della favorita sul re, che fu nominata Duchessa del Valentinois (1548) e che si circond\u00f2 di una corte brillante. Fece costruire da Philibert Delorme il Castello di Chenonceaux, una delle opere pi\u00f9 belle dell'epoca, e fece da mecenate a diversi artisti, come Jean Goujon, noto per aver scolpito la Fontana di Diana. Fervente cattolica, spinse il suo amante a reprimere i protestanti.\nMorte.\nDopo il decesso del re (1559), Caterina de' Medici divenne reggente del figlio Francesco II e obblig\u00f2 Diana di Poitiers a restituire alla corona il Castello di Chenonceaux in cambio del castello di Chaumont. Diana mor\u00ec a 66 anni, avvelenata dall'oro liquido (od \"oro potabile\"), un infuso di oro disperso che ingeriva per mantenersi giovane, come pubblicato dal \u00abBritish Medical Journal\u00bb nel dicembre del 2009, dopo i risultati delle analisi di un'\u00e9quipe specialista nella ricerca paleopatologica sulle spoglie della bella nobildonna. Durante la Rivoluzione francese la sua tomba ad Anet fu profanata e i suoi resti gettati in una fossa comune.\nInfluenze culturali.\nLe sue \"Lettere\" sono state pubblicate nel 1866 da Georges Guiffrey. La tradizione vuole che sul suo seno (celebrato dal pittore Fran\u00e7ois Clouet), sia stata modellata la coppa per la corretta degustazione dello champagne: come questo vino era considerato il migliore, cos\u00ec il seno di Diana di Poitiers veniva ritenuto il pi\u00f9 bello della sua epoca.\nIl film \"Diana la cortigiana\", con Lana Turner protagonista, racconta la sua vita.\nDiscendenza.\nCon Luigi di Br\u00e9z\u00e9 Diana ebbe:"}
{"id": "533125", "revid": "373458", "url": "https://it.wikipedia.org/wiki?curid=533125", "title": "Cr\u00e8me caramel", "text": "La cr\u00e8me caramel, chiamata anche caramel custard, \u00e8 un tipo di crema con uno strato di caramello liquido in superficie. Si differenzia dalla \"cr\u00e8me br\u00fbl\u00e9e\", in cui lo strato di caramello \u00e8 invece duro. Gli ingredienti della \"cr\u00e8me caramel\" sono latte, uova, zucchero e, di solito, vaniglia, secondo quantitativi che possono variare sensibilmente.\nEtimologia.\n\"Cr\u00e8me caramel\" \u00e8 un termine francese, \u00e8 un piatto molto diffuso in Europa e nel mondo, conosciuto come 'flan' nei paesi di lingua spagnola. Anche negli Stati Uniti, \u00e8 conosciuto soprattutto come piatto latino-americano quindi \u00e8 spesso chiamato \"Flan\"; in Europa invece \u00e8 generalmente chiamato \"cr\u00e8me caramel\".\nDiffusione nel mondo.\nLo scrittore di gastronomia Alan Davidson sottolinea che: \"Nell'ultima parte del ventesimo secolo la cr\u00e8me caramel ha occupato una parte eccessivamente larga dei menu dei ristoranti europei. Questo, probabilmente, per convenienza dei ristoranti, in grado di poter preparare i dolci molto in anticipo e mantenerli fino al necessario.\"\nCr\u00e8me caramel preconfezionate sono molto diffuse nei negozi giapponesi, conosciute con il nome di , e distribuite in numerose varianti e di diversi marchi.\nIn Argentina, Uruguay e alcuni paesi limitrofi, la \"cr\u00e8me caramel\" \u00e8 mangiata di solito con \"dulce de leche\".\nLa \"cr\u00e8me caramel\" \u00e8 anche molto diffusa in Vietnam.\nUn dolce simile \u00e8 inoltre servito nelle Filippine dal nome \"Lech\u00e8 Flan\", una versione pi\u00f9 leggera del flan spagnolo, utilizzata soprattutto nelle festivit\u00e0."}
{"id": "533127", "revid": "1543377", "url": "https://it.wikipedia.org/wiki?curid=533127", "title": "HMS Dreadnought (1906)", "text": "La sesta HMS Dreadnought della Royal Navy britannica fu la prima corazzata monocalibro, cio\u00e8 a essere armata con tutte le batterie principali di calibro uniforme, piuttosto che possedere una batteria secondaria di cannoni di calibro inferiore. Fu anche la prima azionata esclusivamente da turbine a vapore: 4 gruppi di turbine a vapore per un totale 24\u00a0700 CV. \nFu una nave cos\u00ec rivoluzionaria che il suo nome divenne un termine generico per le navi da battaglia moderne, mentre quelle precedenti vennero definite \"pre-dreadnought\". La sua introduzione innesc\u00f2 una corsa agli armamenti tra il Regno Unito e le altre marine militari del mondo, in particolare quella della Germania imperiale che va citata come una delle cause della prima guerra mondiale.\nVenne costruita negli arsenali di Portsmouth tra l'ottobre del 1905 e il dicembre del 1906. La \"Dreadnought\" rappresent\u00f2 la nave da guerra pi\u00f9 armata dell'epoca essendo dotata di 10 (contro il record precedente di 4) cannoni da 12\" (305\u00a0mm) 12\"/45 Mark X. Le torrette dei cannoni erano pi\u00f9 alte per facilitarne l'uso e il fuoco sulle lunghe distanze. Inoltre, era armata con 5 tubi lanciasiluri sott'acqua. Lo scafo emerso era corazzato con piastre spesse 28\u00a0cm. Successivamente vennero aggiunti anche 24 cannoni da 12 pdr (pounder, equivalenti a un calibro di 76 mm) per la difesa ravvicinata.\nGenesi.\nI progetti di navi da battaglia dell'epoca prevedevano generalmente quattro cannoni principali in torri gemelle a poppa e a prua, con diversi cannoni di calibro inferiore allineati lungo i fianchi della nave, in maniera simile a quello delle navi da guerra a vela. Non solo ci\u00f2 rendeva quasi met\u00e0 dei cannoni della nave inutilizzabili in ogni dato momento (mentre le torri erano libere di tirare dall'una o l'altra fiancata), ci\u00f2 permetteva anche all'acqua di infiltrarsi nella nave attraverso i portelli dei cannoni, un chiaro rischio in caso di mare mosso. \nInoltre, ogni calibro di cannone aveva propriet\u00e0 balistiche differenti, complicando grandemente le operazioni di puntamento, specialmente l'osservazione degli spruzzi d'impatto. I cannoni di calibro inferiore dovevano trattenere il fuoco per attendere l'impatto dei proiettili di calibro superiore (che avevano un tempo di volo maggiore) o rischiare che gli spruzzi dell'impatto dei proiettili dei cannoni di calibro superiore venissero confusi con quelli dei cannoni di calibro inferiore.\nL'invenzione nel 1884 della turbina a vapore da parte di Charles Algernon Parsons permise un aumento significativo della velocit\u00e0 delle navi, dimostrato dalla prova non autorizzata della \"Turbinia\" che raggiunse i 34 nodi alla rivista navale di Spithead del 1897. Dopo ulteriori prove e la costruzione di due torpediniere equipaggiate con turbine a vapore, la HMS \"Viper\" e la HMS \"Cobra\", l'Ammiragliato conferm\u00f2 nel 1905 che i vascelli della Royal Navy sarebbero stati equipaggiati con motori a turbina.\nIl concetto di corazzata monocalibro.\nIl concetto di una nave da guerra armata solo di cannoni di grande calibro (e detta perci\u00f2\" \"monocalibro\"\") in grado di sparare a grandi distanze sembra essere emerso con l'aumento della potenza dei siluri. L'architetto navale italiano Vittorio Cuniberti articol\u00f2 per primo il concetto di una nave da battaglia armata solo di cannoni di grande calibro nel 1903 (sebbene John Fisher affermasse di aver avuto questa idea nel 1900). Quando la Regia Marina non persegu\u00ec la sua idea, Cuniberti scrisse un articolo per \"Jane's Fighting Ships\" propagandando il suo concetto. Propose una futura ideale nave da battaglia britannica del dislocamento di 17\u00a0000 tonnellate armata con un'artiglieria principale di dodici cannoni da 12\" (305\u00a0mm), dotata di una cintura corazzata spessa 30\u00a0cm e con una velocit\u00e0 di 24 nodi.\nLo sviluppo giapponese (1904-1905).\nLa guerra russo-giapponese (1904-1905) forn\u00ec l'esperienza pratica per dimostrare il concetto. La marina russa venne decisamente sconfitta nelle battaglie navali della guerra russo giapponese, specialmente nella battaglia di Tsushima dalla Marina imperiale giapponese, che era equipaggiata con navi da battaglia moderne, per la maggior parte di progetto britannico. Gli eventi della battaglia confermarono al mondo che negli scontri navali dell'epoca solo i calibri maggiori erano importanti. Con la crescita di calibro dei cannoni secondari l'avvistare e il distinguere gli spruzzi dei cannoni secondari e principali era divenuto problematico. La battaglia di Tsushima dimostr\u00f2 che il danno causato dai calibri maggiori era molto maggiore di quello dei secondari. Inoltre, dimostr\u00f2 la praticit\u00e0 delle battaglie combattute al di l\u00e0 della gittata dei cannoni secondari (11\u00a0km). Stati Uniti, Giappone e Regno Unito iniziarono a studiare piani per il progetto di navi da battaglia monocalibro.\nLa \"Satsuma\" fu la prima nave da battaglia al mondo a essere progettata (1904) e impostata (15 maggio 1905) come nave da battaglia monocalibro, cinque mesi prima della \"Dreadnought\". La mancanza di cannoni permise di equipaggiarla con soli quattro dei dodici cannoni da 305\u00a0mm previsti in origine.\nSviluppi statunitensi.\nInfluenzati da William S. Sims, anche gli Stati Uniti iniziarono a progettare una nave da battaglia monocalibro prima della \"Dreadnought\": la USS \"South Carolina\" e la USS \"Michigan\" furono presentate al Congresso nel 1904. Gli Stati Uniti furono per\u00f2 lenti a muoversi, le navi non furono autorizzate fino alla primavera del 1905 e non furono impostate prima dell'autunno del 1906, dopo la \"Dreadnought\". La classe South Carolina montava tutti i suoi cannoni principali sulla linea centrale, evitando le torrette ai lati preferite dai britannici. Diversamente dal \"Dreadnought\", erano equipaggiate con motori a vapore a tripla espansione, non con turbine, un approccio conservativo reso necessario dal requisito statunitense di un'autonomia maggiore a spese della velocit\u00e0.\nSviluppi britannici.\nIl Regno Unito, con l'ammiraglio sir John \"Jackie\" Fisher, che divenne Primo Lord del Mare nel 1904 si port\u00f2 in vantaggio. Il comitato di progetto di Fisher, riunito nel 1904 consisteva nel Director of Naval Construction e di altre figure esperte. Queste produssero il progetto per il \"Dreadnought\". Per poter avere le nuove navi che desiderava, Fisher dovette renderle anche finanziariamente attraenti - dimostrando che sarebbero costate meno da costruire e gestire che la flotta corrente. La \"Dreadnought\" fu impostata e assemblata con una rapidit\u00e0 senza precedenti, venne completata in un anno e un giorno pi\u00f9 tardi nell'ottobre 1906. Fisher aveva originariamente sostenuto una Royal Navy basata su sottomarini e torpediniere e successivamente aveva temperato le sue idee con la visione di grossi incrociatori da battaglia monocalibro che avrebbero avuto la potenza di fuoco e la velocit\u00e0 per ingaggiare navi da battaglia e incrociatori, sebbene con una corazzatura molto inferiore. Fisher riteneva che la velocit\u00e0 sarebbe stata una difesa migliore di una corazzatura. Sebbene il concetto di incrociatore da battaglia divenne popolare nella corsa agli armamenti per la prima guerra mondiale Fisher fu, nonostante ci\u00f2, forzato dall'Ammiragliato a creare una nave da battaglia monocalibro.\nTecnologia.\nIl concetto era semplice ed era stato preso in considerazione dagli ingegneri navali gi\u00e0 da qualche anno. Il \"Dreadnought\" venne progettato per utilizzare turbine a vapore al posto delle pi\u00f9 vecchie macchine a pistoni a triplice espansione che equipaggiavano praticamente tutte le navi dell'epoca. La velocit\u00e0 calcolata era di 21 nodi (39\u00a0km/h), sufficienti a superare in velocit\u00e0 ogni nave da battaglia esistente (rendendo impossibile chiudere le distanze per attaccare) e sarebbe stato pi\u00f9 pesantemente armato di qualunque incrociatore o torpediniera in grado di raggiungerla, rispettando il ben conosciuto assioma di Nathan Bedford Forrest.\nI sottomarini furono in gran parte ignorati. Protetta perci\u00f2 dalle navi minori, i cannoni leggeri che sarebbero stati normalmente piazzati lungo le fiancate per difendersi da esse poterono essere rimossi, lasciando maggiore spazio per i cannoni maggiori, che furono piazzati sul ponte principale.\nLa \"Dreadnought\" era armata con cinque torri binate, tre erano situate convenzionalmente lungo il centronave, con una a prua e due a poppa (separate da un intervallo considerevole). Due altre torri erano montate sui fianchi della superstruttura del ponte. Questo rendeva in effetti le torri laterali inutili in alcune circostanze. La \"Dreadnought\" poteva scaricare una bordata, al massimo, di otto cannoni verso bersagli a poppa e di sei cannoni verso bersagli di fronte, in ogni caso entro un ristretto arco di tiro; in nessun caso avrebbe potuto portare il pieno effetto dei suoi dieci cannoni da 12\" (305\u00a0mm) sullo stesso bersaglio. Quando fu progettata questo tipo di progetto venne considerato, su istigazione di Fisher, di grande importanza rispetto alla capacit\u00e0 di sparare una bordata piena. \nQuesto tipo di progetto venne perpetuato nelle classi successive e nelle prime classi di incrociatori da battaglia. Le navi da battaglia della classe Orion furono le prime navi capitali della Royal Navy ad avere tutte le torri disposte lungo il centronave, una disposizione che era stata rifiutata per il \"Dreadnought\" onde minimizzare il supposto rischio di danni dovuti alle vampate di sparo alle torrette disposte ravvicinate. Questa paura si rivel\u00f2 infondata e le successive navi da battaglia usarono una struttura \"sovraimposta\" in cui le torri erano organizzate in una scala a salire lungo il centronave. Vennero inclusi dei cannoni leggeri per la difesa ravvicinata, ma non furono pensati come armi offensive.\nI vascelli che ci si aspettava il \"Dreadnought\" avrebbe dovuto affrontare potevano solo portare sul bersaglio fino a quattro cannoni di dimensione similare, pi\u00f9 diversi cannoni di calibro inferiore che sarebbero stati tenuti a distanza dal fuoco del \"Dreadnought\". In effetti il \"Dreadnought\" equivaleva a tre o pi\u00f9 navi da battaglia in potenza di fuoco \"reale\" in combattimento.\nL'uso di batterie principali uniformi semplific\u00f2 grandemente la correzione del tiro in azione. Dato che tutti i cannoni avevano le stesse caratteristiche balistiche e che erano tutti controllati da una singola centrale di tiro (e che venivano sparati simultaneamente mediante un impulso elettrico), i proiettili, se mancavano il bersaglio, cadevano con una dispersione la cui disposizione dipendeva da fattori casuali e il cui centro era soggetto a errori di mira e altri effetti deterministici come il vento. Se i proiettili impattavano oltre il bersaglio, le correzioni venivano fatte per accorciare il tiro. Similmente, se cadevano prima del bersaglio il tiro veniva allungato. \nSe il bersaglio era \"inquadrato\" allora veniva sparata un'altra bordata con lieve correzioni di mira per correggere l'effetto del vento e delle differenze di rotta. Per una data carica di polvere le correzioni erano fatte mediante lievi variazioni dell'elevazione. In contrasto, usando cannoni di caratteristiche differenti era difficile determinare quale cannone era responsabile di un certo impatto. La costruzione del \"Dreadnought\" coincise con miglioramenti alle centrali di tiro, specificatamente la centrale di tiro realizzata da Frederic Dreyer.\nUn'altra innovazione fu l'eliminazione dei passaggi longitudinali tra i compartimenti al di sotto del ponte principale. Mentre le porte che connettevano questi compartimenti potevano essere chiuse durante il combattimento, era stato dimostrato che erano una delle debolezze principali della sicurezza di una nave; una collisione durante gli esercizi di flotta aveva gi\u00e0 causato l'affondamento di un incrociatore da battaglia.\nInfine, venne invertita la tipica organizzazione dell'equipaggio, il personale arruolato ospitato a prua della nave (il castello di prua) e gli ufficiali a poppa. Diversamente dalle navi a vela, che erano controllate da poppa, le moderne navi da guerra erano controllate dal ponte in alto e nel primo quarto o terzo della nave. Spostando il \"territorio degli ufficiali\" dalla poppa questi furono pi\u00f9 vicini ai posti di comando, mentre fuochisti e ingegneri, ora ospitati a poppa, erano anch'essi pi\u00f9 vicini ai loro posti di lavoro.\nCostruzione e primi anni.\nFisher era cos\u00ec convinto che la costruzione del progetto sarebbe stata approvata che inizi\u00f2 a raccogliere l'acciaio per lo scafo ancora prima di aver trovato uno scalo per la costruzione. Questa fu una decisione fortunata, dato che nel frattempo venne progettata una nuova forma per lo scafo che avrebbe diminuito la resistenza idrodinamica e, pertanto, aumentato la velocit\u00e0. Fisher, soddisfatto della velocit\u00e0 di progetto originale di 21 nodi (39\u00a0km/h), sfrutt\u00f2 le migliori prestazioni del nuovo scafo per aumentare il peso della corazzatura. \nIl progetto finale prevedeva 280\u00a0mm di corazzatura sui fianchi e sulle torri, 76\u00a0mm pi\u00f9 del progetto di un anno prima. La costruzione inizi\u00f2 nell'ottobre 1905; la nave fu varata alla presenza di re Edoardo VII il 10 febbraio 1906, dopo soli quattro mesi di lavori. Il \"Dreadnought\" prese il mare il 3 ottobre 1906 dopo solo un anno e un giorno dall'inizio della costruzione. Il processo era stato accelerato utilizzando le torri originariamente progettate per la classe Lord Nelson di navi da battaglia, che l'avevano preceduta. La rapidit\u00e0 con la quale la \"Dreadnought\" era stata costruita fu quasi altrettanto allarmante per le altre marine militari, quanto le sue caratteristiche.\nLa \"Dreadnought\" entr\u00f2 in servizio per le prove a mare nel dicembre 1906 e nel gennaio 1907 fece rotta per il mare Mediterraneo e quindi verso Port of Spain, Trinidad. Il suo apparato motore e le sue artiglierie vennero sottoposti a un intenso ciclo di prove da parte del capitano sir Reginald Bacon. Nel suo rapporto egli afferm\u00f2: \u00abNessun membro del Comitato di Progetto aveva osato sperare che tutte le innovazioni introdotte avrebbero avuto tanto successo quanto \u00e8 avvenuto\u00bb. Sei altre navi da battaglia furono costruite essenzialmente lungo le stesse linee, sebbene la \"Dreadnought\" sarebbe rimasta l'unica della sua classe. Ritornando a Portsmouth la \"Dreadnought\" divenne la nave ammiraglia della Home Fleet tra il 1907 e il 1912. Come tale, spese la maggior parte del suo tempo nelle acque nazionali, con occasionali crociere verso la Spagna e il Mediterraneo.\nLa sua costruzione, prove e primo servizio furono attentamente sorvegliate dalle autorit\u00e0 navali mondiali. Il suo progetto eclissava cos\u00ec completamente i tipi precedenti che le successive navi da battaglia furono genericamente chiamate \u00abdreadnoughts\u00bb e le precedenti definite \u00abpre-dreadnoughts\u00bb. Il suo periodo di superiorit\u00e0 fu comunque corto: la \"Dreadnought\" era stata originariamente costruita per dimostrare alle altre marine militari la futilit\u00e0 di tentare di stare alla pari con la Royal Navy, ma come nel passato (vedi la HMS \"Warrior\" per esempio), la Royal Navy sottostim\u00f2 il desiderio della flotta tedesca di stare alla pari. La sua costruzione scaten\u00f2 una corsa agli armamenti navali e ben presto tutte le principali marine militari cominciarono ad aggiungere navi simili alla \"Dreadnought\" alle proprie flotte.\nLa \"Dreadnought\" venne ben presto seguita da altre sei navi, quasi identiche a cominciare dalle tre della Classe Bellerophon, nelle quali vennero corretti diversi difetti di progetto.\nIl declino, la grande guerra.\nProgetti sempre pi\u00f9 veloci vennero messi in servizio e la \"Dreadnought\" si trov\u00f2 sempre pi\u00f9 superata, mentre la disposizione inusuale delle sue torri era gi\u00e0 stata abbandonata in favore delle torri in linea. La sua relativa mancanza di velocit\u00e0 la rese vulnerabile ad attacchi con siluri da parte di imbarcazioni pi\u00f9 piccole e poich\u00e9 questi non erano stati considerati in fase di progetto era insufficientemente corazzata contro i siluri. Vennero aggiunti dei cannoni da 12 pdr (pounder, equivalenti a un calibro di 76\u00a0mm) sopra le torri principali per tenere a distanza le torpediniere e venne aggiunta una rete antisiluri sui fianchi per proteggerla quando ancorata in porto. Queste modifiche non furono sufficienti a convincere l'Ammiragliato che sarebbe stata sicura in battaglia contro le torpediniere e i sottomarini moderni. Allo scoppio della prima guerra mondiale nel 1914 era l'ammiraglia del Fourth Battle Squadron nel mare del Nord, con base a Scapa Flow.\nIronicamente, per un vascello progettato per ingaggiare le navi da battaglia nemiche, l'unica sua azione significativa fu lo speronamento e affondamento di un sottomarino tedesco, l'U-29 il 18 marzo 1915; la \"Dreadnought\" divenne perci\u00f2 la prima nave da battaglia ad aver affondato un sottomarino. Venne ritirata dalla flotta a causa della sua bassa velocit\u00e0 che le rendeva impossibile mantenere la posizione e dal maggio 1916 fu l'ammiraglia della 3rd Battle Squadron, con base a Sheerness sul Tamigi, parte di una forza intesa a contrastare la minaccia di bombardamenti costieri da parte di incrociatori da battaglia tedeschi. La \"Dreadnought\" venne sottoposta a un aggiornamento proprio durante il periodo della battaglia dello Jutland, perci\u00f2 manc\u00f2 l'azione pi\u00f9 significativa della Royal Navy durante la guerra. Ritorn\u00f2 alla Grand Fleet dal marzo all'agosto 1918. In cattive condizioni a causa delle continue missioni di pattuglia nel mare del Nord, venne messa in riserva a Rosyth dopo la guerra. La \"Dreadnought\" venne disarmata il 31 marzo 1920, venduta alla T. Ward &amp; Company nel 1922 e smantellata a Inverness, Scozia, nel 1923.\nIn suo onore, nel 1960, quando il Regno Unito mise in servizio il suo primo sottomarino nucleare, in riconoscimento di come le cose fossero cambiate con il suo ingresso in servizio, lo battezz\u00f2 anch'esso \"Dreadnought\".\nNell'anniversario del suo varo nel 1906 venne aperta un'esibizione temporanea al Royal Naval Museum di Portsmouth.\nUlteriori sviluppi.\nNel 1915 il Regno Unito introdusse un'ulteriore evoluzione: la classe Queen Elizabeth. Quest'ultima era dotata di 8 cannoni da 15\" (381\u00a0mm), ciascuno capace di sparare un proiettile di 1\u00a0920 libbre (870 kg) a 35\u00a0km. La \"Queen Elizabeth\" fu seguita da altre quattro unit\u00e0 della stessa classe: \"Warspite\", \"Barham\", \"Valiant\" e \"Malaya\", che furono impiegate anche nella seconda guerra mondiale.\nBilancio finale.\nL'introduzione di queste super navi innesc\u00f2 una corsa agli armamenti tra il Regno Unito e la Germania che fu una delle cause della prima guerra mondiale. Al suo scoppio nel 1914 la Royal Navy aveva in servizio 19 corazzate monocalibro e 13 erano in costruzione, mentre la Germania ne aveva 13 e 7 in costruzione. Le altre flotte dotate di corazzate monocalibro nel 1914 erano: Stati Uniti (8), Francia (8), Giappone (4), Austria-Ungheria (2) e Italia (1).\nLo sforzo finanziario e l'impiego di risorse necessarie per le navi da battaglia misero in risalto i difetti di navi superpotenti, ma inutilizzate o inutilizzabili e destinate ad arrugginire nelle basi navali per quasi tutto il conflitto, perch\u00e9 estremamente vulnerabili e poco flessibili, nonch\u00e9 troppo importanti per la flotta per permettersi di perderle.\nConsiderando solo le unit\u00e0 perlomeno impostate a quella data, la consistenza delle flotte allo scoppio della prima guerra mondiale era\nDreadnought hoax.\nIl 7 febbraio 1910 la nave fu il teatro di una burla organizzata da Horace de Vere Cole; egli invi\u00f2 un falso telegramma alla Royal Navy per organizzare una visita da parte di alcuni membri della casa reale abissina. Questi in realt\u00e0 erano cinque amici di Cole, tra cui la scrittrice Virginia Woolf, vestiti con abiti tribali e con il volto dipinto di nero; i falsi diplomatici durante l'intera visita mostrarono di non comprendere una sola parola di inglese, si espressero solo in un incomprensibile idioma di fantasia ricco di termini greci e latini esclamando \"Bunga! Bunga!\" come segno di ammirazione per la potenza della nave da guerra e dei suoi apparati. Cole mand\u00f2 una foto dell'evento al quotidiano \"The Daily Mirror\" e la notizia apparve nei giornali il 12 febbraio dello stesso anno; Il \"Western Daily Mercury\" pubblic\u00f2 l'articolo con il titolo \"Bunga bungle!\" (Bungle in inglese significa pasticcio)"}
{"id": "533133", "revid": "124688565", "url": "https://it.wikipedia.org/wiki?curid=533133", "title": "Cavalieri neri (I Cavalieri dello zodiaco)", "text": " I , o Cavalieri neri, sono dei personaggi dei manga e degli anime dell'universo fantastico de \"I Cavalieri dello zodiaco\" (\"Saint Seiya\" in originale), nato dal mangaka Masami Kurumada.\nSono una casta di Saint rinnegati che hanno deciso di utilizzare le loro abilit\u00e0 per fini personali (ambizioni e desiderio di potere). Per questa ragione sono stati abbandonati dalla Dea Atena, che li confinati sull'isola \"Death Queen\" (\"Isola della Regina Nera\" nel doppiaggio italiano). Come gli altri Saints, anche i Black Saints vestono un'armatura (o Cloth) ispirata alle costellazioni; nel loro caso le loro armature sono nere (e per questo sono chiamate in originale Black Cloths o Armature nere nel doppiaggio televisivo italiano,) e copie identiche dei Bronze e Silver Cloth, che sono ispirate a costellazioni con latitudine intermedia tra quelle zodiacali e quelle polari.\nCaratteristiche.\nI Black Saints sono una casta particolare, formata da individui che, per un motivo o per un altro, non sono riusciti a conquistare una vera armatura, ma hanno comunque cosmo e poteri da Saint. Avendo deciso di utilizzare le loro capacit\u00e0 per fini personali e non per difendere la giustizia, sono stati ripudiati da Atena, che li ha confinati sulla \"Death Queen\", un'isola vulcanica considerata come un inferno sulla Terra per le sue terribili e durissime condizioni di vita.\nIn quanto casta di rinnegati, i Black Saints non obbediscono n\u00e9 ad Atena n\u00e9 al Grande Sacerdote, ma seguono gli ordini di un capo che, come nel caso di Ikki e di Jango, \u00e8 molto temuto e rispettato. Questo ruolo viene ottenuto con la forza, sconfiggendo e uccidendo il precedente per poi prenderne il posto. Un'altra figura sulla Death Queen \u00e8 il guardiano, che nella serie classica \u00e8 Guilty, che ha il compito di impedire con la forza ai Black Saints di allontanarsi dall'isola. Quando il guardiano \u00e8 in vita, i Black Saints vivono rintanati nella met\u00e0 pi\u00f9 remota dell'isola. Una volta che il guardiano viene ucciso, per\u00f2, i Black Saints sono liberi di allontanarsi dalla Death Queen.\nIl rapporto tra i Black Saints e il Grande Tempio in condizioni normali \u00e8 ostile, ma dipende comunque dalla persona che siede sul trono, come evidente durante il regno di Saga dei Gemelli, per il quale i Black Saints, almeno nell'anime, agiscono da sicari.\nI Black Saints indossano armature che sono copie identiche delle corazze di bronzo e argento da cui prendono il nome. Si trovano sulla Death Queen e sono tra le armature pi\u00f9 deboli, poich\u00e9 vengono distrutte abbastanza facilmente. Possiedono le stesse armi e difese delle armature originali, ma non i poteri (ad esempio, le catene nere non percepiscono la presenza dei nemici, mentre il Black Cloth della Fenice nera non si riforma dopo essere stata distrutto). Il numero esatto dei Black Saints \u00e8 sconosciuto, ma potenzialmente infinito visto che esistono numerose copie di ciascuna corazza (nel manga, infatti, esistono almeno due copie nere del Black Cloth del Dragone e svariate di quella della Fenice). Nell'Hypermyth, presente nell'artbook \"Cosmo Special\", viene rivelato che queste armature sono opera di un alchimista ribellatosi ad Atena.\nSerie classica.\nBlack Four.\nI , cio\u00e8 Black Swan, Black Andromeda, Black Dragon e Black Pegasus, sono le controparti negative di Hyoga, Shun, Shiryu e Seiya. Nel manga erano originariamente la guardia del corpo di Jango e di conseguenza i Black Saint pi\u00f9 potenti. In seguito alla sconfitta del loro capo da parte di Ikki, per\u00f2, decidono di mettersi al servizio di quest'ultimo e di seguirlo in Giappone per aiutarlo a recuperare il Gold Cloth del Sagittario. Nel manga, inoltre, i corpi di Black Swan, Black Andromeda e Black Dragon vengono utilizzati da Mu per ingannare i Silver Saints Misty, Moses, Asterion e Babel (inviati in Giappone a uccidere i cinque protagonisti), facendo loro credere di uccidere il Bronze Saint corrispondente.\nNella versione giapponese dell'anime i personaggi sono doppiati dalle stesse voci delle controparti buone, questa caratteristica rispettata nell'edizione italiana, differisce solo per Black Swan che inizialmente ha un'altra voce.\nBlack Swan.\n, Cigno Nero nel doppiaggio televisivo italiano, \u00e8 il Black Saint appartenente alla costellazione del Cigno e, di conseguenza, controparte malvagia di Hyoga (o Cristal). Fisicamente i due sono pressoch\u00e9 identici, tranne che per i capelli (Black Swan li ha scuri con tinte verdi, mentre Hyoga \u00e8 biondo).\n\u00c8 il primo Black Saint ad affrontare Ikki sull'isola Death Queen (scontro apparso solo nel manga). Una volta che Ikki lo sconfigge e prende il comando dell'isola, Black Swan giura di servirlo fedelmente e di seguirlo in Giappone per aiutarlo a recuperare il Gold Cloth del Sagittario. Escludendo i Black Phoenix, Black Swan \u00e8 il primo Black Saint a comparire nella serie, attaccando improvvisamente Shun, fratello di Ikki, per poi affrontare brevemente Hyoga. Lo scontro viene interrotto dall'arrivo degli altri Black Saints, che esortano il loro parigrado di seguirlo da Ikki. Giunto al cospetto di quest'ultimo, Black Swan riceve dal Saint della Fenice l'incarico di custodire le spalle del Gold Cloth del Sagittario, ma anche uccidere la sua controparte e conquistare i bracciali e i gambali dell'armatura.\nDurante la battaglia finale sul Fuji (nell'anime la vicenda \u00e8 spostata nella \"Valle della Morte\"), Black Swan viene sconfitto facilmente da Hyoga. Colpito dalla tecnica dell'avversario, l'\"Aurora Thunder Attack\", il Black Saint viene imprigionato quasi totalmente nel ghiaccio, salvo che per la testa e il braccio, che Hyoga ha lasciato liberi per dargli una possibilit\u00e0 di salvezza. Offeso da ci\u00f2 e comunque disposto a morire per Ikki, Black Swan usa il braccio per strapparsi un occhio, nel quale ha memorizzato l\"'Aurora Thunder Attack\", e lo teletrasporta a Ikki per permettergli di vedere (e prevedere) la tecnica del Saint del Cigno. In seguito, dopo che il monte Fuji viene colpito da un terremoto, causato da Misty della Lucertola, Mu modifica leggermente l'aspetto di Black Swan in modo da farlo confondere con Hyoga. Cos\u00ec facendo trae in inganno Babel del Centauro, facendogli credere di affrontare e di giustiziare il Bronze Saint del Cigno. Successivamente il corpo di Black Swan viene portato su una spiaggia da Babel e seppellito accanto alle tombe di Black Andromeda e Black Dragon.\nNell'adattamento anime realizzato negli anni ottanta le vicende che riguardano Black Swan sono state modificate. Dopo essere stato battuto da Hyoga, infatti, il Black Saint non si strappa l'occhio come nel manga, bens\u00ec il cigno del suo diadema, con cui aveva registrato l\"'Aurora Thunder Attack\", e lo teletrasporta a Ikki. Subito dopo, il corpo del Black Saint esplode per lo sforzo eccessivo.\nIl colpo principale di Black Swan \u00e8 la (\"Tormenta nera\" nella prima edizione del manga e \"Polvere di Diamanti Nera\" nel doppiaggio italiano), tecnica molto simile alla \"Diamond Dust\" di Hyoga. A differenza di Hyoga che utilizza varie pose eleganti, Black Swan lancia direttamente un colpo che consiste nello sferrare un pugno verso l'avversario, creando un getto di aria nera congelante e frammenti di ghiaccio neri.\nBlack Swan indossa il Black Cloth (o Armatura nera) del Cigno, che corrisponde al primo Bronze Cloth indossato da Hyoga nella serie. Nel manga, l'armatura di Black Swan \u00e8 identica in tutto e per tutto a quella di Hyoga, ma si differenzia da quest'ultima per il colore nero e per la minore resistenza. Copre una percentuale di corpo molto bassa, lasciando scoperte le gambe, i fianchi e parte del torace. Nell'anime gli animatori hanno deciso di modificare l'armatura di Hyoga. Di conseguenza, anche l'armatura di Black Swan ha subito delle modifiche per assomigliare a quella della sua controparte. Rispetto alla versione cartacea, la versione dell'anime ricopre pi\u00f9 parti del corpo e presenta un gonnellino e degli schinieri (assenti nella versione del manga). L'unico elemento presente in entrambe le versioni \u00e8 l'elmo a diadema.\nBlack Andromeda.\n, Andromeda Nero nel doppiaggio televisivo italiano, \u00e8 il Black Saint appartenente alla costellazione di Andromeda e, di conseguenza, controparte malvagia di Shun (o Andromeda). Nel manga, mentre tutti gli altri Black Four sono identici alla loro controparte, Black Andromeda \u00e8 leggermente diverso da Shun (non hanno lo stesso taglio e lo stesso colore dei capelli), mentre nell'anime i due sono identici fisicamente in tutto e per tutto.\n\u00c8 il secondo Black Saint ad affrontare Ikki sull'isola Death Queen (scontro apparso solo nel manga). Una volta che Ikki lo sconfigge e prende il comando dell'isola, Black Andromeda giura di servirlo fedelmente e di seguirlo in Giappone per aiutarlo a recuperare il Gold Cloth del Sagittario. Nella serie compare per la prima volta quando, insieme con Black Dragon e Black Pegasus, interrompe lo scontro tra Hyoga e Black Swan per esortare quest'ultimo a seguirlo da Ikki. Proprio quest'ultimo affida a Black Andromeda l'incarico di custodire le spalle del Gold Cloth del Sagittario, ma anche uccidere la sua controparte e conquistare i bracciali e i gambali dell'armatura.\nDurante la battaglia finale sul Fuji (nell'anime la vicenda \u00e8 spostata nella \"Valle della Morte\"), Black Andromeda scende sul campo di battaglia per impedire a Shun di soccorrere Seiya, caduto nel burrone a causa delle ferite riportare dopo lo scontro con Black Pegasus. Attacca Shun con le sue catene nere, ma il Bronze Saint riesce a spezzarle e a uccidere facilmente la sua controparte. In seguito, dopo che il monte Fuji viene colpito da un terremoto, causato da Misty della Lucertola, Mu modifica leggermente l'aspetto di Black Andromeda in modo da farlo confondere con Shun. Cos\u00ec facendo trae in inganno Asterion dei Cani da Caccia, facendogli credere di aver giustiziato il Bronze Saint di Andromeda. Successivamente il corpo di Black Andromeda viene portato su una spiaggia da Asterion e seppellito accanto alle tombe di Black Swan e Black Dragon. Quest'ultima vicenda non \u00e8 stata inclusa nell'adattamento anime realizzato negli anni ottanta.\nIl colpo principale di Black Andromeda si chiama (\"Nebulosa delle Zanne Nere\" nella prima edizione del manga e \"Catene Nere\" nel doppiaggio italiano dell'anime), e consiste nel moltiplicare le sue catene trasformandole in serpenti neri, che avvolgono la vittima e la mordono per dissanguarla.\nBlack Andromeda indossa il Black Cloth (o Armatura nera) di Andromeda, che corrisponde al primo Bronze Cloth indossato da Shun nella serie. Nel manga, l'armatura di Black Andromeda \u00e8 identica in tutto e per tutto a quella di Shun, ma si differenzia da quest'ultima per il colore nero e per la minore resistenza. Copre una percentuale di corpo molto bassa, lasciando scoperti buona parte del torace, i fianchi, parte della braccia e quasi tutte le gambe. Nell'anime gli animatori hanno deciso di modificare l'armatura di Shun. Di conseguenza, anche l'armatura di Black Andromeda ha subito delle modifiche per assomigliare a quella della sua controparte. Rispetto alla versione cartacea, la versione dell'anime ricopre pi\u00f9 parti del corpo, in quanto ha coprispalla molto grandi e protegge anche l'addome, lasciando per\u00f2 scoperto il bacino in quanto priva di cinturino. Nel manga, inoltre, Black Andromeda indossa un elmo a diadema, mentre nell'anime l'elmo \u00e8 a casco, e quindi lascia scoperto solo il viso.\nBlack Dragon.\n , Dragone Nero nel doppiaggio televisivo italiano, \u00e8 il Black Saint appartenente alla costellazione del Dragone e, di conseguenza, controparte malvagia di Shiryu (o Sirio). Fisicamente i due sono pressoch\u00e9 identici, tranne che per alcune caratteristiche: Shiryu ha i capelli neri e gli occhi verdi, mentre Black Dragon ha i capelli color blu scuro e gli occhi celesti dai globi oculari completamente neri.\n\u00c8 il terzo Black Saint ad affrontare Ikki sull'isola Death Queen (scontro apparso solo nel manga). Una volta che Ikki lo sconfigge e prende il comando dell'isola, Black Dragon giura di servirlo fedelmente e di seguirlo in Giappone per aiutarlo a recuperare il Gold Cloth del Sagittario. Nella serie compare per la prima volta quando, insieme con Black Andromeda e Black Pegasus, interrompe lo scontro tra Hyoga e Black Swan per esortare quest'ultimo a seguirlo da Ikki. Proprio quest'ultimo affida a Black Dragon l'incarico di custodire il busto del Gold Cloth del Sagittario, ma anche uccidere la sua controparte e conquistare i bracciali e i gambali dell'armatura.\nDurante la battaglia finale sul Fuji (nell'anime la vicenda \u00e8 spostata nella \"Valle della Morte\"), Black Dragon affronta Shiryu, che, al termine di una dura battaglia, riesce a sconfiggerlo con il \"Rozan Shoryuha\". Colpito dal coraggio e dallo spirito di sacrificio dell'avversario, ma soprattutto dal forte legame che lo unisce agli altri Bronze Saints, Black Dragon decide, a costo della vita, di salvare la vita a Shiryu, interrompendogli l'emorragia, per poi spegnersi serenamente tra le sue braccia. In seguito, dopo che il Fuji viene colpito da un terremoto, causato da Misty della Lucertola, Mu modifica leggermente l'aspetto di Black Dragon in modo da farlo confondere con Shiryu. Cos\u00ec facendo trae in inganno Moses della Balena, facendogli credere di aver giustiziato il Bronze Saint del Dragone. Successivamente il corpo di Black Dragon viene portato su una spiaggia da Moses e seppellito accanto alle tombe di Black Swan e Black Andromeda. Quest'ultima vicenda non \u00e8 stata inclusa nell'adattamento anime realizzato negli anni ottanta.\nContrariamente ai suoi compagni, che vengono sconfitti facilmente dalle loro controparti, Black Dragon riesce a mettere in serie difficolt\u00e0 Shiryu, dimostrando una forza superiore a quella dei normali Black Saints. Nel manga Black Dragon non ha un colpo segreto e combatte insieme con suo fratello gemello cieco, Fukury\u016b, che sfruttando gli altri sensi lo aiuta nei combattimenti al buio, tramite la telepatia. Nell'anime, invece, questo personaggio non esiste e Black Dragon possiede un colpo segreto, privo di nome. A differenza di quelli dei suoi compagni, il colpo di Black Dragon differisce molto da quello della sua controparte buona, poich\u00e9 consiste nel concentrare la propria forza nel dito indice per poi volgerla verso l'avversario generando un'onda d'urto. Una possibile variante \u00e8 quella di generare fiamme, ma la si vede solo nell'incubo che Ikki vede dopo aver ricevuto il \"Phoenix Genmaken\", quindi non \u00e8 chiaro se Black Dragon possa effettivamente farlo o meno.\nBlack Dragon indossa il Black Cloth (o Armatura nera) del Dragone, che corrisponde al primo Bronze Cloth indossato da Shiryu nella serie. Nel manga, l'armatura di Black Dragon \u00e8 identica in tutto e per tutto a quella di Shiryu, ma si differenzia da quest'ultima per il colore nero e per la minore resistenza. Copre una percentuale di corpo molto bassa e possiede l'elmo a diadema. Nell'anime gli animatori hanno deciso di modificare l'armatura di Shiryu. Di conseguenza, anche l'armatura di Black Dragon ha subito delle modifiche per assomigliare a quella della sua controparte. Rispetto alla versione cartacea, la versione dell'anime ricopre pi\u00f9 parti del corpo e presenta un elmo a casco a forma di testa di drago e un gonnellino (assenti nella versione del manga).\nBlack Pegasus.\n , Pegasus Nero nel doppiaggio televisivo italiano, \u00e8 il Black Saint appartenente alla costellazione di Pegaso e, di conseguenza, controparte malvagia di Seiya (o Pegasus ). Fisicamente i due sono pressoch\u00e9 identici, tranne che per la pelle scura e i capelli (Black Pegasus li ha bianchi nel manga e neri nell'anime, mentre quelli di Seiya sono castani).\n\u00c8 l'ultimo Black Saint ad affrontare Ikki sull'isola Death Queen (scontro apparso solo nel manga). Una volta che Ikki lo sconfigge e prende il comando dell'isola, Black Pegasus giura di servirlo fedelmente e di seguirlo in Giappone per aiutarlo a recuperare il Gold Cloth del Sagittario. Nella serie compare per la prima volta quando, insieme con Black Andromeda e Black Dragon, interrompe lo scontro tra Hyoga e Black Swan per esortare quest'ultimo a seguirlo da Ikki. Proprio quest'ultimo affida a Black Pegasus l'incarico di custodire i fianchi del Gold Cloth del Sagittario, ma anche uccidere la sua controparte e conquistare i bracciali e i gambali dell'armatura.\nDurante la battaglia finale sul Fuji (nell'anime la vicenda \u00e8 spostata nella \"Valle della Morte\"), Black Pegasus \u00e8 il primo Black Saint a scendere sul campo di battaglia, palesandosi di fronte a Seiya e colpendolo con il \"Black Ryuseiken\". Il colpo sembra non avere effetto su Seiya, che contrattacca con il suo \"Pegasus Ryuseiken\", travolgendo in pieno Black Pegasus, che viene ferito a morte. Prima di morire, il Black Saint avverte la sua controparte che presto morir\u00e0 tra atroci sofferenze a causa degli effetti della sua tecnica. Poco dopo, come aveva predetto Black Pegasus, il corpo di Seiya viene ricoperto da macchie nere e il Bronze Saint inizia a sentirsi male, con vertigini e affaticamento. Sempre pi\u00f9 debole, Seiya perde l'equilibrio e cade in un crepaccio. A un passo dalla morte, il Saint di Pegaso verr\u00e0 poi soccorso da Shun, che lo porta fuori dal burrone con le sue catene, e guarito da Shiryu.\nIl colpo principale di Black Pegasus \u00e8 il (\"Pugno di Pegasus Nero\" nella prima edizione del manga e \"Fulmine di Pegasus Nero\" nel doppiaggio italiano dell'anime). Esteticamente \u00e8 simile al \"Pegasus Ryuseiken\" di Seiya, ma gli effetti sono diversi, visto che ha il potere di oscurare i punti dominanti del bersaglio. Sul corpo di ogni Saint infatti vi sono dei punti particolari, disposti come le stelle della costellazione corrispondente, chiamati \"punti dominanti\". L'oscuramento di questi punti causa una morte lenta e atroce. Quando il colpo di Black Pegasus va a segno, inizialmente non c'\u00e8 alcun effetto, ma ben presto i punti dominanti iniziano a far male, come se stessero bruciando, e contemporaneamente la vittima si sente soffocare. Lentamente, sui punti dominanti si formano delle macchie nere, che diventano sempre pi\u00f9 grandi, fino a coprire completamente la superficie corporea. Quando il corpo \u00e8 completamente nero, sopraggiunge la morte. L'unico modo per annullare questa tecnica \u00e8 colpire di nuovo i punti dominanti, riattivandoli e facendo uscire il sangue, ormai divenuto nero. Il nome originale della tecnica \"tradizionale\" \u00e8 \"Black Ryuseiken\", mentre la variante si chiama .\nBlack Pegasus indossa il Black Cloth (o Armatura nera) del Pegaso, che corrisponde al primo Bronze Cloth indossato da Seiya nella serie. Nel manga, l'armatura di Black Pegasus \u00e8 identica in tutto e per tutto a quella di Seiya, ma si differenzia da quest'ultima per il colore nero e per la minore resistenza. Copre una percentuale di corpo molto bassa e possiede l'elmo a diadema. Nell'anime gli animatori hanno deciso di modificare l'armatura di Seiya. Di conseguenza, anche l'armatura di Black Pegasus ha subito delle modifiche per assomigliare a quella della sua controparte. Rispetto alla versione cartacea, la versione dell'anime ricopre pi\u00f9 parti del corpo e presenta un elmo a casco a forma di testa di cavallo e un gonnellino (assenti nella versione del manga). \u00c8 interessante notare che nel manga Black Pegasus e Seiya indossano armature differenti al momento del loro scontro: il primo indossa il suo normale Black Cloth, mentre il secondo non indossa pi\u00f9 la prima versione del suo Bronze Cloth, bens\u00ec un'evoluzione successiva creata da Mu usando il sangue di Shiryu. Nell'anime, invece, i due guerrieri indossano due armature del tutto identiche, eccetto ovviamente che per il colore.\nPersonaggi collegati ai Black Saints.\nIkki.\n, o pi\u00f9 semplicemente Phoenix nel doppiaggio televisivo italiano, \u00e8 il Bronze Saint appartenente alla costellazione della Fenice, oltre che leader dei Black Saint all'inizio della serie classica.\nGuilty.\n \u00e8 il maestro di Ikki, nonch\u00e9 il guardiano dell'isola Death Queen. Si tratta di un uomo misterioso, dai capelli bianchi (neri nel manga) e il corpo ricoperto di cicatrici, di cui non si conosce n\u00e9 il viso (coperto da una maschera che ricorda il volto del demone indonesiano Rangda), n\u00e9 le origini. Il suo nome, che significa \"colpevole\" in inglese, non viene mai rivelato nella serie, ma compare solamente nella enclicolpedia Taizen.\nIl personaggio compare solo nei flashback di Ikki, nel quale lo si vede addestrare il futuro Bronze Saint della Fenice. L'obbiettivo di Guilty \u00e8 quello di spronare Ikki a odiare il prossimo, trasformandolo in un guerriero privo di compassione e sentimenti. Per alimentare l'odio dell'allievo, Guilty non solo lo sottopone a un allenamento violento e brutale, ma gli rivela anche le sue origini e il suo legame di parentela con Mitsumasa Kido (nel manga, infatti, Kido \u00e8 il padre di tutti gli orfani inviati in giro per il mondo per diventare Saints). Dopo sei anni di allenamento, Ikki deve affrontare l'ultimo ostacolo per diventare Saint: uccidere il suo maestro in duello all'ultimo sangue. Nonostante vinca, il giovane guerriero \u00e8 ancora incapace di uccidere qualcuno e decide di risparmiare l'insegnante. Rimproverandolo per la sua debolezza, Guilty colpisce mortalmente Esmeralda, la ragazza amata da Ikki, scatenando la rabbia di quest'ultimo. Assetato di vendetta, l'aspirante Saint si scaglia sul maestro e lo uccide con un violento colpo al cuore. Prima di morire, Guilty, finalmente soddisfatto, dice all'allievo che ora rinascer\u00e0 come Saint della Fenice, e che in futuro non dovr\u00e0 pi\u00f9 versare alcuna lacrima.\nNell'adattamento anime realizzato negli anni ottanta, le vicende dedicate a Guilty sono state leggermente modificate, visto che viene presentato come il padre di Esmeralda (che nel manga \u00e8 solo la schiava di un contadino dell'isola). Parlando con Ikki, Esmeralda racconta che suo padre era in origine un uomo giusto e rispettato, ma, dopo un pellegrinaggio al Grande Tempio, torn\u00f2 trasformato e con indosso una maschera, e che sarebbe proprio essa la ragione del suo malvagio comportamento. Sebbene l'anime non lo dica esplicitamente \u00e8 probabile che Guilty sia stato soggiogato mentalmente dal \"Genro Maoken\" del Sacerdote.\nGuilty non \u00e8 un Black Saint, bens\u00ec \u00e8 il guardiano dell'isola Death Queen. Il suo compito, come rivelato nell'enciclopedia Taizen, \u00e8 quello di impedire ai Black Saints di uscire nel mondo esterno (incarico simboleggiato dalla maschera che indossa). Sempre nella Taizen, inoltre, Guilty viene classificato come \"Saint misterioso\" e, di conseguenza, non si conosce n\u00e9 la sua costellazione n\u00e9 la sua casta d'appartenenza.\nNell'Hypermyth, presente nell'artbook \"Cosmo Special\", inoltre, viene detto che Guilty sarebbe un inviato del Santuario abbastanza forte da tenere a bada i Black Saint ma non cos\u00ec potente che per il Santuario stesso sarebbe un problema privarsene.\nJango.\n \u00e8 l'arrogante leader dei Black Saints e pretendente al Bronze Cloth della Fenice, che tuttavia non \u00e8 mai riuscito a conquistare. Quando Ikki uccide Guilty e reclama l'armatura, Jango tenta di impedirglielo, scagliandogli contro i Black Four. Nonostante l'inferiorit\u00e0 numerica, Ikki sconfigge i quattro Black Saints e, poco dopo, uccide lo stesso Jango, succedendogli in seguito come nuovo sovrano dell'isola Death Queen.\nNell'adattamento anime realizzato negli anni ottanta, le vicende dedicate a Jango sono state completamente modificate. Il personaggio, infatti, \u00e8 assente al momento dell'\"investitura\" di Ikki e compare solo dopo che il Saint della Fenice, ormai passato dalla parte di Atena, decide di ritornare sulla Death Queen. Nel periodo di assenza di Ikki dall'isola, Jango si \u00e8 autoproclamato nuovo leader dei Black Saints e, in accordo con il Grande Sacerdote, decide di tendere un'imboscata al Saint della Fenice. Dopo aver sconfitto alcuni Black Saints, compreso la sua controparte, Black Phoenix, Ikki si ritrova faccia a faccia con Jango. Il capo dei Black Saints tenta di opporre resistenza, ma viene sconfitto dal \"Phoenix Genmaken\", morendo poco dopo. Poco dopo, il Grande Sacerdote fa esplodere e inabissare l'isola Death Queen, perdendo per sempre le spoglie di Jango.\nDifferentemente dall'edizione giapponese, il doppiaggio italiano dell'anime ha approfondito il passato di Jango, rivelando che era stato cresciuto da un capo della malavita giapponese. Fu proprio quest'ultimo a inviare il guerriero sulla Death Queen, allo scopo di farlo diventare un sicario ai suoi ordini. Tuttavia, una volta ottenuto il controllo dei Black Saints, Jango prefer\u00ec non tornare in Giappone, ma di regnare incontrastato sull'isola.\nNonostante sia il leader dei Black Saints e sia dotato di una forza sovrumana, Jango \u00e8 inferiore ai Black Four (cosa rivelata da Ikki nel manga). Inoltre non possiede un Cloth, visto che indossa solo una specie di ibrido tra una corazza e le protezioni indossate dai soldati semplici. La sua tecnica principale \u00e8 il (\"Inferno dell'Isola Nera\" nella traduzione Granata del manga e \"Pugno Infuocato\" nel doppiaggio italiano dell'anime), con cui, sferrando il pugno, Jango scatena una spirale di fiamme con cui avvolge il nemico.\nBlack Saints minori.\nI Black Phoenix.\nI sono le \"ombre di Ikki\", cio\u00e8 sottoposti di quest'ultimo che indossano delle copie nere del Bronze Cloth della Fenice. Di conseguenza non si tratta di veri e propri Black Saints, ma solo di soldati semplici, privi di colpi segreti. Nel manga ne compaiono cinque, mentre nell'anime sono inizialmente sei, per poi aumentare di numero nelle scene successive.\nCompaiono durante le Galaxian Wars, aiutando Ikki a rubare i pezzi del Gold Cloth del Sagittario. Alcuni di loro vengono sconfitti dai quattro Bronze Saints protagonisti, mentre i restanti riescono a consegnare alcuni pezzi del Gold Cloth nelle mani di Ikki.\nI Black Phoenix indossano delle copie nere (Black Cloths o Armature nere) identiche al primo Bronze Cloth di Ikki nella serie. Nel manga, le armature dei Black Phoenix sono identiche in tutto e per tutto a quella di Ikki, eccetto per il colore nero e per la minore resistenza. Coprono una percentuale di corpo molto bassa, lasciando scoperte le gambe, la testa e il torace, e possiedono l'elmo a diadema. Nell'anime gli animatori hanno deciso di modificare l'armatura di Ikki. Di conseguenza, anche le armature dei Black Phoenix hanno subito delle modifiche. Rispetto alla versione cartacea, nell'anime le armature dei Black Phoenix ricoprono pi\u00f9 parti del corpo e presentano l'elmo a casco e un gonnellino (assenti nella versione del manga). L'origine di queste armature \u00e8 rivelata soltanto nell'Hypermyth, e mai nel manga vero e proprio. In pratica, le armature dei Black Phoenix sono il frutto dei tentativi degli alchimisti della Death Queen di replicare l'armatura della Fenice, l'unica originale esistente sull'isola.\nFukury\u016b di Black Dragon.\n, chiamato anche \"Drago Nascosto o Dragone ombra\" nelle traduzioni italiane del manga, \u00e8 il fratello gemello cieco di Black Dragon, che indossa un'armatura simile alla sua e che lo aiuta nei combattimenti al buio, tramite la telepatia. Black Dragon tiene segreta la presenza del fratello, in modo da sfruttarlo come arma segreta, ma Shiryu, grazie a un avvertimento di Shun, riesce a intuire il trucco, uccidendo Fukuryu.\nIl fatto che questo secondo Black Dragon muoia con un pugno solo indica che era molto pi\u00f9 debole del fratello. La sua armatura invece implica l'esistenza di due Black Cloth del Dragone, suggerendo che lo stesso sia possibile anche per altre.\nDifferentemente dal manga, nell'anime questo personaggio non esiste, anche perch\u00e9 lo scontro tra Black Dragon e Shiryu si svolge all'aperto e non nel buio di una caverna.\nBlack Phoenix.\n, Phoenix Nero nel doppiaggio televisivo italiano, \u00e8 il Black Saint appartenente alla costellazione della Fenice e, di conseguenza, controparte malvagia di Ikki (o Phoenix). Identico in tutto e per tutto a quest'ultimo, Black Phoenix compare solo nell'anime classico e non \u00e8 da confondere con i Black Phoenix, ovvero le \"ombre di Ikki\", apparsi al momento del furto del Gold Cloth del Sagittario. \u00c8 doppiato da Michihiro Ikemizu nella versione giapponese e da Tony Fuochi in quella italiana.\nDopo la partenza di Ikki per il Giappone e la conquista dell'isola Death Queen da parte di Jango, Black Phoenix si schiera dalla parte di quest'ultimo e decide di aiutare il suo superiore a tendere un'imboscata al Saint della Fenice. Quando Ikki ritorna sull'isola, Black Phoenix lo affronta e, approfittando che il suo avversario non indossa l'armatura, riesce a metterlo in difficolt\u00e0 con il suo colpo segreto. Prossimo alla sconfitta, Ikki ricorda Esmeralda, la ragazza che amava, e trova la forza per liberarsi dalla tecnica nemica. Poi, indossata l'armatura, uccide facilmente Black Phoenix, colpendolo prima con l\"'Hoyoku Tensho\" e poi finendolo con il \"Phoenix Genmaken\". Poco dopo, il Grande Sacerdote fa esplodere e inabissare l'isola Death Queen, perdendo per sempre le spoglie di Black Phoenix.\nIl colpo principale di Black Phoenix \u00e8 il , ovvero una versione alternativa del \"Phoenix Genmaken\" di Ikki. Si tratta di un colpo mentale con il quale Black Phoenix strangola l'avversario dopo averlo confuso con un'illusione di una enorme fenice nera che lo artiglia alla gola.\nBlack Phoenix indossa il Black Cloth (o Armatura nera) della Fenice, che corrisponde al primo Bronze Cloth indossato da Ikki nell'anime. Le due armature sono pressoch\u00e9 identiche, ma quella di Black Phoenix si differenzia per il colore nero e per la minore resistenza. Da notare che l'elmo di Black Phoenix \u00e8 sempre dotato di visiera, simile a quella che Ikki stesso indossa alla sua prima apparizione nell'anime.\nAltri.\nNel manga, prima di impadronirsi sul Bronze Cloth della Fenice, Ikki viene attaccato da alcuni Black Saints (almeno sei) al servizio di Jango. Tra questi sono riconoscibili i Black Saints con indosso le Black Cloths della Balena e del Corvo.\nNell'anime, ci sono anche altri Black Saints (almeno altri sei) al servizio di Jango sulla Death Queen. Questi ultimi attaccano Ikki al suo ritorno sull'isola, venendo sconfitti in breve tempo. Tre di questi Black Saints possiedono un attacco di gruppo, chiamato nel doppiaggio italiano \"Colpo della Regina Nera\", che consiste in un semplice graffiare, tramite gli artigli di cui sono dotate le loro armature.\nNel racconto riempitivo in continuit\u00e0 con l'anime intitolato \"Andromeda e Phoenix\", scritto dallo sceneggiatore Takao Koyama, compaiono altri Black Saints, pi\u00f9 precisamente le nuove controparti malvagie dei cinque protagonisti:\nIl videogioco per PlayStation 3 \"I Cavalieri dello zodiaco - La Battaglia del Santuario\" del 2011 introduce poi i seguenti Black Saints, controparti di quelli d'argento:\nLost Canvas.\nNel manga \"Lost Canvas Extra\", pi\u00f9 precisamente nella serie di capitoli dedicato a Manigoldo, Gold Saint del Cancro, quest'ultimo si trova ad affrontare un gruppo di Black Saints che hanno stabilito la loro base a Venezia. Questo gruppo \u00e8 costituito da cinque elementi, capeggiati da Don Avido, che li ha dotati di versioni modificate delle Black Cloth originali. Sembra che ciascuno di essi abbia un vizio in particolare.\nDon Avido.\n, conosciuto anche come Don Avido o , \u00e8 il leader dei Black Saints nel XVIII secolo. Black Saints dell'Altare e, di conseguenza, controparte malvagia di Hakurei. Identico in tutto e per tutto a quest'ultimo, Avido si differenzia dal suo opposto per essere cieco all'occhio sinistro, che presenta una cicatrice, e per una personalit\u00e0 avida. Come il suo nome lascia intendere, infatti, egli ama pi\u00f9 di ogni cosa al mondo il denaro e ne possiede in grandi quantit\u00e0 nella villa che usa come quartier generale, al punto da dormirci assieme. Molto sicuro e presuntuoso, ritiene il Grande Tempio e i suoi abitanti troppo noiosi, affermando che in quel luogo manchino \"bacco, tabacco e venere\", cio\u00e8 3 grandi vizi (alcol, fumo e donne).\nDopo la sconfitta dei suoi uomini da parte di Manigoldo e Albafica, affronta personalmente il Gold Saint del Cancro, dimostrando una schiacciante superiorit\u00e0, tant'\u00e8 che non necessita nemmeno di indossare la sua armatura. Alla fine Manigoldo riuscir\u00e0 a sconfiggerlo e a liberare tutte le anime che ha imprigionato, spedendolo nella valle di Ade, dove, insieme con il suo maestro Sage, sfideranno Avido assieme; questi per\u00f2 decider\u00e0 di farla finita da solo, lasciandosi precipitare verso il regno di Ade.\nAddestrato per essere il prossimo Silver Saint dell'Altare (di cui possiede la \"Black Cloth\"), si dimostra molto potente e abile, anche se unicamente nell'utilizzo di poteri basati sulla manipolazione delle anime, di cui sa traslare la sua e usarla per comunicare a distanza (arriva persino a insinuarsi nella 13 casa del grande tempio). Con le anime sembra poter fare tutto, difatti le usa per bruciare i suoi sigari e con esse trasforma i ruderi della periferia di Venezia nella sua villa.\n\"Saint Seiya - I Cavalieri dello zodiaco\".\nIn \"Saint Seiya - I Cavalieri dello zodiaco\", remake della serie classica ma anche serie originale Netflix, i Black Saints non sono i sosia malvagi dei protagonisti, ma sono un gruppo di guerrieri rinnegati che indossano delle armature nere meccaniche dotate di alcuni poteri che derivano dalla tecnologia avanzata, che hanno ricevuto da Vander Guraad, ex collega del vecchio Mitsumasa Kido che intende sfruttare i poteri dei Saint per i suoi scopi malvagi. Tra questi Black Saints spicca Cassios, l'enorme guerriero greco sconfitto da Seiya all'inizio della storia."}
{"id": "533135", "revid": "18138", "url": "https://it.wikipedia.org/wiki?curid=533135", "title": "RTCW", "text": ""}
{"id": "533140", "revid": "767487", "url": "https://it.wikipedia.org/wiki?curid=533140", "title": "Eleventh Dream Day", "text": "Gli Eleventh Dream Day sono una rock band di Chicago, Illinois.\nBiografia.\nNel 1981 il cantante e chitarrista Rick Rizzo incontra la batterista e cantante Janet Beveridge Bean all'Universit\u00e0 del Kentucky. Trasferitisi a Chicago si uniscono al bassista Douglas McCombs e al chitarrista Baird Figi. Dopo alcuni anni di attivit\u00e0 dal vivo, finalmente nel 1987 incidono l'EP omonimo per la Amoeba. Il disco contiene gi\u00e0 il suono caratteristico del gruppo, un sound ispirato al chitarrismo di Neil Young, miscelato con l'energia del punk. Il successivo \"Praire School Freakout\" del 1988 suscita l'interesse della Atlantic Records che li mette sotto contratto e pubblica il successivo lavoro \"Beet\" nel 1989. Nonostante l'attenzione della critica l'album non ha fortuna commerciale come neanche il successivo \"Lived To Tell\" del 1991. Baird Figi abbandona il gruppo e viene rimpiazzato da Matthew O'Bannon. Il gruppo tenta il successo commerciale con \"El Moodio\" del 1993, anche questa volta senza esito. Dopo questi insuccessi l'Atlantic li licenzia.\nO'Bannon se ne va prima dell'incisione di \"Ursa Major\" nel 1994 e la band cessa di esistere come progetto stabile. Rizzo torna al college, mentre Bean e McComb si dedicano ai loro progetti paralleli, rispettivamente Freakwater e Tortoise.\nDopo un periodo di sosta, firmano un contratto con l'etichetta indipendente Thrill Jockey per la quale incidono \"Eighth\" nel 1997, seguito da \"Stalled Parade\" nel 2000. Dopo sei anni, durante i quali continuano ad esibirsi dal vivo, danno alle stampe \"Zeroes and Ones\" nel 2006. L'album \u00e8 prodotto da Mark Greenberg che suona anche le tastiere.\nIl loro ultimo album \"Riot Now!\" \u00e8 stato pubblicato il 15 marzo 2011, sempre su etichetta \"Thrill Jockey Records\"."}
{"id": "533145", "revid": "830939", "url": "https://it.wikipedia.org/wiki?curid=533145", "title": "Raimundo Jose da Cunha Mattos", "text": "Biografia.\nNel 1790 entr\u00f2 nell'esercito portoghese. Nel 1797 fu nominato comandante della guarnigione di San Sebastiano su l'isola di S\u00e3o Tom\u00e9, dove fu anche assistente del governatore. Fu quindi spedito prima nel sud della Francia, poi per 18 anni in Africa, quindi ritorn\u00f2 in Brasile nel 1817. Qui fu al comando dell'artiglieria di Pernambuco e poi governatore della provincia di Goyaz.\nFu generale e deputato dal 1826. Fond\u00f2 inoltre la Societ\u00e0 storica di Rio de Janeiro. Fu autore diverse opere geografiche e storico-cronachistiche."}
{"id": "533146", "revid": "1745361", "url": "https://it.wikipedia.org/wiki?curid=533146", "title": "'Round Midnight", "text": "'Round Midnight (anche 'Round About Midnight) \u00e8 uno standard jazz composto da Thelonious Monk e Cootie Williams con testo di Bernie Hanighen. Si tratta di uno degli standard pi\u00f9 noti ed eseguiti in assoluto, e secondo molti interpreti anche uno dei pi\u00f9 difficili, sia per la difficolt\u00e0 espressiva del tema, che per l'insolito giro armonico. Non sono rare le esecuzioni in cui le improvvisazioni sono omesse e il brano viene eseguito quasi come una composizione classica.\nStoria.\nLa composizione \u00e8 datata 1944 e si pensa che sia stata scritta nel 1940 o nel 1941, ma, secondo Harry Colomby (futuro manager del pianista), Monk nel 1936 (a 19 anni) ne aveva gi\u00e0 scritta una versione intitolata \"Grand Finale\". Secondo Colomby, Cootie Williams figura fra gli autori perch\u00e9 voleva suonare ed incidere quella canzone per la sua orchestra, che all'epoca includeva Monk stesso, e diede per questo, e per l'attribuzione, 300 dollari a Monk. Il pezzo fu registrato per la prima volta nel 1944 con l'amico di Monk Bud Powell al piano: Round Midnight fin\u00ec poi per diventare la sigla dell'orchestra. Poco dopo Bernie Hanighen scrisse le parole, e Monk fu obbligato a dividere le royalty e l'attribuzione anche con lui. Monk registr\u00f2 il pezzo pi\u00f9 volte in prima persona nel corso di molti decenni, pare iniziando con una registrazione con l'orchestra di Dizzy Gillespie nel 1946. Gillespie aggiunse un'introduzione e una cadenza finale (con variazioni) che furono poi adottate anche da Monk e vengono oggi eseguite nella maggior parte delle performance. Esistono poi molte altre registrazioni in studio tra cui una versione solistica del 1968 per la Columbia Records. Monk suon\u00f2 questo pezzo (ancora in versione solistica) nella sua ultima sessione in studio il 15 novembre 1971 a Londra. Una versione dal vivo al Five Spot Caf\u00e8 col suo quartetto del 1958 (con Johnny Griffin al sax tenore) \u00e8 sulla riedizione dell'album \"Misterioso\".\nMiles Davis suon\u00f2 il brano nel 1955 al Festival di Newport, in un'esibizione che segn\u00f2 il suo riemergere da un periodo di quasi silenzio (dovuto in parte ai suoi problemi di droga) e risvegli\u00f2 l'interesse del pubblico e della critica. Davis pass\u00f2 alla Columbia l'anno successivo e il suo primo album fu intitolato Round About Midnight\" e aveva Round Midnight\" come primo brano. (La riedizione del 2005 contiene la registrazione di Newport come extra). Altre registrazioni di Davis che includono 'Round Midnight sono su \"Miles Davis and the Modern Jazz Giants\" (Prestige) nel 1956, oltre a una versione del 1953 (sempre Prestige, con Sonny Rollins e Charlie Parker) e una del 1958 con Michel Legrand. Davis tenne la canzone in repertorio almeno fino al 1969, quando, gi\u00e0 in pieno \"periodo elettrico\", aveva ormai abbandonato tutti gli altri standard che lo avevano reso famoso, come \"My Funny Valentine\".\nAl di l\u00e0 dei protagonisti dell'era hard bop che l'ha originato, si pu\u00f2 dire che nessun musicista jazz abbia omesso di confrontarsi con questo brano: alcuni - specie tra i pianisti - ne hanno fatto una parte integrante delle proprie performance (ad esempio George Cables). Per questo ogni elenco di incisioni di questo brano ha un valore pi\u00f9 indicativo che esaustivo.\nAnalisi melodica e armonica.\nL'esecuzione standard \u00e8 a tempo molto lento (non di rado a 60 bpm), con un andamento libero e notturno che si presta a molte variazioni ed abbellimenti, soprattutto nelle esecuzioni pianistiche.\nLa tonalit\u00e0 \u00e8 minore e l'evoluzione del tema presenta numerosi cromatismi che producono gli effetti di scordatura tipici delle composizioni di Monk.\nLa firma del brano \u00e8 indubbiamente costituita dall'arpeggio in semicrome seguito dalla minima puntata. Questo motivo \u00e8 quasi invariabilmente citato anche nelle (non infrequenti) esecuzioni che deformano il tema fino all'irriconoscibilit\u00e0 ed \u00e8 sufficiente ad identificarlo.\nLa frase \u00e8 completata da una coda discendente e questo motivo di due battute viene ripetuto 3 volte (con variazione della coda) trasponendolo di un intervallo di quarta ascendente. La parte A si chiude con una cadenza discendente che (nel ritornello) risale alla tonica.\nLa parte B \u00e8 costituita dalla ripetizione antifonale di un motivo di due battute seguito ancora da due cadenze discendenti.\nDal punto di vista armonico, la parte A si basa su una progressione i - vi - ii7 - V7 (misure 1-2) seguita da una sequenza i-IV (misura 3) e una modulazione discendente che sottolinea l'andamento del tema e porta ad un breve cambio alla tonalit\u00e0 della sottodominante (la sequenza Sib-7 Eb7 che allude a una progressione ii-V7-I di Lab). Dopo una breve escursione in Solb (misura 5) viene reintrodotta la tonalit\u00e0 principale seguita da una nuova modulazione discendente.\nLa sezione B inizia con una progressione vi7(b5)-II7-V7 ripetuta due volte e seguita da una sequenza ii-V7-I nella tonalit\u00e0 di Solb maggiore, seguita da una serie di accordi coloristici che riportano alla reiterazione della parte A."}
{"id": "533147", "revid": "46931", "url": "https://it.wikipedia.org/wiki?curid=533147", "title": "Raimundo Jos\u00e9 da Cunha Mattos", "text": ""}
{"id": "533148", "revid": "38120", "url": "https://it.wikipedia.org/wiki?curid=533148", "title": "Cavalieri Neri", "text": ""}
{"id": "533149", "revid": "599013", "url": "https://it.wikipedia.org/wiki?curid=533149", "title": "Black Saint", "text": ""}
{"id": "533150", "revid": "339392", "url": "https://it.wikipedia.org/wiki?curid=533150", "title": "Black Saints", "text": ""}
{"id": "533152", "revid": "544909", "url": "https://it.wikipedia.org/wiki?curid=533152", "title": "Black saint", "text": ""}
{"id": "533154", "revid": "827882", "url": "https://it.wikipedia.org/wiki?curid=533154", "title": "Round About Midnight", "text": ""}
{"id": "533155", "revid": "1494169", "url": "https://it.wikipedia.org/wiki?curid=533155", "title": "Cavalieri neri", "text": ""}
{"id": "533156", "revid": "6066", "url": "https://it.wikipedia.org/wiki?curid=533156", "title": "Cavaliere Nero", "text": ""}
{"id": "533165", "revid": "61024", "url": "https://it.wikipedia.org/wiki?curid=533165", "title": "Vipsania", "text": ""}
{"id": "533169", "revid": "46931", "url": "https://it.wikipedia.org/wiki?curid=533169", "title": "Vittorio Emanuele Cuniberti", "text": ""}
{"id": "533171", "revid": "122469908", "url": "https://it.wikipedia.org/wiki?curid=533171", "title": "Prenomi francesi", "text": "Questa \u00e8 una lista di nomi comuni in Francia. Tra parentesi in corsivo viene aggiunto, quando noto, l'equivalente italiano."}
{"id": "533172", "revid": "599013", "url": "https://it.wikipedia.org/wiki?curid=533172", "title": "Marco Antonio Di Renzo", "text": "Carriera.\nMarco Di Renzo inizia a gareggiare all'et\u00e0 di 11 anni con il G.S. Marchionno di Paglieta. Nelle categorie giovanili vince in tre anni 20 gare. Nella categoria allievi passa alla De Luca Iezzi di Scafa dove in due anni si impone una volta su strada e 4 volte su pista. Nella categoria Juniores sempre nella stessa formazione vince al primo anno 1 gara su strada e 3 su pista mentre al 2\u00ba anno vince 9 volte su strada e 4 su pista. Approda al dilettantismo e nei primi tre anni ottiene pochi risultati tanto che decide di abbandonare la carriera ne 1989. Nel 1992, dopo una breve permanenza tra i cicloamatori, ritorna a gareggiare per il G.S. Bar D'Orazio dove in due anni vince 6 gare per poi approdare all'Autolelli di Vincenzo Santoni dove vince 10 gare tra nazioli e internazionali. Passa professionista nel 1996 con la Cantina Tollo-CoBo, squadra ciclistica con sede a Porto Sant'Elpidio.\nFin da questo primo anno si dimostra atleta generoso, con la spiccata dote di cercare la vittoria al termine di lunghe fughe da lontano, cosa che nel 1996 gli riesce per ben quattro volte: dopo un terzo posto al Gran Premio Costa degli Etruschi, si impone infatti in una tappa del Giro di Sardegna (3\u00aa tappa Cagliari-Nuoro), in due tappe del Giro di Slovenia e soprattutto nell'undicesima tappa della Vuelta a Espa\u00f1a con arrivo a Salamanca (concluder\u00e0 poi al 102\u00ba posto la corsa ad oltre tre ore dal vincitore Alex Z\u00fclle).\nAlla Volta partecipa anche l'anno seguente, ma \u00e8 costretto al ritiro. Nel 1997 e nel 1998 prende parte al Giro d'Italia dove si mette in mostra con qualche fuga, ma in entrambe le edizioni conclude all'ultimo posto che fino a qualche anno prima gli avrebbe valso la maglia nera. Nel 1997 finisce infatti 110\u00ba con un distacco di 4.22'23\" da Ivan Gotti, mentre nel 1998 \u00e8 94\u00ba a 3.14'18\" da Marco Pantani.\nSempre al 1998 risale la sua quinta ed ultima vittoria da professionista, conquistata in Francia al Giro di Vandea, al termine di una fuga.\nPer due anni di fila (1998 e 1999) \u00e8 anche protagonista della classicissima di inizio stagione, la Milano-Sanremo: in entrambi i casi resta allo scoperto per oltre 200 chilometri prima di essere raggiunto dal gruppo. Nel 1999 \u00e8 anche terzo in una tappa del Giro di Danimarca, mentre nel 2000 conquista l'ultimo piazzamento di rilievo nella corsa di casa, il Trofeo Matteotti, che si svolge ogni anno a Pescara, dove termina al quinto posto.\nIn cinque anni di professionismo ottenne numerosi piazzamenti tra i primi dieci posti diventando un ottimo riferimento per i compagni di squadra e dei suoi capitani.\nA fine 2000 decide di ritirarsi dall'attivit\u00e0 agonistica per dedicarsi alla famiglia."}
{"id": "533173", "revid": "123193997", "url": "https://it.wikipedia.org/wiki?curid=533173", "title": "Hu Tianbao", "text": "Nel folklore cinese, Hu Tianbao (spesso trascritto anche come Wu Tien Bao) era una divinit\u00e0 popolare che gli uomini di Fuzhou (pinyin: F\u00fazh\u014du), capoluogo della provincia del Fujian, pregavano quando si erano innamorati di un ragazzo e desideravano essere ricambiati. \nHu Tianbao, che era quindi un dio dell'amore omosessuale, era stato in origine un uomo nato a Fuzhou, dove visse tutta la sua breve esistenza; non si conosce con certezza il suo anno di nascita, ma secondo testimonianze indirette pare che sia venuto al mondo durante i primi anni della dinastia Manci\u00f9 Qing, quindi intorno al 1644 circa. Hu Tianbao s'innamor\u00f2 d'un giovane magistrato e incominci\u00f2 a seguirlo in maniera ossessiva presenziando a tutti gli atti pubblici curati dall'amato.\nUn giorno Hu Tianbao, accecato dalla passione, spi\u00f2 l'amato da una fessura mentre stava facendo i suoi bisogni: fu per questo arrestato e torturato con diversi cicli di bastonate di bamb\u00f9 finch\u00e9 confess\u00f2 la sua attrazione per il magistrato. Il quale s'arrabbi\u00f2 talmente tanto che ordin\u00f2 di aumentare la torture, fino a farlo morire.\nLa leggenda narra che poich\u00e9 quello di Hu Tianbao era stato un crimine d'amore, i funzionari dell'Oltretomba decisero di riparare all'ingiustizia facendone una divinit\u00e0 a salvaguardia dell'amore omosessuale. Poco dopo il suo decesso Hu apparve quindi in sogno all'amato, cui rifer\u00ec queste parole: \n(\"\"coniglietto\" era una parola ironica usata in Cina per indicare un giovane omosessuale).\nAl di l\u00e0 dell'abbellimento leggendario, resta il fatto che qualcuno costru\u00ec il tempietto in memoria di Hu Tianbao.\nIl culto di Hu Tianbao prosegu\u00ec in sordina per circa un secolo, prima di attirarsi la reazione delle autorit\u00e0. Il primo che testimoni\u00f2 del culto fu Zhu Gui (1731-1807), esattore delle tasse della provincia del Fujian nel 1765, che nel suo libro \"Culti proibiti ed immorali\"\" scrisse che nel tempio vi era un'immagine di due uomini che si abbracciavano, uno abbastanza anziano e l'altro tenero e di pelle chiara.\nZhu Gui prosegue descrivendo il culto: \nZhu Gui stesso distrusse questa immagine, assieme a una tavoletta di legno a essa associata, nello sforzo di \"migliorare il livello morale\" degli indigeni, mentre l'intero tempio fu raso al suolo dai giapponesi durante la seconda guerra mondiale."}
{"id": "533174", "revid": "106908", "url": "https://it.wikipedia.org/wiki?curid=533174", "title": "Prenomi ungheresi", "text": "Questa voce raccoglie i prenomi tipici della lingua ungherese, con eventuali varianti e ipocoristici e alterazioni e l'equivalente in italiano (dove esiste)."}
{"id": "533175", "revid": "122263263", "url": "https://it.wikipedia.org/wiki?curid=533175", "title": "Prenomi lettoni", "text": "Questa \u00e8 una lista di prenomi comuni in Lettonia."}
{"id": "533176", "revid": "47767", "url": "https://it.wikipedia.org/wiki?curid=533176", "title": "Prenomi lituani", "text": "Questa \u00e8 una lista di prenomi comuni in Lituania.\nMaschili.\nAbraomas\nAchilas\nAdolfas\nAdomas\nAdrijus\nAgatas\nAgnius\nAidas\nAiridas\nAistis\nAivaras\nAlbertas\nAlbinas\nAleksandras\nAleksas\nAlfonsas\nAlfredas\nAlgimantas\nAlgirdas\nAlgis\nAlius\nAlmantas\nAloyzas\nAlvydas\nAmbraziejus\nAndriejus\nAndrius\nAnicetas\nAntanas\nAnupras\nAnzelmas\nApolinaras\nApolonijus\nAras\nArijus\nArimantas\nArkadijus\nArnas\nArnoldas\nArt\u016bras\nAr\u016bnas\nArvydas\nAstijus\nAudrius\nAugustas\nAugustinas\nAurelijus\nAurimas\n\u0104\u017euolas\nBalys\nBaltazaras\nBaltramiejus\nBaltrus\nBazilijus\nBenas\nBenediktas\nBenius\nBenjaminas\nBernardas\nBonifacas\nBronius\nBrunonas\nCecilijus\nCelestinas\nCezaris\n\u010ceslovas\nDainius\nDaivis\nDalius\nDamijonas\nDanas\nDanielius\nDarius\nDaumantas\nDemetrijus\nDionizas\nDomantas\nDomas\nDominykas\nDonaldas\nDonatas\nDovydas\nD\u017eiugas\nEdgaras\nEdmundas\nEduardas\nEdvardas\nEdvinas\nEgidijus\nEligijus\nElijus\nEmanuelis\nEmilis\nErikas\nErnestas\nEugenijus\nEvaldas\nFabijus\nFaustas\nFeliksas\nFerdinandas\nFlavijus\nFlorijonas\nGabrielius\nGailius\nGedas\nGediminas\nGeraldas\nGerardas\nGiedrius\nGintaras\nGintas\nGintautas\nGir\u0117nas\nGytis\nGracijus\nGra\u017evydas\nGrigalius\nGustas\nGustavas\nHaroldas\nHelmutas\nHenrikas\nHerbertas\nHerkus\nHermanas\nHoracijus\nHubertas\nIgnas\nIgnotas\nInocentas\nIpolitas\nIrmantas\nJaunius\nJeronimas\nJogaila\nJok\u016bbas\nJonas\nJulijonas\nJulius\nJuozapas\nJuozas\nJurgis\nJustas\nJustinas\nKajetonas\nKarolis\nKasparas\nKastytis\nKazimieras\nKazys\nK\u0119stas\nK\u0119stutis\nKipras\nKiprijonas\nKlaudijus\nKlemensas\nKleopas\nKonradas\nKonstantinas\nKornelijus\nKostas\nKristijonas\nKristoforas\nKristupas\nLaimis\nLaimonas\nLaimutis\nLauras\nLaurynas\nLeonardas\nLeonas\nLeonidas\nLeopoldas\nLinas\nLionginas\nLiucijus\nLiudas\nLiudvikas\nLiutauras\nLozorius\nLukas\nMaksimilijonas\nManfredas\nMantas\nMarcelijus\nMarijonas\nMarijus\nMarius\nMartynas\nMatas\nMe\u010dislovas\nMe\u010dys\nMelchioras\nMikalojus\nMikas\nMindaugas\nMinijus\nMykolas\nModestas\nMorkus\nMotiejus\nMoz\u0117\nNaglis\nNapalys\nNapoleonas\nNemunas\nNerijus\nNerimantas\nNikodemas\nNojus\nNorbertas\nOktavijus\nOrestas\nOskaras\nOsvaldas\nOvidijus\nPalemonas\nPatricijus\nPatrikas\nPaulius\nPetras\nPijus\nPilypas\nPlatonas\nPovilas\nPranas\nPranci\u0161kus\nRaimondas\nRaimundas\nRam\u016bnas\nRapolas\nRegimantas\nRemigijus\nRenaldas\nRenatas\nRi\u010dardas\nRimantas\nRimas\nRimgaudas\nRimvydas\nRytas\nRytis\nRobertas\nRokas\nRolandas\nRomanas\nRomas\nRomualdas\nRudolfas\nSaliamonas\nSalvijus\nSamuelis\nSamsonas\nSaulius\nSebastijonas\nSerapinas\nSergijus\nSeveras\nSeverinas\nSigis\nSigitas\nSigizmundas\nSilvestras\nSimas\nSimonas\nSkirgaila\nSkirmantas\nStanislovas\nStasys\nStepas\nSteponas\nSvaj\u016bnas\n\u0160ar\u016bnas\n\u0160vitrigaila\nTadas\nTauras\nTautvydas\nTeisutis\nTeodoras\nTeofilis\nTiberijus\nTitas\nTomas\nTraidenis\nTylenis\nUgnius\nVacys\nVaclovas\nVaidas\nVaidevutis\nVaidotas\nValdas\nValentas\nValentinas\nValerijus\nValius\nValteris\nVenantas\nV\u0117jas\nVidas\nVidmantas\nViktoras\nVilhelmas\nVilius\nVilmantas\nVincas\nVincentas\nVirgilijus\nVirginijus\nVirgis\nVisvaldas\nVitalijus\nVitas\nVygandas\nVykintas\nVytautas\nVytas\nVytenis\nVytis\nVladas\nVladislovas\nZakarijas\nZenius\nZenonas\nZigfridas\nZigmantas\nZigmas\n\u017danas\n\u017dilvinas\n\u017dydr\u016bnas\n\u017dygimantas\n\u017dygis\nFemminili.\nAda\nAdel\u0117\nAdrija\nAgn\u0117\nAgota\nAgripina\nAida\nAist\u0117\nAkvil\u0117\nAlbina\nAldona\nAleksandra\nAlgimanta\nAlicija\nAlina\nAlma\nAlvyda\nAmalija\nAmanda\nAnastazija\nAndr\u0117ja\nAnel\u0117\nAngel\u0117\nAntanina\nApolonija\nArija\nAr\u016bn\u0117\nAsta\nAstra\nAt\u0117n\u0117\nAudra\nAudron\u0117\nAugust\u0117\nAuks\u0117\nAurelija\nAu\u0161ra\nAu\u0161rin\u0117\nAust\u0117ja\nBarbora\nBart\u0117\nBeata\nBeatri\u010d\u0117\nBernadeta\nBerta\nBirut\u0117\nBrigita\nBron\u0117\nCecil\u0117\nCelestina\nDaina\nDaiva\nDalia\nDalija\nDana\nDang\u0117\nDanguol\u0117\nDanut\u0117\nDarija\nDiana\nDomicel\u0117\nDonata\nDorot\u0117ja\nDovil\u0117\nEdita\nEgl\u0117\nEgidija\nElena\nEleonora\nElvyra\nElz\u0117\nEl\u017ebieta\nEma\nEmilija\nErika\nEugenija\nEvelina\nFabija\nFaustina\nFelicija\nFilomena\nGabija\nGabriel\u0117\nGaivil\u0117\nGema\nGen\u0117\nGenovait\u0117\nGenut\u0117\nGerda\nGertr\u016bda\nGiedra\nGiedr\u0117\nGintar\u0117\nGint\u0117\nGita\nGitana\nGyt\u0117\nGlorija\nGoda\nGracija\nGra\u017eina\nGust\u0117\nHenrika\nHenrieta\nHilda\nIda\nIduna\nIeva\nIgnacija\nIlona\nIlz\u0117\nIna\nIndraja\nIndr\u0117\nInesa\nIneta\nInga\nIng\u0117\nIngeborga\nIngrida\nIrena\nIrma\nIrmut\u0117\nIrut\u0117\nIvona\nIzabel\u0117\nIzolda\nJadvyga\nJan\u0117\nJanina\nJoana\nJolanta\nJolita\nJon\u0117\nJovita\nJudita\nJulija\nJuozapota\nJurga\nJurgita\nJust\u0117\nJustina\nJ\u016bra\nJ\u016brat\u0117\nKamil\u0117\nKarolina\nKatr\u0117\nKaz\u0117\nKazimiera\nKlaudija\nKlementina\nKonstancija\nKornelija\nKotryna\nKrist\u0117\nKristina\nLaima\nLaimut\u0117\nLaisv\u0117\nLarisa\nLaura\nLeokadija\nLeonora\nLidija\nLiepa\nLijana\nLilija\nLina\nLiucija\nLiuda\nLiudvika\nLivija\nLolita\nLoreta\nMagdalena\nMagd\u0117\nMaja\nMalvina\nMant\u0117\nMarcel\u0117\nMargarita\nMarija\nMarijona\nMarina\nMaryt\u0117\nMedeina\nMed\u0117ja\nMichalina\nMigl\u0117\nMilda\nMonika\nMorta\nNatalija\nNeda\nNel\u0117\nNemira\nNeringa\nNida\nNijol\u0117\nNomeda\nNora\nOdeta\nOfelija\nOlimpija\nOlivija\nOna\nOnut\u0117\nOtilija\nPatricija\nPaula\nPaul\u0117\nPaulina\nPetron\u0117l\u0117\nPetrut\u0117\nPolina\nPranci\u0161ka\nPran\u0117\nRaimonda\nRama\nRaminta\nRamun\u0117\nRamut\u0117\nRasa\nR\u0117da\nRegina\nRena\nRenata\nRen\u0117\nRima\nRimant\u0117\nRimgail\u0117\nRita\nRyt\u0117\nRoberta\nRoma\nRomualda\nRosita\nRozalija\nRo\u017e\u0117\nRugil\u0117\nR\u016bta\nSabina\nSalom\u0117ja\nSalvinija\nSamanta\nSandra\nSaul\u0117\nSeverija\nSigita\nSigut\u0117\nSilva\nSilverija\nSimona\nSkirmant\u0117\nSkolastika\nSofija\nSonata\nStanislova\nStas\u0117\nStefa\nStefanija\nStela\nSvaja\nSvajon\u0117\n\u0160ar\u016bn\u0117\nTekl\u0117\nTeodora\nTeofil\u0117\nTeres\u0117\nUgn\u0117\nUndin\u0117\nUr\u0161ul\u0117\nUrt\u0117\n\u016ala\nVaida\nVakar\u0117\nValdon\u0117\nVaidilut\u0117\nVaiva\nVakar\u0117\nValentina\nValerija\nVal\u0117\nVanda\nVasara\nVeronika\nVida\nVija\nViktorija\nVil\u0117\nVilhelmina\nVilija\nVilma\nVilt\u0117\nVil\u016bn\u0117\nVioleta\nVirginija\nVita\nVitalija\nVytaut\u0117\nZinaida\nZita\nZofija\nZos\u0117\nZuzana\n\u017demyna\n\u017divil\u0117\n\u017dydr\u0117\n\u017dydr\u016bn\u0117\n\u017dymant\u0117\n\u017died\u016bn\u0117"}
{"id": "533183", "revid": "1782831", "url": "https://it.wikipedia.org/wiki?curid=533183", "title": "Vincenzo Rosati", "text": "Biografia.\nVincenzo Rosati nacque da Margherita Macr\u00ec e Giovanni Rosati, poeta dialettale, appartenente a una famiglia benestante di proprietari terrieri domiciliata in Ponzano, un piccolo borgo situato nei pressi della fortezza di Civitella del Tronto. Fratello del padre era Pietro Rosati, sacerdote barnabita, fondatore del Museo di Scienze naturali del Collegio San Luigi di Bologna che oggi porta il suo nome, latinista di fama internazionale e amico fraterno di Giovanni Pascoli.\nVincenzo si laure\u00f2 in Ingegneria nel 1886 all'Universit\u00e0 di Napoli dove frequent\u00f2 anche l'Istituto di Belle Arti e stabil\u00ec rapporti di amicizia, che conserv\u00f2 poi per tutta la vita, con artisti, pittori, scultori e artigiani.\nLa principale attivit\u00e0 professionale di Vincenzo Rosati riguard\u00f2 il campo della Istruzione tecnica e industriale e, in particolare, la fondazione e l'organizzazione di scuole d'arti e mestieri. \nIn Abruzzo fond\u00f2 e diresse le scuole di Penne, allora provincia di Teramo, oggi provincia di Pescara, (1888-1894) e di Atri (1894-1904) dove rimase fino al 1904, quando fu inviato a organizzare e dirigere la giovanissima scuola industriale di Catanzaro.\nNel 1920 il Ministero pens\u00f2 a Rosati per il delicato incarico di direttore della Scuola industriale di Tripoli, una scuola sperimentale sulla cui impostazione per\u00f2 l'ingegnere teramano entr\u00f2 in contrasto con le disposizioni ministeriali che miravano a formare i giovani libici come semplici esecutori di progetti degli artisti italiani. Rientrato a Roma, nel 1925 fu chiamato alla direzione del Regio Museo Industriale, oggi smembrato, che nella Capitale aveva sede e all'interno del quale istitu\u00ec corsi di formazione affidati a noti artisti come Alberto Gerardi e Duilio Cambellotti. Qui rimase fino al 1929, anno in cui fu collocato a riposo.\nNon va dimenticata l'attivit\u00e0 svolta da Rosati come archeologo, l'amicizia e la collaborazione con Edoardo Brizio, la partecipazione agli scavi nelle zone di Penne e Atri, l'incarico ufficiale di \"Commissario per la Conservazione dei Monumenti e degli oggetti d'arte e d'antichit\u00e0\" per la provincia di Teramo, incarico ricoperto dal 1897 al 1903. In tale contesto ebbe modo di raccogliere una corposa collezione di reperti archeologici, lasciati poi in eredit\u00e0 alla Biblioteca provinciale \"Melchiorre D\u00e8lfico\" di Teramo e oggi depositati e collocati in esposizione permanente presso il Museo archeologico di Atri.\nLa pittura rimase, forse per necessit\u00e0, ai margini della vita di Vincenzo Rosati, confinata nei momenti di riposo e praticata, si direbbe, soprattutto negli anni della pensione. Relativamente ridotta \u00e8 in fondo la sua produzione artistica, almeno quella conosciuta. Non arrivano al numero di cento i lavori a noi pervenuti, tra acquerelli, tempere, chine, olii e tecniche miste, quasi tutti su carta; si tratta per lo pi\u00f9 di \"studi\" raffiguranti ritratti e paesaggi, figure e scorci della campagna di Ponzano; molti di questi sono stati identificati grazie ai recenti studi di Renata Ronchi segnalati in bibliografia.\nRosati, diplomato all'Accademia, era padrone di tutti i \"fondamentali\" dell'arte pittorica: disegno, colore, composizione, resa espressiva, uso delle tecniche pi\u00f9 diverse. egli ultimi anni l'attenzione di numerosi editori e critici si \u00e8 indirizzata verso la valorizzazione dei suoi \"bozzetti\", inseriti in pubblicazioni d'arte e posti oggi in esposizione permanente presso la Pinacoteca civica e la Biblioteca provinciale di Teramo.\nLa personalit\u00e0 eclettica di Vincenzo Rosati trov\u00f2 modo di esprimersi anche nella costruzione della casa di famiglia a Ponzano, alla cui edificazione concorsero diversi amici artisti ed alcuni tra i migliori ex alunni. Proprio in questa casa Vincenzo Rosati si spense nel novembre del 1943 dopo aver accuratamente ordinato le collezioni raccolte durante la sua vita che in gran parte furono destinate alla Biblioteca del Capoluogo teramano.\nManoscritti, biblioteca e collezioni.\nLe carte e le collezioni Rosati sono attualmente divise presso diversi archivi pubblici e privati.\nIl fondo pi\u00f9 cospicuo \u00e8 quello conservato dalla Biblioteca provinciale \"M. D\u00e8lfico\" di Teramo, fondo che comprende una raccolta di documenti e di lettere, libri, dipinti, reperti archeologici (oggi al Museo di Atri), una raccolta di progetti, una documentazione sulle Scuole d'Arti e Mestieri da lui dirette, tavole con disegni geometrici e temi decorativi, una consistente collezione di fotografie.\nAnche gli eredi Rosati conservano ancora numerosi materiali, soprattutto lettere, dipinti e fotografie. Una piccola raccolta di ritratti \u00e8 depositata presso la pinacoteca civica di Teramo.\nSoprattutto documenti e lettere sono in possesso di vari privati.\nEpistolario.\nDell'Epistolario in possesso della Biblioteca di Teramo \u00e8 stata di recente eseguita e pubblicata, a cura di Renata Ronchi, una accurata schedatura, con regesti e indici analitici. Tra i corrispondenti compresi in questo primo gruppo di circa 180 lettere sono gli artisti Cesare Averardi, Duilio Cambelotti, Giuseppe Casciaro, Adolfo De Carolis, Cesare Mariani, Francesco Paolo Michetti, Alfonso Muzii, Fausto Zonaro; Giuseppe Sacconi, Dante Viviani; l'archeologo Edoardo Brizio.\nDipinti.\nLa collezione pi\u00f9 consistente dei dipinti di Vincenzo Rosati \u00e8 quella in possesso della Biblioteca provinciale di Teramo. Una piccola serie di studi a olio sono in possesso della Pinacoteca civica di Teramo. Da censire i dipinti in possesso degli eredi e di vari privati.\nReperti archeologici.\nLa collezione dei reperti archeologici \u00e8 oggi esposta in permanenza presso il Museo archeologico di Atri.\nIconografia.\nIl pi\u00f9 noto e pubblicizzato tra i ritratti, numerosissimi, di Vincenzo Rosati \u00e8 certamente quello della grande tela realizzata da Lorenzo Astolfi, oggi esposta nella sala della Direzione della Biblioteca D\u00e8lfico di Teramo. Nella stessa Biblioteca, nelle sale dei Fondi antichi, sono esposti due ritratti giovanili, dipinti l'uno da Fausto Zonaro e l'altro, a pi\u00f9 mani, da Alfonso Muzii, Antonio Gianfante e Gaetano Esposito.\nRicorrenti nella produzione di Rosati sono gli autoritratti, la maggior parte dei quali risalenti agli anni giovanili. Imponente poi il numero di ritratti fotografici realizzati nel corso degli anni a partire dall'epoca dell'Universit\u00e0: tra questi va ricordata la serie di ferrotipi conservati nell'archivio di famiglia e di recente pubblicati nel volume sulla collezione delle fotografie di casa Rosati, inserito nella collana Scatti d'Epoca."}
{"id": "533184", "revid": "267975", "url": "https://it.wikipedia.org/wiki?curid=533184", "title": "Cuniberto di Colonia", "text": "Biografia.\nNel 629 fu consigliere di Dagoberto I, re di Austrasia, dal 634 govern\u00f2 il paese durante la minorit\u00e0 di Sigeberto III, figlio di Dagoberto.\nRicopr\u00ec il ruolo di Vescovo di Colonia dal 627 alla sua morte.\nIncoraggi\u00f2 l'attivit\u00e0 missionaria in Frisia e fond\u00f2 numerosi monasteri e chiese.\n\u00c8 sepolto nella basilica del monastero di San Cuniberto a Colonia.\nCulto.\nLa memoria liturgica di san Cuniberto si celebra il 12 novembre.\nDal Martirologio Romano: \"A Colonia nell'Austrasia, ora in Germania, san Cuniberto, vescovo, che dopo le invasioni barbariche rinnov\u00f2 nella citt\u00e0 e in tutto il territorio la vita ecclesiastica e la piet\u00e0 dei fedeli\"."}
{"id": "533185", "revid": "339392", "url": "https://it.wikipedia.org/wiki?curid=533185", "title": "San Cuniperto", "text": ""}
{"id": "533186", "revid": "226458", "url": "https://it.wikipedia.org/wiki?curid=533186", "title": "Prenomi cechi e slovacchi", "text": "Questa \u00e8 una lista di prenomi comuni in Repubblica Ceca e in Slovacchia."}
{"id": "533188", "revid": "106908", "url": "https://it.wikipedia.org/wiki?curid=533188", "title": "Prenomi olandesi", "text": "Questa voce raccoglie i prenomi tipici della lingua olandese e fiamminga, con eventuali varianti e ipocoristici e alterazioni e l'equivalente in italiano (dove esiste)."}
{"id": "533189", "revid": "599013", "url": "https://it.wikipedia.org/wiki?curid=533189", "title": "Jos\u00e9 Vitor Moreira Semedo", "text": "Caratteristiche tecniche.\nMediano, all'occorrenza pu\u00f2 essere schierato come interno di centrocampo o nel ruolo di terzino destro.\nCarriera.\nEx centrale difensivo della nazionale Under-21 portoghese, proviene dal vivaio dello Sporting Lisbona. Da gennaio a maggio 2006 ha militato nella Feirense e nell'estate seguente \u00e8 passato al Cagliari. Dopo un anno in cui ha giocato pochissimo si trasferisce in Inghilterra al Charlton Athletic, nel quale viene incoronato giocatore dell'anno 2011 dai tifosi. Ci\u00f2 nonostante rifiuta il nuovo contratto che la squadra gli propone per trasferirsi allo Sheffield Wednesday."}
{"id": "533194", "revid": "106908", "url": "https://it.wikipedia.org/wiki?curid=533194", "title": "Alessandro Pajno", "text": "Biografia.\nFiglio del magistrato Vincenzo Pajno, gi\u00e0 Procuratore Capo della Repubblica e Procuratore generale al Tribunale di Palermo. \nLaureato in giurisprudenza all'Universit\u00e0 degli Studi di Palermo, \u00e8 stato docente incaricato alla scuola di specializzazione in studi sull'amministrazione pubblica dell'Universit\u00e0 di Bologna ed anche all'Universit\u00e0 La Sapienza, nella facolt\u00e0 di ingegneria a Palermo ed infine diritto amministrativo alla Scuola Superiore Sant'Anna di Pisa e alla facolt\u00e0 di scienze politiche della LUISS di Roma.\nDivenuto prima Avvocato dello Stato e poi consigliere di Stato. \u00c8 autore di numerose pubblicazioni riguardanti i temi dell'organizzazione amministrativa, dell'attivit\u00e0 amministrativa della giustizia amministrativa, dell'organizzazione del servizio di istruzione e dell\u00b4autonomia delle istituzioni scolastiche.\nIn politica ha avuto vari incarichi: \u00e8 stato capo di gabinetto dei ministri Mattarella (Pubblica Istruzione), Iervolino (Pubblica istruzione) e Ciampi (Bilancio e Tesoro), e consigliere giuridico di Mattarella quando era ministro dei rapporti con il Parlamento. \u00c8 stato poi segretario generale della presidenza del Consiglio dei ministri durante il governo Prodi I, segretario generale del Consiglio di Stato e commissario straordinario governativo per il completamento del federalismo amministrativo.\nDal 18 maggio del 2006 all'8 maggio 2008 ha fatto parte del secondo governo Prodi in qualit\u00e0 di sottosegretario al Ministero dell'Interno, con delega all'amministrazione civile.\nDopo essere stato presidente di sezione, il 23 dicembre 2015 \u00e8 stato nominato Presidente del Consiglio di Stato con decorrenza 1\u00ba gennaio 2016. La scelta, per prassi, veniva presa dal Consiglio di Presidenza del Consiglio di Stato stesso secondo il criterio di maggiore anzianit\u00e0 dei candidati. Invece il governo Renzi, questa volta, , ha rivendicato il diritto a procedere autonomamente alla nomina tra una rosa indicata, diritto che gli compete secondo la legge."}
{"id": "533195", "revid": "125252685", "url": "https://it.wikipedia.org/wiki?curid=533195", "title": "Luigi Garzya", "text": "Carriera.\nGiocatore.\nClub.\nCresciuto calcisticamente nel Lecce, debutta in Serie A con i giallorossi salentini nel 1985-1986. Nell'ottobre 1987 si trasferisce alla , dove disputa una stagione di Serie C1 chiusasi con la promozione dei calabresi in Serie B. Nel 1988 rientra al Lecce, in Serie A.\nNel 1991 \u00e8 ceduto alla Roma, nelle cui file gioca per tre stagioni da titolare, prima di trasferirsi alla Cremonese nell'estate 1994. Con i lombardi milita per due anni. Poi passa in Serie B, firmando col e contribuendo immediatamente al ritorno dei pugliesi in Serie A. Garzya resta in Puglia per quattro stagioni e mezzo, di cui tre in massima serie, indossando la fascia di capitano fino al luglio 2000 quando viene messo fuori rosa, ufficialmente a causa di attriti con il tecnico Fascetti e il presidente Vincenzo Matarrese. Nel dicembre del 2000 rescinde consensualmente il contratto con la societ\u00e0 biancorossa, firma quindi per il in cui disputa poi tre stagioni, la prima in B e le altre due in A.\nHa anche vestito le maglie di Grosseto e , con cui ha chiuso la carriera nel 2005.\n\u00c8 ricordato anche per una celebre intervista che la Gialappa's Band ha pi\u00f9 volte riproposto nel programma \"Mai dire Gol\", nella quale Garzya dichiarava: \u00abSono pienamente d'accordo a met\u00e0 col mister\u00bb.\nNazionale.\nDopo aver fatto parte della Nazionale Under 20, nel biennio 1989-1990 entra nel giro della Nazionale Under 21 dove totalizzer\u00e0 7 presenze.\nAllenatore.\nNel 2007 ha ricoperto il ruolo di allenatore in seconda di Francesco Moriero nel Lanciano, in Serie C1. Nella stagione 2008-2009 sempre con Francesco Moriero ha ricoperto l'incarico di collaboratore della prima squadra del . Per la stagione 2009-2010 \u00e8 vice di Francesco Moriero sulla panchina del Frosinone.\nNella stagione 2010-2011 siede di nuovo sulla panchina del Crotone da vice di Leonardo Menichini con cui aveva gi\u00e0 collaborato durante la sua militanza da giocatore a Roma e a Lecce. Nella stagione 2013-2014 ricopre il ruolo di allenatore della formazione Primavera del . Nell'estate del 2015 entra nello staff dell'."}
{"id": "533197", "revid": "115549", "url": "https://it.wikipedia.org/wiki?curid=533197", "title": "Torino FC", "text": ""}
{"id": "533198", "revid": "119057479", "url": "https://it.wikipedia.org/wiki?curid=533198", "title": "Das Erste", "text": "Das Erste (letteralmente \"La Prima\"), facente capo ad ARD, \u00e8 la prima rete televisiva pubblica tedesca.\nQuesto canale televisivo manda in onda programmi di tutti i tipi, variando dal telegiornale ai documentari ai film.\nStoria.\nLe trasmissioni sono iniziate il 25 dicembre 1952 con il nome di \"Deutsches Fernsehen\" (\"Televisione tedesca\"), nome poi modificato nel 1984 in \"Erstes Deutsches Fernsehen\" (\"Prima televisione tedesca\"), e dal 1994 chiamata semplicemente \"Das Erste\". Dal dicembre 1990 ha assorbito le trasmissioni della televisione nazionale della DDR.\nNote tecniche.\nIl centro tecnico di produzione si trova a Francoforte sul Meno, e le trasmissioni sono distribuite ai centri regionali tramite la rete a fibre ottiche HYBNET.\nTrasmette nel formato panoramico dal 2007, tra le altre l'Eurovision Song Contest, le diverse soap che produce, le diverse edizioni del Tagesschau. I programmi sono prodotti dalle varie emittenti regionali che formano in consorzio ARD. Ogni emittente ha una propria percentuale all'interno della Das Erste.\nDiffusione.\nIl canale si riceve gratuitamente sia in tutto il territorio della Repubblica Federale Tedesca tramite segnale DVB-T (digitale terrestre), che in tutto il continente europeo via satellite in digitale tramite Astra (19,2\u00b0 Est); nel territorio tedesco \u00e8 anche ricevibile via cavo.\nFino al 31 marzo 2017 trasmetteva anche sui satelliti Hot Bird (13\u00b0 Est).\nNelle province di Bolzano e di Trento \u00e8 possibile ricevere gratuitamente Das Erste in digitale tramite la rete della Radiotelevisione Azienda Speciale.\nPubblicit\u00e0.\nPer questo canale esiste una rigida legislazione riguardo alla pubblicit\u00e0 (non va in onda dopo le 20, non interrompe le trasmissioni a parte nella pausa delle partite di calcio, cosa che suscita indignazione in Germania), di domenica non va in onda alcuno spot."}
{"id": "533202", "revid": "547992", "url": "https://it.wikipedia.org/wiki?curid=533202", "title": "Cunimondo", "text": "Biografia.\nSuccedette al padre Turisindo, fiero e coraggioso guerriero si impegn\u00f2 nelle guerre contro i Longobardi ma fu sconfitto e ucciso in battaglia dal loro re, Alboino, che ne spos\u00f2 la figlia Rosmunda. Secondo la tradizione, Rosmunda, nel corso di un banchetto, fu costretta da Alboino a bere dal cranio del padre Cunimondo, conservato, secondo tradizione barbarica, come trofeo ed utilizzato come coppa dai vincitori. In seguito, per vendicarsi, la regina istig\u00f2 lo scudiero Elmichi ad uccidere il marito nel 572."}
{"id": "533203", "revid": "1543377", "url": "https://it.wikipedia.org/wiki?curid=533203", "title": "Neapolis (Siracusa)", "text": "Neapolis \u00e8 un quartiere della citt\u00e0 di Siracusa. Storicamente definito il \"quartiere nuovo\" dell'antica polis greca, il quartiere moderno \u00e8 sorto sull'onda dell'espansione edilizia della citt\u00e0 negli anni cinquanta-sessanta dello scorso secolo. Esso si \u00e8 sviluppato seguendo un criterio piuttosto disordinato. Ad oggi \u00e8 identificabile come uno dei pi\u00f9 importanti quartieri economici e commerciali della citt\u00e0, sede di molti uffici e negozi.\nMonumenti ed Edifici.\nIl Parco archeologico della Neapolis.\nIl quartiere presenta anche una vasta area archeologica, che conserva monumenti greci e romani. Ha una folta vegetazione ed \u00e8 meta di tantissimi turisti. All'interno vi sono numerosi monumenti come il Teatro Greco di Siracusa, l'Anfiteatro romano di Siracusa, le Latomie, l'Orecchio di Dionisio, l'Ara di Ierone.\n Nel 2008 \u00e8 stata visitata da 537.018 persone.\nTecnoparco Archimede.\nNei pressi di questo quartiere \u00e8 presente anche un parco artistico-tecnologico chiamato \"Tecnoparco Archimede\", che rappresenta tutte le invenzioni di Archimede.\nSantuario della Madonna delle Lacrime.\n\u00c8 un edificio, visibile da lontano, oramai simbolo di Siracusa. La forma \u00e8 slanciata, di quasi 100 metri di altezza e dovrebbe rappresentare una lacrima. \u00c8 una chiesa moderna costruita a partire dagli anni '60 per conservare un quadretto in gesso che ha miracolosamente lacrimato per 4 giorni nel 1953."}
{"id": "533208", "revid": "12109", "url": "https://it.wikipedia.org/wiki?curid=533208", "title": "Antimicrobico", "text": "Un antimicrobico \u00e8 una sostanza chimica, naturale o di sintesi, che uccide i microorganismi, o ne inibisce la crescita. La sua attivit\u00e0 dipende da parametri quali concentrazione nel substrato, temperatura, pH, tipologia del substrato, tipologia del microrganismo da combattere, oltre che dalla presenza di umidit\u00e0 e ossigeno.\nGli antimicrobici possono essere suddivisi in base alla loro attivit\u00e0 e al tipo di microorganismo che ne subisce l'azione. Tra gli antimicrobici che uccidono i microorganismi si avranno quindi battericidi, fungicidi e virocidi, mentre tra quelli che ne inibiscono la crescita si troveranno batteriostatici, fungistatici e virostatici. In base alla possibilit\u00e0 di utilizzo esteso su tessuti in vivo gli antimicrobici sono divisi in antisettici e disinfettanti (questi ultimi sono inadatti all'uso su organismi viventi che si intendano proteggere).\nNella pratica medica gli antimicrobici sono utilizzati per combattere le infezioni dovute ai microorganismi patogeni. Nell'ambito della ricerca scientifica sono utilizzati per controllare la crescita microbica e per selezionare i microorganismi da coltivare. In natura sostanze antimicrobiche sono prodotte da diversi organismi. Spesso si tratta proprio di microorganismi che producono sostanze antimicrobiche allo scopo di eliminare microorganismi di specie diversa e di essere cos\u00ec avvantaggiati nella competizione.\nBatteriostatico, battericida e batteriolitico.\nSe si aggiunge un antimicrobico ad una coltura batterica in crescita esponenziale si potranno avere tre effetti: batteriostatico, battericida e batteriolitico. L'effetto batteriostatico \u00e8 quello di inibire la crescita delle cellule batteriche senza tuttavia ucciderle. Spesso i batteriostatici agiscono inibendo la sintesi proteica nell'organismo bersaglio. Nel caso di utilizzo di un batteriostatico la conta delle cellule rimarr\u00e0 costante. Se il batteriostatico viene rimosso, o comunque la sua concentrazione diminuisce, la crescita batterica riprende. L'effetto battericida \u00e8 invece quello di determinare la morte delle cellule del microorganismo, senza tuttavia causarne la lisi. Di solito i battericidi sono sostanze che si legano irreversibilmente a dei componenti cellulari, e non vengono rimosse con la diluizione. In caso di utilizzo di un battericida la conta delle cellule totali rimane costante, mentre quella delle cellule vitali scende. Il batteriolitico ha l'effetto di uccidere le cellule microbiche causandone la lisi, cio\u00e8 la rottura. Spesso agiscono inibendo la sintesi della parete cellulare o danneggiando la membrana plasmatica. In caso di utilizzo di un batteriolitico la conta delle cellule totali diminuisce di pari passo con quella delle cellule vitali.\nMolte sostanze possono comportarsi da batteriostatici se usate a bassa concentrazione e da battericidi se usate ad alta concentrazione.\nMisura dell'attivit\u00e0 antimicrobica.\nL'attivit\u00e0 antimicrobica di una determinata sostanza si misura determinando la concentrazione pi\u00f9 bassa della sostanza necessaria per inibire la crescita di un determinato microorganismo. Tale valore \u00e8 noto come MIC, ovvero Minimum Inhibiting Concentration (in italiano \"minima concentrazione inibente\"). Per misurare la MIC si prepara una serie di colture del microorganismo in questione, ciascuna con una diversa concentrazione dell'antimicrobico. Successivamente si rileva la presenza o meno di crescita batterica. La coltura con la minor concentrazione di antimicrobico in cui non si sia rilevata crescita batterica \u00e8 quella in cui \u00e8 stata utilizzata la MIC. Un altro valore che \u00e8 possibile determinare \u00e8 la minor concentrazione alla quale l'antimicrobico provoca la morte del microorganismo. Questo valore \u00e8 chiamato MBC, cio\u00e8 Minimun Battericide Concentration (in italiano \"minima concentrazione battericida\"). Sia la MIC che la MBC non sono costanti assolute del composto, in quanto variano in base alle caratteristiche del microorganismo e ai valori ambientali. Anche in condizioni ambientali rigorosamente standardizzate la MIC e la MBC sono una caratteristica della coppia antimicrobico-microorganismo.\nUtilizzo di antimicrobici su organismi viventi.\nGli antimicrobici trovano largo uso nella pratica medica per combattere e prevenire le infezioni, tuttavia non tutte le sostanze antimicrobiche possono essere utilizzate sugli organismi viventi. Si definisce disinfettante una sostanza che provoca la morte dei microorganismi ma non pu\u00f2 essere usata estesamente su tessuti viventi, in quanto tossica. La maggior parte delle sostanze con effetto antimicrobico ricade in questa categoria. Queste sostanze in medicina possono essere utilizzate al massimo per applicazione cutanea locale. Si dice invece antisettico un composto che provoca la morte dei microorganismi e che pu\u00f2 essere utilizzato su tessuti viventi, anche ad alte concentrazioni. Questo \u00e8 possibile grazie ad una particolare propriet\u00e0 di questi composti nota come tossicit\u00e0 selettiva. La tossicit\u00e0 selettiva \u00e8 dovuta alla capacit\u00e0 dell'antimicrobico di colpire determinati bersagli cellulari esclusivi del microorganismo, di modo da non provocare alcun danno all'organismo ospite. Questi antimicrobici sono quelli di norma utilizzati come farmaci.\nFarmaci antimicrobici sintetici.\nLe principali sostanze antimicrobiche di origine sintetica sono gli analoghi dei fattori di crescita. Si tratta di sostanze simili ai fattori di crescita utilizzati dai microorganismi. Questi composti bloccano l'utilizzo dei fattori di crescita da parte dei microorganismi. Dato che il microorganismo non \u00e8 in grado di sintetizzare da solo queste sostanze, gli analoghi dei fattori di crescita sono efficaci nell'inibire la crescita batterica. Una classe importante di antibatterici che utilizza questo sistema \u00e8 quella dei sulfamidici, dei quali fa parte la sulfanilamide, che agisce come analogo dell'acido p-aminobenzoico, indispensabile ai batteri per sintetizzare l'acido folico, che a sua volta \u00e8 indispensabile per la loro sopravvivenza. Un altro esempio di analogo di fattore di crescita \u00e8 l'isoniazide, utilizzato contro \"Mycobacterium tuberculosis\", simile alla nicotinamide. Analoghi di basi azotate sono invece utilizzati soprattutto nelle infezioni virali.\nFra i farmaci antimicrobici non analoghi di fattori di crescita ci sono i chinoloni, che interagiscono con la DNA girasi batterica impedendone l'attivit\u00e0, inibendo quindi la moltiplicazione batterica.\nUltimamente, gli antimicrobici basati su nanomateriali di argento e rame stanno attirando sempre maggiore attenzione per le loro intrinseche propriet\u00e0 di efficienza ed ampio spettro di azione.\nFarmaci antimicrobici di origine naturale: gli antibiotici.\nGli antibiotici sono sostanze naturalmente prodotte da alcuni microorganismi allo scopo di eliminare altri microorganismi competitori. Sono le sostanze pi\u00f9 largamente usate come antimicrobici in medicina.\nStoria.\nSebbene i batteri non fossero conosciuti, gli effetti purificatori e curativi di alcune sostanze erano noti fin dall'antichit\u00e0. Per esempio, l'utilizzo dell'argento come agente purificante \u00e8 riconosciuto da circa seimila anni quando gli Egizi lo utilizzavano per purificare l'acqua che dovevano conservare per lunghi periodi di tempo. Gli stessi fenici utilizzavano l'argento per mantenere inalterate le caratteristiche dell'acqua, del vino e dell'aceto durante il trasporto.\nAnche il rame veniva impiegato nell'antichit\u00e0: gli Egizi lo impiegavano per la sterilizzazione dell'acqua e delle ferite; Ippocrate di Coo (V-IV secolo a.C.), che pu\u00f2 essere considerato il padre della medicina, raccomandava l'uso del rame per trattate le ulcere alle gambe associate alle vene varicose; i Greci spruzzavano una polvere secca composti di rame sulle ferite fresche, per evitare le infezioni. Gli egizi e i greci utilizzavano muffe e piante come rimedi antibatterici, senza tuttavia conoscere le sostanze alle quali era dovuto l'effetto curativo.\nIn tempi pi\u00f9 vicini a noi, dal 1300 la stessa Chiesa cattolica scelse specificatamente l'argento per i suoi calici e per le vaschette per l'eucaristia per prevenire il diffondersi di malattie tra preti e praticanti. Nel 1884 il medico tedesco F. Crade ferm\u00f2 la malattia che causava la cecit\u00e0 in generazioni di neonati, utilizzando un medicinale la cui efficacia quale principio attivo fu attribuita all'argento. Quasi negli stessi anni fu scoperto il ruolo del rame contro la Plasmopara viticola, il fungo responsabile della peronospora, una delle pi\u00f9 pericolose malattie dei vigneti.\nI primi progressi per quanto riguarda la produzione di veri e propri agenti chemioterapici si ebbero all'inizio del Novecento grazie allo sviluppo del concetto di \"tossicit\u00e0 selettiva\" da parte dello scienziato tedesco Paul Ehrlich. Ehrlich studiando le tecniche di colorazione dei microorganismi not\u00f2 che alcuni coloranti coloravano selettivamente alcuni microorganismi mentre non ne coloravano altri. Ipotizz\u00f2 correttamente che ci\u00f2 fosse dovuto al fatto che queste sostanze si legavano a molecole specifiche presenti solo in determinati organismi. Il passo successivo fu supporre che se al posto di un colorante ci fosse stata una sostanza tossica, questa avrebbe esercitato la sua funzione solo contro il microorganismo in questione. Ehrlich descrisse queste ipotetiche sostanze come \u00abproiettili magici\u00bb, in grado di colpire il patogeno ma risparmiare l'ospite. In seguito Ehrlich studi\u00f2 la tossicit\u00e0 selettiva di diversi composti, arrivando a sviluppare i primi chemioterapici, fra i quali il Salvarsan, utilizzato contro la sifilide.\nUlteriori passi avanti furono fatti negli anni trenta grazie agli studi di Gerhard Domagk. Questi test\u00f2 l'attivit\u00e0 antimicrobica di diverse sostanze su infezioni da streptococchi nei topi, fino alla scoperta di un composto, il Prontosil, che era attivo nelle infezioni ma che risultava non avere alcun effetto sugli streptococchi in vitro. In seguito si scopr\u00ec che all'interno dell'organismo il Prontosil veniva scisso per produrre sulfanilamide. Questa scoperta port\u00f2 allo sviluppo dei sulfamidici e alla definizione del concetto di \"analogo di fattore di crescita\".\nIl pi\u00f9 grande sviluppo nell'ambito della lotta ai microorganismi si ebbe con la scoperta degli antibiotici da parte di Alexander Fleming. Fleming stava conducendo una ricerca dedicata ad altri scopi, quando ci si accorse che alcune piastre di Petri su cui erano state impiantate colture di stafilococco e che erano state lasciate in disparte, erano state contaminate da muffa. Esaminando le piastre si not\u00f2 che le colonie di stafilococco stavano andando incontro a lisi, e si ipotizz\u00f2 che questo fosse dovuto a una sostanza prodotta dalla muffa. L'organismo fu identificato come un fungo del genere \"Penicillium\" e la sostanza da esso prodotta fu chiamata penicillina. Successivamente un gruppo di scienziati guidati da Howard Florey svilupp\u00f2 i sistemi per il controllo, l'analisi e la produzione su larga scala della penicillina, e ne dimostr\u00f2 l'efficacia nel trattamento di infezioni batteriche umane. La penicillina fu quindi il primo antibiotico."}
{"id": "533212", "revid": "125186653", "url": "https://it.wikipedia.org/wiki?curid=533212", "title": "The Mask", "text": "The Mask, noto in Italia anche come La Maschera, il cui vero nome \u00e8 Stanley Ipkiss, \u00e8 un personaggio dei fumetti della Dark Horse, creato nel 1989 da John Arcudi (testi) e Doug Mahnke (disegni) sulle pagine della rivista \"Mayhem\". I prodromi del personaggio, tuttavia, sono presenti in \"The Masque\", creato da Mike Richardson (soggetto) e da Mark Badger (sceneggiatura e disegni), pubblicato sempre dalla Dark Horse. Il debutto di questa prima versione \u00e8 in \"Dark Horse Presents\" n. 10 (settembre 1987).\nLa storia racconta di una maschera magica che conferisce a chiunque la indossi invulnerabilit\u00e0 fisica e numerosi poteri che violano qualunque legge della fisica e della realt\u00e0 (ad esempio l'abilit\u00e0 di creare cose dal nulla), ma al contempo diminuisce le inibizioni del suo portatore e ne amplifica le parti represse della sua personalit\u00e0.\nLa serie a fumetti \u00e8 nota per il suo tono cupo e la violenza grafica. Tuttavia, la popolarit\u00e0 del personaggio \u00e8 aumentata a dismisura grazie al film del 1994 \"The Mask - Da zero a mito\" con Jim Carrey e Cameron Diaz, che presenta toni molto pi\u00f9 leggeri e comici rispetto alla versione cartacea. Il film ha generato una serie televisiva animata (\"The Mask\") e un sequel cinematografico (\"The Mask 2\", in originale \"Son of the Mask\").\nCaratteristiche.\nIn tutte le versioni, la storia ruota attorno a una maschera magica che d\u00e0 a chiunque la indossi un potere illimitato e un aspetto alterato, caratterizzato da una faccia verde e da grossi denti cavallini, oltre che da sgargianti abiti anni '40. La maschera permette la manifestazione dei pensieri e delle fantasie dell'indossatore, garantendogli invulnerabilit\u00e0 fisica, forza sovraumana, velocit\u00e0, potere di alterare la realt\u00e0 in una variet\u00e0 di modi distruttivi, ma anche perdita della sanit\u00e0 mentale e dell'autocontrollo. Il tutto \u00e8 ispirato ai personaggi Joker e Creeper della serie di \"Batman\", oltre che al romanzo \"Lo strano caso del dottor Jekyll e del signor Hyde\" di Robert Louis Stevenson.\nContrariamente alla pi\u00f9 famosa versione cinematografica, nelle storie a fumetti originali i personaggi che indossano la maschera diventano antieroi pericolosi e crudeli e nel peggiore dei casi anche criminali con tendenze ultraviolente. Il primo ad indossarla \u00e8 Stanley Ipkiss: nel fumetto originale \u00e8 un disadattato sociale, con probabili turbe psichiche di tipo paranoico e tendente alla depressione, il quale compra l'artefatto come regalo per la fidanzata Kathy. La maschera lo trasforma in un criminale folle e sanguinario (chiamato dalla gente \"Testone\"), un assassino senza scrupoli dedito agli omicidi pi\u00f9 shockanti e disturbanti che possano venire in mente (fra le altre cose uccide un meccanico infilandogli dal busto al cranio un silenziatore per motori). La maschera influisce anche sul suo modo di comportarsi nella vita normale, tanto da arrivare a stilare una lista di persone che devono essere uccise per essere state irrispettose nei suoi confronti, per averlo denigrato e fatto imbarazzare.\nDopo essersi tolto la maschera, Stan inizia a rendersi conto di cosa sta succedendo. I suoi atti come Testone iniziano a chiedere un tributo emotivo. Diventa verbalmente offensivo nei confronti di Kathy, che lo caccia di casa ma tiene la maschera poich\u00e9 \u00e8 un regalo di Stanley. Pi\u00f9 tardi, Stan irrompe nell'appartamento di Kathy per rubare la maschera proprio mentre la polizia arriva in risposta a una chiamata. Stan si rimette la maschera e uccide molti poliziotti durante la fuga oltre a causare una grande quantit\u00e0 di danni. Tornato a casa si toglie la maschera, preparandosi a lasciare la citt\u00e0; solo per essere colpito alla schiena e ucciso da Kathy che ha scoperto la sua vera identit\u00e0.\nKathy porta la maschera al tenente Kellaway per tenerla al sicuro. Kellaway, che aveva investigato sui recenti omicidi di Testone, sia sui signori del crimine organizzato della sua citt\u00e0, ignora gli avvertimenti di Kathy, credendo che sia stressata e non stia pensando chiaramente, e prova la maschera. Diventando Testone, Kellaway si propone di abbattere i signori del crimine che lo hanno afflitto durante la sua carriera.\nGli abitanti della citt\u00e0, non conoscendo la maschera magica, presumono che Testone sia sempre lo stesso assassino i cui obiettivi sono ora signori del crimine di alto profilo. Nonostante le buone intenzioni di Kellaway, la maschera fa s\u00ec che i suoi metodi diventino sempre pi\u00f9 violenti. Testone incontra Walter, un uomo muscoloso delle dimensioni di un colosso e che non parla mai, che ha intrapreso vendetta contro Testone per aver ucciso i suoi datori di lavoro. Walter non mostra mai dolore ed \u00e8 l'unico che pu\u00f2 ferire Testone realmente.\nMentre combatte con Walter, il tenente Kellaway, nei panni di Testone, diventa l'obiettivo di una caccia all'uomo della polizia. Kellaway combatte la polizia e rintraccia i mafiosi rimasti. Quando il partner di Kellaway tenta di fermarlo, il poliziotto (con la maschera) quasi uccide il suo amico e collega. Kellaway, rendendosi conto di quello che ha fatto, fugge. Si toglie la maschera, la seppellisce nel cemento sel suo seminterrato e giura che non la far\u00e0 mai pi\u00f9 indossare da nessuno.\nNel film e nella serie animata, Ipkiss si discosta molto da come rappresentato nel fumetto; qui infatti \u00e8 un bancario generoso, ingenuo e sfortunatissimo, e contrariamente al fumetto, la maschera lo rende un buffo e malizioso supereroe simpatico e positivo, dal comportamento vivace ed esuberante. Lo stesso vale per il protagonista del sequel, \"The Mask 2\", Tim Avery. Inoltre, mentre nel fumetto la maschera \u00e8 di origine vud\u00f9, invece nel film \u00e8 stata creata dal dio norreno Loki. Quest'ultimo appare nel sequel dove, sotto l'ordine del potente padre Odino, deve recuperare l' artefatto prima che procuri altri guai sulla Terra. In sostanza, mentre nei fumetti originali chi indossa la maschera diventa malvagio o praticamente tale, nei film la malvagit\u00e0 della trasformazione finale \u00e8 direttamente proporzionale a quella dell'indossatore.\nPubblicazioni in lingua italiana.\nIn Italia le prime quattro storie di \"The Mask\" sono state stampate per la prima volta nei primi quattro numeri della collana \"Hyperion\" della Star Comics (1992-1993), nella versione bianco e nera originale presente su \"Mayhem\". Successivamente le storie sono state ristampate a colori, insieme al resto della miniserie \"The Mask\" e \"The Mask Returns\", dalla Marvel Italia in 5 numeri spillati da edicola nel 1995, pi\u00f9 uno brossurato (il numero 0) contenente la versione a fumetti del film.\nNel 1998 e 2001 la Play Press ha pubblicato i due crossover \"Lobo/Mask\" (in due albi) e \"Joker/Mask\".\nInfine, nell'aprile 2010 le prime due miniserie sono state ristampate insieme a \"The Mask Strikes Back\" in un volume unico a colori dal titolo \"The Mask Omnibus - Verde e rognoso\" dalla casa editrice Comma 22."}
{"id": "533213", "revid": "38120", "url": "https://it.wikipedia.org/wiki?curid=533213", "title": "The mask", "text": ""}
{"id": "533214", "revid": "33689", "url": "https://it.wikipedia.org/wiki?curid=533214", "title": "MASK", "text": ""}
{"id": "533215", "revid": "38120", "url": "https://it.wikipedia.org/wiki?curid=533215", "title": "M.a.s.k.", "text": ""}
{"id": "533218", "revid": "125468653", "url": "https://it.wikipedia.org/wiki?curid=533218", "title": "Lucky Luke", "text": "Lucky Luke \u00e8 un personaggio dei fumetti creato nel 1946 da Morris, protagonista di una serie a fumetti umoristica di genere western ritenuta un classico del fumetto francese. Dalla serie a fumetti sono state tratte serie televisive e lungometraggi, sia animati che dal vivo. Ha avuto un enorme successo sia in patria che nel mondo, arrivando a vendere circa 250 milioni di volumi della serie a fumetti. Il nome del personaggio \u00e8 ispirato a quello di Luciano Locarno, sceriffo di origine italiana che visse tra il 1860 e il 1940.\nStoria editoriale.\nIl personaggio venne creato nel 1946 da Morris per il settimanale belga \"Spirou\" esordendo l'anno stesso in una storia intitolata \"Arizona 1880\" pubblicata su \"L'Almanach Spirou 1947\" e, dal 1947, verr\u00e0 pubblicato sulla rivista per oltre vent'anni. Il successo del personaggio fece s\u00ec che il personaggio ebbe presto una testata dedicata e che le prime storie venissero ristampate presto in volume oltre a essere riproposte su diverse riviste.\nI primi episodi vennero realizzati interamente da Morris che venne poi affiancato dal 1955 ai testi da Ren\u00e9 Goscinny che aveva conosciuto durante il suo viaggio negli Stati Uniti d'America dove si era recato nel 1948 per meglio conoscere la realt\u00e0 storica del far west e dove rester\u00e0 per sei anni. Le storie mescolano umorismo e \"suspense\", specie dal 1955 al 1977 quando i testi sono firmati da Ren\u00e9 Goscinny, sfruttando i luoghi comuni del genere western reinterpretandone la storia e i protagonisti, come Calamity Jane, Billy the Kid, Jesse James e i Fratelli Dalton e dando ai personaggi il volto di amici o di attori del cinema.\nDurante il suo soggiorno negli Stati Uniti Morris spedisce in Belgio alla rivista Spirou le tavole realizzate, con storie piene di scazzottate e scivoloni e con personaggi e vignette che ricordano i cartoni animati di Walt Disney. Inizialmente il personaggio \u00abaveva il faccione, i modi rudi e parlava pochissimo\u00bb, racconter\u00e0 Morris nel 1993, \u00abperch\u00e9 creandolo mi aveva molto influenzato Gary Cooper\u00bb. Successivamente conosce Harvey Kurtzman e Jack Davis che aiuta nel progetto \"Mad Magazine\" e, soprattutto, Ren\u00e9 Goscinny che prima di inventare Asterix lavorava a New York e al quale Morris affida una sceneggiatura e il personaggio, con l'influenza di Goscinny, prender\u00e0 la forma definitiva. Dal 1955 le sceneggiature saranno opera di Goscinny mentre Morris realizzer\u00e0 solo i disegni e dalla loro collaborazione origineranno alcune delle migliori storie del personaggio e arrivando a realizzare anche tre albi all'anno. La collaborazione terminer\u00e0 nel 1977 per la morte di Goscinny. Insieme hanno realizzato 35 racconti ricchi di ironia e di comprimari che hanno consegnato il personaggio alla storia del fumetto franco-belga.\nIl successo porter\u00e0 anche problemi di censura tanto che nel 1984 gli americani di Hanna &amp; Barbera per la realizzazione della serie animata impongono una versione politicamente corretta del personaggio: \u00abMi sono sempre fatto beffe degli indiani come dei bianchi\u00bb, ribadir\u00e0 Morris pi\u00f9 tardi, \u00abquindi non mi accusate di razzismo: io ridicolizzo tutti\u00bb.\nDal 1977 le sceneggiature verranno affidate a diversi nuovi autori quali il cabarettista Laurent Gerra e il romanziere Daniel Pennac. Dopo la morte di Morris nel 2001 (che ha disegnato tutte le storie uscite in volume fino al 2002) il personaggio di Lucky Luke \u00e8 stato portato avanti da Achd\u00e9 su testi di Laurent Gerra e dello scrittore Daniel Pennac.\nTra il 1986 e il 2000 come spin-off della serie principale nascer\u00e0 la serie dedicata a Rantanplan e successivamente le avventure di Kid Lucky cio\u00e8 il giovane Luke in due volumi disegnati da Morris.\nBiografia del personaggio.\nIl personaggio \u00e8 un pistolero molto abile e veloce - tanto da sparare pi\u00f9 velocemente della propria ombra - che grazie al suo ingegno riesce spesso a risolvere i suoi guai senza ricorrere all'uso delle armi e mantenendo un'assoluta imperturbabilit\u00e0 anche nelle situazioni pi\u00f9 disperate. Girovagando nel far west si ritrova nei classici scenari del genere come saloon e villaggi indiani nei quali gli autori gli fanno esplorare tutte le possibilit\u00e0 narrative in chiave comico-satirica.\nIn principio l'aspetto del personaggio era tozzo e con un viso tondeggiante ma si evolse velocemente raggiungendo quello che divenne l'aspetto definitivo: alto e magro, viso allungato con in bocca un mozzicone di sigaretta e, successivamente, un filo d'erba, capelli neri dal ciuffo pronunciato e vestito con un paio di stivali con speroni, jeans, cinturone per pistola, camicia gialla con gilet nero, fazzoletto rosso al collo e cappello da cowboy bianco.\nNel finale di ogni storia si vede la silhouette dell'eroe allontanarsi al tramonto cantando la triste ballata \u00abI'm a poor lonesome cowboy... far away from home...\u00bb.\nAltri personaggi.\nPersonaggi reali.\nNella serie i personaggi immaginari interagiscono con personaggi realmente esistiti:\nRiconoscimenti.\nNel 1988 l'Organizzazione mondiale della sanit\u00e0 ha insignito Maurice de Bevere di un riconoscimento ufficiale per aver deciso di \"far smettere di fumare\" Lucky Luke, sostituendo l'originaria sigaretta con un filo d'erba.\nTrasposizioni in altri media.\nIspirate al personaggio esistono diverse serie animate, una serie TV di tredici episodi e due lungometraggi diretti e interpretati da Terence Hill, un lungometraggio a disegni animati belga del 1971.\nCinema.\nFilm d'animazione\nLive action\nTelevisione.\nLive action\nSerie animate\nDagli anni ottanta agli anni duemila, sono state prodotte quattro serie televisive animate."}
{"id": "533219", "revid": "124303720", "url": "https://it.wikipedia.org/wiki?curid=533219", "title": "Incubo a seimila metri", "text": "Incubo a seimila metri \u00e8 una raccolta di racconti del terrore di Richard Matheson, in cui lo scrittore miscela realt\u00e0 e paura con \u00abparole secche come mitraglia\u00bb, come dice un articolo su \"Alias\", supplemento de: \"Il manifesto\". \nI racconti.\n\"Incubo a seimila metri\".\nUn uomo su un volo di linea vede una creatura danneggiare i motori ma nessuno vuole credergli.\n\"Il vestito di seta bianca\".\nLa storia inquietante di una bambina orfana che prova una forte attrazione per tutto ci\u00f2 che era appartenuto alla madre, in vita. In particolare, il suo vestito di seta bianca. Ma durante una delle sue esplorazioni nella camera della mamma con l'amica di giochi Mary Jane, il vestito prende possesso del corpo della bambina...\n\"Figlio di sangue\".\nVampirismo e destino (vedi \"Io sono leggenda\"). Il ragazzo strano che ama il sangue finisce nelle braccia di chi lo aveva gi\u00e0 predestinato.\n\"Dai canali\".\nGeniale costruzione poliziesco-psicologica. Una confessione di parricidio e matricidio con tanto di nastro che scorre (come l'ultimo nastro di Krapp?) e orrore scoperto passo per passo.\n\"Guerra di streghe\".\n\u00c8 normale che un gruppo di belle ragazze combatta una guerra fatta di visioni e comandi sanguinari. Dopo la notte del terrore, arriva l'ora della colazione.\n\"La casa impazzita\".\nMagistrale racconto di un'ossessione funesta. L'ira, la rabbia, trasformano persino gli oggetti in nemici animati. E tutto \u00e8 nemico dell'uomo, cassetti, lampade, scrivanie, anche i coltelli con i quali si ammazza. I fantasmi, dice Matheson, stanno dentro di lui.\n\"Eliminazione lenta\".\nUn uomo racconta la propria sparizione, momento per momento, fatto per fatto, pezzetto per pezzetto, la sua vita non c'\u00e8 pi\u00f9.\n\"La legione dei cospiratori\".\nAnche qui la nevrosi parte dall'io e si riversa sulla societ\u00e0. \u00c8 in atto una congiura per eliminare il buon signor Jasper, i congiurati aumentano di numero e stanno ordendo la loro trama, ma Jasper si ribella, si difende, ne accoltella un gruppo. Follia improvvisa, secondo i giornali, ma noi sappiamo bene perch\u00e9 tutto questo \u00e8 avvenuto.\n\"Una chiamata da lontano\".\nLa morte si avvicina piano piano alla sua vittima designata, che sente telefonate misteriose e mute, poi parole smozzicate, fino all'appuntamento fatale. Naturalmente nessuno crede alla povera donna che lancia l'allarme per questo disturbatore sconosciuto.\n\"Paglia umida\".\nL'incubo di un omicidio torna a galla attraverso l'odore di paglia umida. Poi si materializza in sogno, ma realt\u00e0 e immaginario sono troppo vicini, avvinghiati come la morte che riunisce marito e moglie, assassino e vittima. A suggello di un'antica promessa.\n\"La danza dei morti\".\nEsperienze psichedeliche e mondo macabro dell'occultismo. Un viaggio allucinante di quattro giovani.\n\"I figli di No\u00e8\".\nPerch\u00e9 la polizia ferma un automobilista in un villaggio desolato e apparentemente disabitato? Perch\u00e9 viene cacciato in prigione senza una spiegazione? Perch\u00e9 deve comparire davanti al giudice? Perch\u00e9 l'incubo non finisce? Perch\u00e9 il signor Ketchum sta chiuso in una stanza dopo aver visto una strana agitazione in paese e il cartello \"grigliata\"? Mi sa che finir\u00e0 male, anzi malissimo.\n\"L'uomo dei giorni di festa\".\nImmaginate che un giornale sappia sempre in anticipo quanti morti ci saranno in un week-end di festa. E che pubblichi anche i dettagli di quelle morti. C'\u00e8 un uomo che per lavoro ha le visioni e, come un travet qualunque, va in ufficio, si stende sul divano e comincia a soffrire. Poi il giornale pubblica.\n\"Il nuovo vicino di casa\".\nTutto cambia nel quartiere con l'arrivo del nuovo vicino di casa. I rapporti fra famiglie si deteriorano, affiorano scandali, ci sono sabotaggi, la vita diventa violenta e impossibile. Ci sono scontri, liti, follie e omicidi. Finale abbagliante: \"\u00c8 ora di trasferirsi\", dice il mite, gentile e premuroso Theodore Gordon.\n\"Grilli\".\nC'\u00e8 una logica nel linguaggio dei grilli. Noi sentiamo solo un cri-cri a volte fastidioso, ma loro chiamano qualcuno, lo chiamano verso la morte. E non \u00e8 bello sentir pronunciare il proprio nome.\n\"Primo anniversario\".\nUn matrimonio felice, l'amore, il piacere fisico. Poi un piccolo segnale (\"Sai di acido\", dice lui a lei), altri segnali, la sparizione dei sensi. Ma solo verso la moglie, che alla fine diventa agli occhi di lui una poltiglia disgustosa. Addio.\n\"La preda\".\nMai regalare un idoletto di cui non si sa nulla a un amante appassionato di occultismo. Potresti scatenare l'ira di \"colui che uccide\" e la guerr\u00e0 sar\u00e0 violenta sanguinosa, senza quartiere, un ritorno al tribalismo."}
{"id": "533220", "revid": "125756858", "url": "https://it.wikipedia.org/wiki?curid=533220", "title": "Villa Brignole Sale Duchessa di Galliera", "text": "Villa Brignole Sale Duchessa di Galliera \u00e8 una villa nobiliare genovese ubicata nel quartiere di Voltri sui colli Castellaro e Givi. Si \u00e8 sviluppata in seguito all'annessione successiva di diverse propriet\u00e0.\nIl corpo pi\u00f9 antico denominato \"Paraxo\" era stato fatto costruire dalla famiglia aristocratica Mandillo. Il corpo centrale, sormontato al centro dallo stemma dei Brignole, corrisponde al nucleo originario secentesco mentre le due ali sono state aggiunte in un secondo tempo.\nContrariamente ai canoni abituali, l'ingresso principale non \u00e8 situato al centro dell'edificio ma sotto un portico posto sotto l'ala ad oriente. Gli interni conservano affreschi settecenteschi e decorazioni in stile rococ\u00f2. Di particolare pregio la Sala delle Conchiglie. Sul retro trova spazio un interessante giardino d'inverno. Contiene anche un teatro inaugurato nel 1786 e riadibito ad ospitare spettacoli nel 2010 dopo restauri.\nLa villa - collocata su una terrazza a mezza costa a cui si accede da due monumentali scale simmetriche - ha anche delle d\u00e9pendance: il \"Caff\u00e8\", la \"Latteria\" e il \"Castello Belvedere\" che dopo anni di decadenza sono state ristrutturate utilizzando i finanziamenti elargiti in occasione delle manifestazioni colombiane del 1992.\nDal 1992 il parco ha subito una serie di danni provocati da atti vandalici e da una mancanza di manutenzione sufficiente dovuta alla carenza di giardinieri in loco. Il Comune di Genova, tuttavia, ha provveduto al restauro del giardino all'italiana, delle d\u00e9pendance e lo spettacolare impianto scenografico delle cascate e le terrazze panoramiche costruite nel XVIII secolo alle spalle del palazzo.\nLa storia.\nNel 1675 la villa fu acquistata da Giovanni Francesco Brignole Sale, dopo lavori di ampliamento i Brignole Sale la rinominarono villa Grande.\nNel 1699 il marchese Anton Giulio Brignole Sale commission\u00f2 i lavori di costruzione del giardino formale terminati nel 1711. Al doge Giovanni Francesco Brignole Sale si devono nel 1746 le terrazze, lo stemma e la scalea. Nel 1780 il voltrese Giuseppe Canepa decor\u00f2 gli interni della villa in stile rococ\u00f2 a cui segu\u00ec l'intervento di Gaetano Cantone per la realizzazione del teatro storico. Nel 1803 vi lavor\u00f2 Emanuele Andrea Tagliafichi che progetto un parco all'inglese e si dedic\u00f2 ad alcuni interni del palazzo. Nel 1814 Carlo Barabino complet\u00f2 il bosco detto \"del Leone\" e nel 1872, Maria Brignole Sale De Ferrari, duchessa di Galliera, fece realizzare il vasto giardino romantico progettato da Luigi Rovelli. Nel 1888 la duchessa la lasci\u00f2 in eredit\u00e0 perpetua all'Opera Pia Brignole Sale. Dal 1931 \u00e8 in uso al Comune di Genova, inizialmente in affitto e poi dal 1985 in propriet\u00e0 tranne il palazzo e l'antistante giardino.\nNegli anni ha ospitato diversi ospiti illustri tra cui: Luisa Maria Adelaide di Borbone-Penthi\u00e8vre, Maria Cristina di Savoia, Ferdinando II di Borbone, re Carlo Alberto, la regina Maria Teresa d'Asburgo e gli imperatori Francesco Giuseppe d'Austria e Guglielmo II di Germania.\nIl giardino divenne famoso nella prima met\u00e0 dell'Ottocento per le sue camelie e la collezione di agrumi, talmente apprezzati che venivano inviati regolarmente come regalo a Maria Teresa, regina di Sardegna e moglie di Carlo Alberto di Savoia. Di quegli anni \u00e8 la rappresentazione di M.P. Gauthier e la descrizione fatta dal Bertolotti nel 1832: \"tra principesche sale, nel mezzo di giardini e boschi di rinomanza europea\".\nNegli ultimi anni della seconda guerra mondiale le truppe tedesche la dotarono di opere difensive per il controllo della costa e delle valli Leira e Cerusa. Mentre le trincee non sono pi\u00f9 visibili sono ancora presenti bunker di vedetta e di ricovero.\nParco.\nIl parco della villa, attualmente adibita dal comune a parco urbano si estende per circa 32 ettari di cui 25 visitabili.\n\u00c8 costituito da una parte a giardino formale, nei dintorni della villa, con elementi botanici classici dei giardini dell'epoca quali cedri, cipressi, ippocastani, magnolie, e palme. Con i restauri effettuati nel corso del 2013 \u00e8 stata ricostituita la collezione di amarillidacee e piante sudafricane, secondo gli elenchi dei giardinieri della Duchessa: spiccano per la loro fioritura \"Amaryllis\", \"Hippeastrum\", \"Agapanthus\" e \"Nerine\". Il bosco romantico si presenta con innesti di vegetazione tipica ligure quali pini marittimi e lecci ed un'altra tipicamente agricola con olivi e alberi da frutto e abitazioni contadine. Tra le specie della flora spontanea si segnalano \"crocus biflorus\", \"iris foetidissima\" e l'orchidacea \"spiranthes spiralis\", entit\u00e0 piuttosto rare in Liguria.\nNella valle del Leone, in pessimo stato di conservazione, \u00e8 stato realizzato un bosco ispirato alla Divina Commedia, con la porta degli inferi, la lonza (attualmente conservata nel palazzo) e il monumento a Dante Alighieri e Gabriello Chiabrera.\nNel cuore del parco, l'area del Belvedere (1872) ideata da Giuseppe Rovelli \u00e8 frutto di un ardito progetto di modellazione del terreno, con un'imponente grotta attraversata da ruscelli e spaccata da una cascata che proveniente dall'antro posto nei sotterranei del castello.\nIn una spianata erbosa si trova un recinto per i daini, vera attrazione del parco. Subito fuori di due dei cancelli del parco vi sono due chiese: in basso il convento di San Francesco, ora in disuso, e il santuario della Madonna delle Grazie (intitolato anche a san Nicol\u00f2) in cima alla collina.\nNella parte alta \u00e8 conglobata la porta nord all'abitato di Voltri inserita nella cinta muraria medioevale in parte ancora presente all'interno del parco."}
{"id": "533223", "revid": "212348", "url": "https://it.wikipedia.org/wiki?curid=533223", "title": "RTvsRA", "text": ""}
{"id": "533226", "revid": "110157", "url": "https://it.wikipedia.org/wiki?curid=533226", "title": "Santuario della Madonna delle Grazie (Genova)", "text": "Il santuario della Madonna delle Grazie di Voltri, noto anche come San Nicol\u00f2, \u00e8 un santuario dedicato alla Madonna delle Grazie situato all'interno della Villa Brignole Sale Duchessa di Galliera. \u00c8 annesso ad un convento dei frati cappuccini dal 2009 utilizzato dalle monache clarisse itineranti.\nStoria.\nLa leggenda fissa la fondazione del santuario al 67 d.C. a seguito della predicazione dei Santi Nazario e Celso, ma si presume che con ogni probabilit\u00e0 la sua costruzione sia del 343 secondo quanto contenuto su una lapide di recente memoria.\nLa chiesa era in origine l'antica parrocchia di San Nicol\u00f2 di Voltri, citata dal 1205 ma certamente di origini assai pi\u00f9 antiche. Aveva al fianco un \"ospitale\" per pellegrini di cui si hanno notizie dal 1368.\n\u00c8 probabile che antecedentemente avesse il titolo di Santa Croce, festivit\u00e0 che tuttora vi si celebra e che per secoli ha coinciso con un mercato agricolo.\nLa chiesa venne assegnata nel 1568 alle cure dei cappuccini, che vi fondarono un convento.\nAllontanati i frati in seguito alle leggi emanate dal regno di Sardegna, i religiosi poterono ritornarvi per iniziativa della duchessa di Galliera, che nel 1864 acquist\u00f2 il complesso per continuarne l'uso come pantheon familiare e lo restitu\u00ec agli antichi proprietari. La chiesa venne restaurata in stile neogotico fra il 1866 e il 1881, traendo verosimilmente ispirazione dalle strutture originarie dell'antica parrocchiale che ancora si conservano sotto la decorazione posticcia.\nArchitettura e opere.\nL'edificio che ospita il santuario \u00e8 a tre navate, affiancato da un poderoso campanile cuspidato. Non rientra infatti nei canoni dell'architettura cappuccina, sempre rispettosa delle regole costruttive codificate con le Costituzioni emanate nel 1536 e perfezionate nel 1575, che imponevano una semplice chiesa ad aula unica di contenute dimensioni e priva di decorazioni non funzionali alla preghiera e alla devozione.\nCon i lavori ordinati dalla duchessa fu riorganizzata la facciata, che aveva in origine tre portali, e realizzate le volte a crociera all'interno, fino ad allora coperto con un tetto ligneo a vista.\nIl quadro della Madonna con Bambino dell'altare maggiore apparteneva all'antica chiesa di San Nicol\u00f2: \u00e8 un'opera commissionata nel 1502 al pittore milanese Corrado di Odone per la cappella della Madonna delle Grazie.\nAlla fase tardottocentesca legata alla ristrutturazione della chiesa appartengono invece le tombe dei genitori della duchessa, Artemisia Negrone (1865) all'inizio della navata sinistra opera dello scultore Giovanni Battista Villa raffigurante la Carit\u00e0, e Antonio Brignole Sale (1863), in quella di destra il cui busto in marmo \u00e8 opera dello scultore francese August Dumont.\nDal 1866 vi \u00e8 annessa una cripta funebre, realizzata su progetto dell'ingegner Gerolamo Patrone sotto il coro con accesso autonomo esterno; fu voluta dalla duchessa Maria Brignole Sale De Ferrari. In essa sono sepolti oltre a lei il marito Raffaele De Ferrari, il figlio Andrea, il padre Antonio ed altri suoi parenti."}
{"id": "533227", "revid": "1993454", "url": "https://it.wikipedia.org/wiki?curid=533227", "title": "Aku Aku", "text": ""}
{"id": "533229", "revid": "729019", "url": "https://it.wikipedia.org/wiki?curid=533229", "title": "Ferrovia Paola-Cosenza", "text": "La ferrovia Paola\u2013Cosenza \u00e8 una linea ferroviaria di collegamento a semplice binario tra il capoluogo di provincia e la linea tirrenica meridionale. Il percorso originario, tortuosissimo e a cremagliera, nel 1987 venne abbandonato e sostituito da un nuovo tracciato di base a binario unico e prevalentemente in galleria, esercito a trazione elettrica.\nStoria.\nGli inizi.\nNel 1905 le Ferrovie dello Stato, abbandonato definitivamente il progetto, gi\u00e0 inserito nell'elenco delle linee previste dalla del 1879, che prevedeva il prolungamento della Sibari-Cosenza che avrebbe collegato il \"cosentino\" con la linea \"Tirrenica\" nei pressi di Nocera Terinese (in pratica il percorso su cui verr\u00e0 poi realizzata l'autostrada Salerno-Reggio Calabria), studiarono un nuovo collegamento tra Cosenza e Paola; il progetto venne classificato tra le ferrovie complementari da realizzare con la minor spesa possibile, quindi con poche opere d'arte. Per superare le forti pendenze, dato che la linea doveva valicare la catena montuosa costiera meridionale, si adott\u00f2 lo scartamento normale con armamento a cremagliera, atto a superare una pendenza massima del 75 per mille, utilizzando la stessa tecnologia adottata in Toscana nella tratta Saline-Volterra della ferrovia Cecina-Volterra. I lavori, sui 35\u00a0km di linea, iniziarono tra il 1907 ed il 1911, incontrando forti difficolt\u00e0 a causa dell'instabilit\u00e0 dei terreni attraversati che ne allungarono i tempi di costruzione. Il progetto fu realizzato dall'ingegner Domenico Tancioni, nato a Roma ma cosentino di adozione. La direzione dei lavori fu affidata, negli anni successivi prima all'ingegner Aurelio Tassinari e poi a Francesco (Ciccio) Sabato Ceraldi. Quest'ultimo conserv\u00f2 una ricca documentazione cartografica e documentale di questo progetto, ad oggi custodita presso la Biblioteca nazionale di Cosenza nel Fondo cartografico Francesco Sabato Ceraldi.\nL'apertura della linea, armata con rotaie tipo Vignoles 36 S (tipo 36 D sulle tre tratte ad aderenza artificiale con cremagliera tipo \"Strub\"), avvenne il 2 agosto 1915 con due anni di ritardo sul previsto. Per la trazione dei treni sulla linea le FS ordinarono alla SLM di Winterthur otto locomotive del Gruppo 980, a doppia espansione e munite di ruota dentata uguali a quelle gi\u00e0 presenti sulla Saline-Volterra in numero di 4 esemplari. Per assicurare la frenatura di sicurezza sulle tratte a cremagliera fu stabilito che la locomotiva fosse disposta a valle dei treni. Vennero poi realizzate delle carrozze-freno, trasformando vecchi bagagliai serie DWIz rinumerati CDUIz 64.900-908. Tutto ci\u00f2 imponeva per\u00f2 varie manovre di spostamento della locomotiva nelle stazioni, con tempi di percorrenza elevati (da 2 a 3 ore) aggravati successivamente in conseguenza dell'esercizio a Dirigenza unica. Nonostante ci\u00f2 nella zona, priva di efficienti vie di comunicazione verso il Tirreno ed il Nord, la ferrovia rappresentava comunque un passo in avanti.\nComplessivamente si raggiunsero 12 km di armamento a cremagliera. I tratti ad aderenza artificiale erano tre:\nLa pendenza del terreno nelle tratte armate arrivava a toccare il 75\u00a0\u2030.\nNel 1922 le FS, vista la scarsa potenza delle 980, ordinarono alla \"Breda\" otto unit\u00e0 a vapore surriscaldato, immatricolate come Gruppo 981, che aumentarono la massa rimorchiabile ma che non potevano variare sostanzialmente i tempi di percorrenza.\nNel 1937 furono immesse in servizio 9 automotrici FIAT immatricolate come ALn 56 serie 1900, espressamente progettate per la linea a cremagliera; queste permisero di ridurre a 90 minuti la percorrenza dei treni viaggiatori in virt\u00f9 della maggiore velocit\u00e0 media complessiva ottenuta eliminando i cambi di posizione della locomotiva nelle tratte a cremagliera.\nAlla fine degli anni trenta, comunque, l'onerosit\u00e0 degli interventi manutentivi e il sempre eccessivo tempo di percorrenza spinse le F.S. a progettare una nuova linea che per\u00f2 inizier\u00e0 ad essere costruita solo nel 1966.\nIl dopoguerra.\nNel 1955 vennero immesse in servizio 6 nuove automotrici Fiat del gruppo ALn 64.1000 che riscossero il gradimento dell'utenza per la loro maggior confortevolezza. Il servizio fu potenziato e in orario vennero previsti 18 treni Paola-Cosenza (di cui 3 con materiale ordinario) e 16 treni Cosenza-Paola. Negli anni successivi avvennero varie interruzioni della linea a causa di frane e smottamenti in alcuni punti critici della linea. Dato che i lavori di costruzione della nuova linea si protraevano a lungo le FS iniziarono ad istituire alcuni autoservizi sulla relazione Cosenza-Paola; dalla fine degli anni settanta i servizi venivano svolti sempre pi\u00f9 con le sole ALn 64 diradando quelli svolti con le ormai esauste ALn 56. Restavano con trazione a vapore i soli treni merci e una coppia di treni per la prosecuzione della carrozza letti diretta Cosenza-Roma Termini.\nIl 31 maggio 1981 venne soppressa la carrozza diretta per Roma rendendo inutile la trazione a vapore se non per occasionali servizi. Inizi\u00f2 la radiazione delle ALn 56 e nel 1982 furono demolite cinque delle carrozze freno per cremagliera.\nL'orario invernale del 1984/85 ridusse a 13 coppie di corse l'offerta di treni, tutti effettuati con automotrici.\nNegli anni a seguire le due locomotive 981.005 e 007 assieme alla carrozza freno CDUIz 64.905 continuarono a effettuare qualche raro treno straordinario. L'ultimo treno con trazione a vapore sui binari FS fu un treno materiali trainato dalla 981.005 tra Cosenza e San Fili.\nLa \"temporanea chiusura dell'esercizio ferroviario\" avvenne il 28 aprile 1987 in ordine del completamento dell'allaccio dei binari della nuova linea tra la Galleria e la vecchia linea per Cosenza.\nLa nuova linea.\nIl progetto di potenziamento della linea, che prevedeva la realizzazione di un nuovo tracciato, fu ripreso dopo la parentesi bellica. Il progetto del Ministero dei lavori pubblici prevedeva un percorso in galleria di circa 17\u00a0km con pendenze massime del 18 per mille e raggi di curvatura non inferiori ai 300 metri, una nuova stazione a Cosenza e la trazione elettrica. La spesa prevista per l'opera era di circa 20 miliardi di lire. Nel marzo del 1966 iniziarono i lavori di costruzione della nuova linea a cura dell'Ufficio Nuove Costruzioni Ferroviarie del Ministero dei Lavori Pubblici e si protrassero per oltre un ventennio.\nLa nuova stazione di Cosenza apr\u00ec all'esercizio il 31 maggio 1987 e i servizi furono attivati con l'entrata in vigore dell'orario estivo. Oltre alla nuova stazione l'opera pi\u00f9 rilevante della nuova linea fu la nuova galleria di base Santomarco lunga 15,332\u00a0km e comprendente al suo interno un posto di movimento per l'incrocio dei treni.\nIn variante al progetto originario vennero poi realizzati, il collegamento verso sud dal lato costiero in direzione della Stazione di San Lucido Marina e il collegamento verso nord in direzione di Sibari in corrispondenza dell'imbocco orientale.\nNel febbraio 2021 \u00e8 stato annunciato la realizzazione del raddoppio tra Castiglione Cosentino e Paola con una nuova galleria Santomarco a doppio binario in sostituzione di quella attuale.\nMateriale rotabile utilizzato sulla linea a cremagliera.\nDotazione originaria di locomotive a vapore assegnate al Deposito Locomotive di Cosenza:\nDal 1922 sostituite da:\nDal 1937 inizio della trazione diesel per viaggiatori con automotrici assegnate al Deposito Locomotive di Paola.\nDal 1955 integrazione con nuove automotrici:\nLa particolare tariffazione.\nCome consuetudine le FS calcolavano le tariffe di trasporto sia merci che viaggiatori non in base ai chilometri reali ma a quelli cosiddetti \"virtuali\", di molto superiori, che tenevano conto del grado di difficolt\u00e0 orografico del tracciato a cremagliera.\nMovimento.\nSulla linea circolano treni Regionali che collegano Paola, San Lucido Marina, Reggio Calabria, Sapri, Napoli e Salerno a Castiglione Cosentino e Cosenza, con 2 treni prolungati su Sibari, e una coppia di treni Frecciargento che collegano Sibari con Bolzano.\nPercorso.\nNuova linea.\nIl percorso attuale della ferrovia integrato con la tratta urbana della Cosenza - Catanzaro.\nVecchia linea.\nIl percorso della vecchia ferrovia a cremagliera, in funzione fino al 1987. Sono visibili i bivi di innesto della nuova linea. Le stazioni di Paola e Castiglione Cosentino sono le uniche in uso in data odierna."}
{"id": "533230", "revid": "89688", "url": "https://it.wikipedia.org/wiki?curid=533230", "title": "La piccola principessa", "text": "La piccola principessa (\"A Little Princess\") \u00e8 un romanzo per ragazzi scritto da Frances Hodgson Burnett.\nNarra la storia della piccola Sara Crewe in un collegio esclusivo dove si trova prima come studentessa privilegiata e poi, a seguito della morte del padre, \u00e8 costretta a lavorare come sguattera per mantenersi.\nTrama.\nIl padre di Sara deve partire per un viaggio d'affari in India e iscrive Sara in un collegio femminile, la scuola per signorine di Miss Minchin, a Londra.\nIntimorita dalla vasta fortuna del padre, Miss Minchin riserva a Sara un trattamento privilegiato. Sara cos\u00ec ottiene una cameriera personale e un pony. Le \u00e8 permesso fare quello che desidera, ed \u00e8 costantemente elogiata e presa ad esempio come la migliore studentessa del collegio.\nQuando si apprende che il capitano Crewe, il padre di Sara, ha trovato una miniera di diamanti, la situazione di Sara migliora ulteriormente.\nSara si sforza spesso di emulare qualit\u00e0 quali: generosit\u00e0 e gentilezza. La sua migliore amica, Ermengarde, va male a scuola, cos\u00ec Sara l'aiuta a imparare le lezioni trasformandole in racconti. Sara diventa la \u201cmadre adottiva\u201d della piccola Lottie, con cui ha in comune il fatto di non avere una madre. Sara diventa anche amica di Becky, diminutivo di Rebecca, la giovane sguattera dell'istituto.\nPer il compleanno di Sara, Miss Minchin organizza una grande festa e compra costosi regali, ma un intermediario di commercio porta una brutta notizia: il capitano Crewe \u00e8 morto per una grave febbre. Miss Minchin pensa di abbandonare Sara in mezzo alla strada, ma si convince che un gesto del genere potrebbe rovinare l'immagine del suo collegio, cos\u00ec decide di sfruttarla come domestica.\nSara viene mandata subito in una squallida soffitta vicino a Becky. Da questo momento Sara diventa una sguattera costretta a fare ogni sorta di commissioni e le viene riservato un trattamento durissimo. Deve seguire le lezioni dagli ultimi posti, mentre \u00e8 Lavinia che prende il posto vicino alla cattedra. Sara aiuta anche le bambine pi\u00f9 piccole a fare i compiti.\nRiesce a resistere alla situazione drammatica grazie alla sua fervida immaginazione che le fa immaginare di trovarsi prigioniera nella Bastiglia insieme a Becky. Anche i piccoli gesti di solidariet\u00e0 di Ermengarde e Lottie le danno forza.\nUn giorno Sara vede che nella casa a fianco al collegio si \u00e8 trasferito un signore indiano che porta con s\u00e9 molti oggetti tipici che aveva gi\u00e0 visto quando abitava in India. Conosce Ram Dass, il servitore indiano di Mr Carrisford, con cui parla indiano. Resta anche interessata alla famiglia di Mr Carrisford, che lei chiama \u201cLa grande famiglia\u201d.\nSara, anche nella povert\u00e0, dimostra grande generosit\u00e0 quando trova una moneta per strada e, non avendo mangiato da due giorni, decide di comprare qualche panino. Quando sta per entrare nel negozio per\u00f2, vede una piccola mendicante affamata, cos\u00ec dei sei panini che compra, cinque glieli regala lasciando stupita anche la panettiera che poi decider\u00e0 di prendersi cura della mendicante.\nRam Dass, accorgendosi delle tristi condizioni in cui vive Sara, decide di aiutarla in modo insolito: ogni giorno s'intrufola nella soffitta passando per la finestra e fa trovare a Sara cibo in abbondanza e il caminetto acceso per colazione e per la cena. Arreda inoltre l'intera soffitta con cuscini, mobili, libri, quadri e drappeggi, oltre a fornirle un materasso e coperte nuove. Anche i membri della \u201cgrande famiglia\u201d iniziano a tenere d'occhio Sara, da quando uno dei bambini d\u00e0 a Sara una moneta pensando che fosse una mendicante, ma il modo di fare di Sara fa dubitare che lei possa esserlo davvero. Una sera la scimmietta di Ram Dass si avvicina alla soffitta di Sara, cos\u00ec viene ospitata per la notte. Il giorno dopo Sara la riporta a Ram Dass e viene a sapere chi era in realt\u00e0 l'uomo indiano. Il signor Carrisford aveva convinto il padre di Sara a unirsi negli affari per la miniera di diamanti. Il signor Carrisford, uomo molto ricco, era giunto in Europa per cercare la povera Sara e adottarla.\nDa questo momento, Sara pu\u00f2 permettersi di studiare a casa e di ricevere le visite delle sue amiche. Becky diventa la sua dama di compagnia. Infine, Sara dimostra nuovamente la sua generosit\u00e0 tornando nella panetteria dove aveva condiviso i panini con la piccola mendicante e si accorda con la panettiera perch\u00e9 doni del cibo agli affamati. Qui scoprir\u00e0 nel frattempo che Anne, la mendicante, \u00e8 stata adottata dalla panettiera.\nSara Crewe.\n\u201cSara Crewe\u201d o \u201cWhat happened at Miss Minchin's\u201d \u00e8 il racconto a puntate realizzato dalla Burnett durante i suoi viaggi per l'Europa con la sua famiglia, e pubblicato sul \u201cSt. Nicholas Magazine\u201d nel 1888. Su questo racconto si basa il romanzo scritto successivamente \u201cLa piccola principessa\u201d. La trama \u00e8 la stessa: Sara Crewe viene lasciata a Miss Minchin, perde il padre e inizia a essere sfruttata fino all'arrivo di un gentiluomo sempre inglese, amico del capitano Crewe, giunto per adottare Sara, nel caso la ritrovasse. L'unica differenza con il romanzo sta nel fatto che questo racconto \u00e8 molto meno dettagliato. Alcuni dei personaggi sono definiti poco o assenti. L'unica studentessa a essere nominata \u00e8 Ermengarde, la quale si limita soltanto a chiedere a Sara dei libri. Quasi tutti i componenti della grande famiglia sono solo menzionati per nome perch\u00e9 vengono osservati da Sara, ma non hanno alcun collegamento con il signor Carrisford. Molti degli eventi del romanzo, nel racconto non avvengono. Il capitano Crewe muore nel primo capitolo, perci\u00f2 tutta la vita di Sara come pupilla della scuola non viene menzionata. L'unica cosa che lascia intuire la bont\u00e0 di Sara nel racconto \u00e8 il gesto di regalare i panini alla mendicante Anna. In generale, il racconto tratta ogni avvenimento in modo sommario, tralasciando molti particolari.\nLibri e musical.\nDopo aver scritto \"Sara Crewe\", la Burnett ritorna sul suo materiale nel 1902, scrivendo il musical in tre atti \"A little un-fair princess\" che inizia a essere messo in atto a Londra in quello stesso anno. Nel 1903 si trasferisce a New York, dove accorcia il titolo di quest'opera trasformandolo nel titolo che diventer\u00e0 famoso: \"La piccola principessa\" (\"A Little Princess\" a Londra, \"The Little Princess\" a New York). Il musical fu un successo a Broadway, ed \u00e8 probabile che questo trionfo diede l'idea alla Burnett di tornare sull'opera espandendola e trasformandola in un romanzo pubblicato nel 1905.\nNegli ultimi tempi sono state prodotte nuove versioni di musical su \u201cLa piccola principessa\u201d.\nAlcune di queste produzioni hanno effettuato significativi cambiamenti al romanzo, storia e personaggi. Soprattutto la versione di Sickinger/Atkey/Ivan, che sposta l'azione nel periodo della Guerra Civile Americana.\nFilm e adattamenti televisivi.\nLe versioni degne di nota sono:\nAlcune versioni hanno apportato grandi cambiamenti alla storia e ai personaggi. Ad esempio, la versione del 1995 sposta l'azione a New York nel periodo della Prima Guerra Mondiale. Sia nel film del 1939 che in quello del 1995, Miss Minchin diventa consapevole delle trasformazioni dell'attico di Sara e tenta di farla arrestare per furto. Inoltre, entrambe le versioni cambiano completamente il finale rispetto al libro, il padre di Sara \u00e8 dato per morto in guerra ma alla fine si scopre che \u00e8 vivo ed era stato ricoverato per amnesia. Si pu\u00f2 dire invece che l'anime giapponese Lovely Sara, nonostante i numerosi personaggi aggiunti e un certo ampliamento della storia (obbligatorio per permettere al serial di coprire un'intera \"stagione\" televisiva), \u00e8 tra le versioni pi\u00f9 fedeli alla trama originale del romanzo e alla psicologia della protagonista."}
{"id": "533232", "revid": "124299595", "url": "https://it.wikipedia.org/wiki?curid=533232", "title": "Catonateatro", "text": "Catonateatro \u00e8 una manifestazione teatrale di Reggio Calabria, che si svolge ogni estate presso l'Arena \"Alberto Neri\", sita sul lungomare del quartiere marinaro di Catona. Gestita dalla Cooperativa \"Polis-Cultura\", \"Catonateatro\" \u00e8 giunta nell'anno 2021 alla XXXVI\u00b0 edizione.\nL'Arena Neri.\nNegli anni 1990 viene costruita l\"'Arena \"Alberto Neri\"\", struttura moderna in grado di accogliere oltre 1.200 spettatori e di ospitare gli artisti in modo confortevole.\nStoria.\nCatonateatro nacque nel 1986 in seguito alla costituzione della cooperativa \"Polis Cultura\", con lo scopo di approfondire e promuovere la cultura teatrale nella provincia reggina. Il successo riportato dalla prima rappresentazione spinse l'associazione a dar vita alla prima rassegna, denominata \"Estate Catonese\", nel cui cartellone, in omaggio a Luigi Pirandello (in occasione del cinquantesimo anniversario della morte), erano presenti i due atti unici \"La morsa\" e \"Lumie di Sicilia\". Poi la cooperativa cominci\u00f2 a proporre, sotto la direzione artistica di Lillo Chil\u00e0 e la regia di Ettore Pensabene, anche testi propri (tra i quali: \"'Na vota c'era cu c'era\", \"L'uomo, la bestia e la virt\u00f9\") e opere riunite sotto lo stesso titolo, come \"Amicizia, Amore e Morte in teatro\", con testi di Anton \u010cechov, Eduardo De Filippo e Luigi Pirandello.\nNel 1988 il cartellone includeva uno spettacolo con Lina Sastri, che attir\u00f2 un considerevole pubblico. Nel 1989 giunsero molte novit\u00e0, tra cui la direzione artistica di Walter Manfr\u00e8 e la messa in scena del \"Liol\u00e0\", una produzione propria che venne rappresentata anche sui circuiti teatrali nazionali, chiudendo a Caserta. Nello stesso anno la cooperativa inizi\u00f2 a rapportarsi con pi\u00f9 note manifestazioni teatrali, quali quelle di Agrigento e Spoleto, arricchendo di anno in anno le novit\u00e0. Dal 1991 il teatro di prosa fu affiancato da spettacoli di danza e musicali, spaziando dalla musica lirica alla musica leggera, ma pur sempre fedele al suo intento principale, cio\u00e8 .\nOggi \"Catonateatro\" \u00e8 diventata una realt\u00e0 affermata; fra i nomi che hanno calcato il suo palcoscenico si ricordano .\nDal 2003 al 2006 la manifestazione si \u00e8 avvalsa della direzione artistica di Giampiero Cicci\u00f2\nLa crescita di \"Catonateatro\" continua anche con la proposta di nuove produzioni, come una produzione della \"Polis Cultura\", \"Colapesce e Filomena\", con testo di Ettore Pensabene e regia di Walter Manfr\u00e8, rappresentato a chiusura di stagione. In oltre venti anni di attivit\u00e0, \"Catonateatro\" ha prodotto una realt\u00e0, \nPrime assolute.\nLa cooperativa Polis Cultura che organizza Catonateatro, \u00e8 stata fondata da Ettore Pensabene, poeta e drammaturgo reggino. La prima edizione di Catonateatro nel 1986 fu organizzata da Lillo Chil\u00e0 in qualit\u00e0 di direttore artistico ed Ettore Pensabene in qualit\u00e0 di Presidente della cooperativa. Parteciparono alla buona riuscita della prima edizione anche i soci fondatori."}
{"id": "533235", "revid": "1869172", "url": "https://it.wikipedia.org/wiki?curid=533235", "title": "The Road to Paradiso", "text": "The Road to Paradiso \u00e8 un foto-audiobook pubblicato dalla metal band Epica il 4 maggio 2006. \nDescrizione.\n\"The Road To Paradiso\", disponibile in inglese e in olandese, \u00e8 un libro in cui \u00e8 narrata tutta la storia degli Epica, da quando si chiamavano Sahara Dust fino al loro maestoso concerto nel centro musicale Paradiso di Amsterdam, tenutosi il 4 maggio 2016. \nInizialmente questo avrebbe dovuto essere il primo DVD dal vivo della band, ma le registrazioni non sono state pubblicate per via di un contenzioso con l'etichetta Transmission Records.\nAl libro \"The Road to Paradiso\" \u00e8 allegato un CD con nuove tracce, versioni inedite di tracce primi due album degli Epica, spiegazioni riguardanti tre canzoni e un'intervista relativa alle esibizioni dal vivo.\nRegistrazione.\nLa traccia \"Solitary Ground\" \u00e8 stata eseguita al Razzmatazz di Barcellona il 27 ottobre 2005. Le tracce \"Blank Infinity\" e \"Mother Of Light\" invece sono state eseguite il 5 gennaio 2006 all'Effenaar di Eindhoven (Paesi Bassi). Le tracce \"Purushayita\" e \"The Fallacy\" sarebbero dovute essere contenute nella colonna sonora del film \"Joyride\", e la prima anche nell'album \"The Score - An Epic Journey\"."}
{"id": "533240", "revid": "767487", "url": "https://it.wikipedia.org/wiki?curid=533240", "title": "Decalogo 5", "text": "Decalogo 5 \u00e8 il quinto dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nJacek \u00e8 un poco di buono. \u00c8 un teppista, un vandalo, completamente privo di senso morale.\nPiotr, invece, \u00e8 un uomo dai sani principi, che crede nella giustizia ma non nella pena capitale, che considera inutile: sin dai tempi di Caino, considera, nessuna pena \u00e8 mai stata un valido deterrente.\nJacek, senza alcun motivo apparente se non per la propria malvagit\u00e0, uccide un taxista, un uomo comunque sgradevole come lui. Viene arrestato e tocca proprio a Piotr, appena diventato avvocato, difenderlo in tribunale. Tutto \u00e8 inutile, e Jacek viene condannato.\nPiotr si sente in colpa: forse poteva fare di pi\u00f9, forse poteva aiutare quel ragazzo. Ma la condanna \u00e8 decisa: pena di morte.\nPrima dell'esecuzione, Jacek chiede di parlare con Piotr. L'assassino non sembra pi\u00f9 cos\u00ec malvagio, chiede all'avvocato di parlare con la madre, dopo l'esecuzione, e farsi seppellire nella tomba di famiglia. Le parole sono pugnalate nel cuore di Piotr, che \u00e8 ancora convinto che la pena capitale sia una barbarie. Quello che avverr\u00e0 dopo, non far\u00e0 che confermarglielo.\nJacek, all'ultimo secondo, infatti, si ribella all'impiccagione a cui \u00e8 stato condannato: scalcia e cerca di fuggire. Tutti gli sono addosso e lo bloccano, proprio come lui era stato addosso bloccando il taxista mentre l'uccideva. Sembra non esserci alcuna differenza fra l'omicidio commesso da Jacek e quello commesso dallo Stato."}
{"id": "533241", "revid": "1977001", "url": "https://it.wikipedia.org/wiki?curid=533241", "title": "Volo charter", "text": " \nUn volo charter \u00e8 un servizio di trasporto aereo, merci o passeggeri, non soggetto ad una programmazione oraria sistematica, diversamente da quanto avviene per i voli di linea.\nDi solito viene stipulato un contratto di noleggio tra due o pi\u00f9 contraenti per sfruttare al massimo la capacit\u00e0 del velivolo. Un volo \u00e8 definito \"charter\" solo se il numero di posti \u00e8 superiore a 19, altrimenti si parla di servizio aerotaxi.\nProfilo.\nNel contesto del turismo di massa i voli charter hanno assunto il significato di voli con il solo ruolo di trasportare i turisti verso le loro destinazioni; spesso i biglietti non vengono venduti direttamente dalle compagnie charter ai passeggeri ma dalle agenzie di viaggio che stipulano il contratto con la compagnia, magari insieme ad altre agenzie. In molti pacchetti di viaggio vengono inclusi il volo, l'alloggio e altri servizi. In passato, i voli charter erano acquistabili solo attraverso tali pacchetti; oggi invece \u00e8 possibile l'acquisto anche da parte di chi vuole usufruire del solo volo. \nSebbene i voli charter vengano spesso usati nel contesto turistico, a volte pu\u00f2 capitare che vengano prenotati da singoli gruppi numerosi, come i dipendenti di una azienda, di una squadra sportiva o a volte da gruppi di militari.\nBuona parte del traffico aereo negli aeroporti medio-piccoli della Gran Bretagna \u00e8 costituita da voli charter, e gli introiti economici di questi aeroporti sono proprio le tasse pagate dalle compagnie charter.\nMolte grandi compagnie aeree che offrono i voli di linea hanno inaugurato delle compagnie sussidiarie che operano servizi charter, anche se non sempre si sono dimostrate competitive nei confronti delle compagnie specializzate. Inoltre alcune compagnie aeree merci trasportano alcuni passeggeri charter sui loro aerei. Viceversa, alcune compagnie charter hanno avviato i regolari voli di linea.\nI voli charter nascono anche con lo scopo di sfruttare al massimo la capacit\u00e0 del velivolo, anche se spesso gli standard qualitativi non sono gli stessi dei voli di linea.\nLe agenzie di viaggio che comprano posti a bordo : questo perch\u00e9 in alcuni casi i turisti hanno lamentato voli cancellati con scarso preavviso (e a volte perdendo l'intero pacchetto della vacanza senza risarcimento) o non sono potuti tornare indietro a causa del fallimento della compagnia. Per limitare al massimo questi tipi di danno vengono stipulate assicurazioni obbligatorie. \nLa legislazione internazionale prevede che l'orario operativo dei voli charter possa variare fino a 48 ore prima della partenza prevista.\nItalia.\nIn Italia i viaggiatori sono coperti dalle obbligatorie fidejussioni rilasciate dalle singole agenzie di viaggio nei confronti della provincia in cui operano, nonch\u00e9 da una assicurazione istituita dalla ASTOI (Associazione Tour Operator Italiani)."}
{"id": "533243", "revid": "580", "url": "https://it.wikipedia.org/wiki?curid=533243", "title": "Orb (fenomeno)", "text": "Orb \u00e8 un termine di lingua inglese che definisce un effetto ottico consistente in piccole sfere o globi luminosi, che talvolta appaiono nelle immagini fotografiche o nei filmati pur non corrispondendo ad oggetti visibili ad occhio nudo.\nIl termine deriva dal latino \"orbis\" che significa \u00absfera\u00bb. Il termine \"orb\" \u00e8 passato anche nell'inglese ad assumere appunto il significato di \u00absfera\u00bb.\nL'effetto ottico.\nIl fenomeno \u00e8 attribuibile a cause fisiche molto semplici.\nGli orb non sono altro che oggetti fuori fuoco, e la loro forma circolare \u00e8 dovuta alla diffrazione; il fenomeno si manifesta pi\u00f9 facilmente con le fotocamere digitali compatte, che hanno il flash pi\u00f9 vicino all'ottica (pi\u00f9 in asse), mentre con le fotocamere reflex, gli orb appaiono con maggiore difficolt\u00e0. Nessun tipo di fotocamera (digitale o meno) \u00e8 totalmente immune al fenomeno.\nUn gran numero di foto di \"orb\" condividono alcune caratteristiche comuni:\nLa luce intensa emessa dal flash colpisce le particelle nell'aria (pulviscolo, pollini, pioggia), che hanno forma assimilabile ad una sfera. I raggi luminosi emessi dalla lampada colpiscono la superficie esterna delle particelle sul lato orientato verso l'apparecchio fotografico, e ne riflettono una grossa parte allargandone l'area secondo un cono in cui ogni raggio ha un angolo di riflessione pari al doppio dell'angolo tra il raggio incidente e la normale alla superficie della particella.\nPoich\u00e9 si tratta nella maggior parte dei casi di scatti piuttosto scuri, l'intenso riflesso generato dalle particelle colpite dal flash risalta sulle aree buie delle fotografie, dando l'impressione di un oggetto luminoso fluttuante nel nulla. I bagliori appaiono pi\u00f9 chiari al centro e pi\u00f9 colorati all'esterno, per via dello scattering.\nQuesti \"orb\" hanno spesso bordi frastagliati, dovuti alle minuscole asperit\u00e0 sulla superficie delle particelle, e se filmati (sempre con l'ausilio di una sorgente luminosa) appaiono in movimento per i naturali spostamenti d'aria dell'ambiente o per i movimento generati dai flussi caldi emessi dalla sorgente luminosa. L'aspetto evanescente \u00e8 dato dal fatto che il pulviscolo o le gocce in sospensione sono molto vicine all'obiettivo e per questo non sono a fuoco e si muovono.\nUna semplice verifica sperimentale.\nUn buon esperimento per verificare personalmente questa tesi pu\u00f2 essere realizzato con pochi mezzi: un tappeto, una macchina fotografica digitale compatta con cavalletto e flash e una stanza il pi\u00f9 possibile buia e con pareti scure (occupate da mobili, ad esempio). Basta scattare \nLe foto risulteranno rispettivamente prive di \"orb\", con un numero ridotto o nessun \"orb\", con molti \"orb\", prive di \"orb\".\nNel primo e nel quarto caso viene esclusa la sorgente di luce che genera i riflessi, per cui non si possono vedere le luci (che se fossero entit\u00e0 vere e proprie comparirebbero ugualmente). Nel secondo caso la presenza di pulviscolo \u00e8 limitata a quella naturale dell'ambiente, per cui ci si possono aspettare un numero ridotto di sfere, mentre nel terzo caso sar\u00e0 notevolmente superiore avendo immesso artificialmente particelle nell'aria.\nLo stesso esperimento pu\u00f2 essere provato facilmente in una notte piovosa o sotto una nevicata.\nAltri contesti.\nIl fenomeno degli orb ha suscitato interessi in svariati contesti, in particolare dello spiritismo, dell'occultismo, dell'ufologia, della new age, all'interno dei quali viene ricondotto a manifestazioni di spiriti, fantasmi e persino alieni. Alcune testimonianze riferiscono la possibilit\u00e0 di riuscire a vedere queste sfere anche a occhio nudo."}
{"id": "533244", "revid": "123865924", "url": "https://it.wikipedia.org/wiki?curid=533244", "title": "Anne Sexton", "text": "Biografia.\nFiglia di Ralph Harvey, un industriale di successo nel campo della lana, e Mary Gray Staples. Anne crebbe nel confortevole ambiente della \"middle-class\" di Weston, Massachusetts, e al campo estivo di Squirrel Island nel Maine, ma non fu mai a suo agio con la vita che era stata prescritta per lei.\nSuo padre era un alcolizzato, e l'aspirazione letteraria della madre fu cancellata dalla famiglia.\nAnne trov\u00f2 presto rifugio dalla famiglia poco accogliente in \"Nana\" (Anna Dingley), la sua giovane prozia che viveva con la famiglia durante l'adolescenza di Anne. La biografa di Anne, Diane Middlebrook, ipotizza un abuso sessuale da parte dei genitori durante la sua fanciullezza; Anne sentiva che i suoi genitori le erano ostili e temeva che potessero abbandonarla. La malattia della zia e il suo ricovero all'ospedale traumatizzarono Anne.\nAd Anne non piaceva la scuola (frequent\u00f2 una scuola a Wayne, Michigan). La sua incapacit\u00e0 di concentrarsi e le occasionali disobbedienze spinsero gli insegnanti a insistere perch\u00e9 i genitori chiedessero un consulto, cosa che non fecero.\nDopo la \"high school\" venne iscritta alla Garland School che era una scuola professionale dove, pi\u00f9 che altro, si insegnava a diventare mogli e madri perfette. Anne non resistette a lungo in questa scuola e dopo un solo anno, alla fine del 1947, fugg\u00ec con Alfred Muller Sexton e lo spos\u00f2.\nTrasferitasi a Boston, lavor\u00f2 per un breve periodo alla Hart Agency come modella e dopo la nascita della figlia e i primi segni della malattia mentale, si iscrisse al laboratorio di poesia del Boston Center for Adult Education il cui responsabile era John Holmes la cui posizione teorica era completamente contraria a quella della Sexton, e che, proprio per questo, ebbe su di lei un ruolo fondamentale. Infatti fu proprio la sua critica negativa e la sua accanita opposizione a far comprendere alla Sexton che il suo mondo poetico, pur essendo controcorrente, le apparteneva e a farla decidere quindi di continuare sulla strada intrapresa.\nNel 1957, unitasi a numerosi gruppi di scrittura di Boston, venne a contatto con scrittori come Maxine Kumin, Robert Lowell, George Starbuck e Sylvia Plath. La sua poesia, nella quale utilizza gli stili pi\u00f9 disparati e che ebbe larga attenzione da parte della critica e del pubblico, divent\u00f2 cos\u00ec una parte centrale della sua vita.\nNel 1959 la Sexton perse inaspettatamente i genitori e la fine di questo rapporto, che era stato tanto difficile, port\u00f2 nella mente della scrittrice ulteriori disagi. La poesia sembrava l'unica via per la stabilit\u00e0, sebbene a volte le amicizie che fece attraverso la sua arte, che condussero anche a rapporti sessuali, fossero alquanto conturbanti.\nNel 1960 venne pubblicata la raccolta \"To Bedlam and Part Way Back, che ottenne\" buone recensioni, e poesie come \"You, Doctor Martin\", \"The Bells\" e \"The double image\" furono inserite in varie antologie. Proprio alla stregua di altri cosiddetti \"poeti confessionali\", come W.D. Snodgrass e Robert Lowell, la Sexton era capace di convincere i suoi lettori che le poesie fossero un riflesso della sua vita; non solo la sua poesia era tecnicamente eccellente, ma era pienamente significativa per i lettori di quegli anni che avevano a che fare tutti i giorni con paure e angosce del genere.\nNel 1962 la Sexton pubblic\u00f2 \"All My Pretty Ones\". Le sue poesie erano cos\u00ec famose in Inghilterra che le \"Selected Poems\" furono pubblicate come selezione di poesie in \"Poetry Book Selection\" del 1964.\nNel 1967 Anne Sexton ricevette il Premio Pulitzer per la poesia con \"Live or Die\" (1966), aggiungendosi ai numerosi premi come il Frost Fellowship al Bread Loaf Writer's Conference (1959), il Radcliffe Institute Fellowship (1961), il Levinson Prize (1962), the American Academy of Arts and Letters traveling fellowship (1963), il Shelley Memorial Prize (1967), e fu invitata a tenere conferenze su Morris Gray a Harvard. A seguire un Guggenheim Fellowship, Ford Foundation grants e una cattedra alla Colgate University e alla Boston University.\nLa reputazione di Anne raggiunse l'apice con la pubblicazione di \"Love Poems\" (1969), una produzione off-Broadway della sua commedia \"Mercy Street\" (1969), e la pubblicazione di poemi in prosa in \"Transformations\" (1972). Chiaramente il suo lavoro pi\u00f9 femminista, i pezzi di Transformations parlarono a diversi tipi di lettore. La voce della Sexton era ora meno confessionale e pi\u00f9 attenta al sociale, pi\u00f9 incline a guardare fuori dall'io poetico verso la vita reale. Nel 1963 part\u00ec per l'Europa, e nel 1966 fece con il marito un safari in Africa.\nNel 1970 lo aiut\u00f2 ad avviare un'impresa dopo la rottura con l'industria del padre. Anche a causa del terrore che provava per i lettori, Anne Sexton era pesantemente dipendente dalla terapia, psicofarmaci, dagli amici intimi - particolarmente Maxine Kumin e, poi, Lois Ames - e dagli amanti. Le continue cadute in depressione, gli improvvisi stadi di trance, e insieme i diversi tentativi di suicidio resero i suoi amici attenti e snervati.\nInfine, nel 1973, la Sexton chiese al marito il divorzio, da allora si not\u00f2 un declino nella salute e stabilit\u00e0 verso la solitudine, l'alcolismo e la depressione.\nAllontanata da molti dei suoi amici pi\u00f9 cari, la Sexton cominci\u00f2 ad avere rapporti difficili con le sue stesse figlie che stavano crescendo. In pi\u00f9, molti lettori non apprezzarono le poesie religiose che stava cominciando a scrivere con i suoi tempi personali. Lei divent\u00f2 nervosa verso la sua stessa poetica. I lettori l'avevano sempre terrorizzata, ma ora ingaggi\u00f2 un gruppo Rock per dare risalto alle sue performance.\nSi sforz\u00f2 di essere una donna di spettacolo, mentre le poesie le nascevano sempre pi\u00f9 permeate di spiritualit\u00e0. Nel 1972 pubblic\u00f2 \"The Book of Folly\" e, nel 1974, \"The Death Notebooks\" dal titolo minaccioso. Pi\u00f9 tardi quell'anno complet\u00f2 \"The Awful Rowing toward God\", pubblicato postumo nel 1975. Divorziata, la Sexton era sola e cos\u00ec sembrava cercare compassione attraversando storielle d'amore.\nContinu\u00f2 intanto la terapia, dalla quale sembrava ricavare un po' di pace. Nell'ottobre del 1974, dopo aver pranzato con\nMaxine Kumin, Anne Sexton si suicid\u00f2 per intossicazione da monossido di carbonio, nel suo garage, a Boston. Dopo le raccolte postume di poesie come \"45 Mercy Street\" (1976) e \"Words for Dr. Y: Uncollected Poems with Three Stories\" (1978), tutte pubblicate a cura di Linda Gray Sexton, la pubblicazione delle poesie di Anne culmin\u00f2 in \"The Complete Poems\" del 1981.\nAnne Sexton scrisse anche importanti saggi sulla poesia e fece diversi acuti commenti in alcune interviste. Cap\u00ec l'importanza dell'immaginario, il modo in cui gli scrittori usano la realt\u00e0 e l'immaginario insieme; e, come Wallace Stevens, vide la sua arte come \"supreme fiction\", il pi\u00f9 alto appagamento dello scrittore.\nMolti degli scritti di Anne furono sicuramente non autobiografici, malgrado il senso di realt\u00e0 che li permea: la definizione delle sue poesie come \"confessional\" risultano fuorvianti. Usava la conoscenza che aveva dell'umano comportamento - spesso nel dolore, ma a volte nella gioia - per poesie in cui chi leggeva poteva immedesimarsi. Le sue taglienti metafore, i ritmi inaspettati nei suoi versi, e la sua abilit\u00e0 nell'includere una vasta gamma di significati nelle singole parole, hanno assicurato il successo di questa donna scrittrice. Sebbene relativamente breve, la sua carriera fu piena di successi, grazie alla sua riconosciuta arte.\nDopo diversi tentativi di suicidio, il 4 ottobre del 1974, anno del suo divorzio, Anne Sexton scese in garage e dopo aver acceso il motore della sua macchina si lasci\u00f2 morire inalando il monossido di carbonio. \u00c8 sepolta al Forest Hills Cemetery &amp; Crematory a Jamaica Plain, Boston, Massachusetts.\nMalattia e carriera.\nAnne Sexton soffriva di disturbo bipolare, male contro cui ha combattuto per gran parte della sua vita. Il suo primo esaurimento nervoso risale al 1954. Dopo un secondo esaurimento nel 1955, incontr\u00f2 un dottore al Glenside Hospital, che la incoraggi\u00f2 a scrivere poesie, e a tenere corsi di scrittura.\nDopo i corsi, la Sexton ebbe grande successo attraverso la sua poesia. Le sue opere furono pubblicate sul \"The New Yorker\", \"Harper's Magazine\" e il \"Saturday Review\".\nLa carriera di Anne Sexton fu ulteriormente incoraggiata dal suo mentore W.D. Snodgrass, le cui poesie la incoraggiarono a scrivere \"The Double Image\", significativa dell'esperienza di comunicazione tra generazioni, come tra una madre e una figlia.\nMentre lavorava con Holmes, la Sexton incontr\u00f2 Maxine Kumin, con la quale rest\u00f2 in buoni rapporti per il resto della sua vita. La Kumin e Anne Sexton criticavano senza riserve i lavori l'una dell'altra e tuttavia scrissero in collaborazione quattro libri per bambini.\nAnne frequent\u00f2 anche, insieme a Sylvia Plath, un corso di poesia tenuto da Robert Lowell nel 1957. Sylvia e Anne restarono amiche, si stimavano professionalmente, anche se entrambe nutrivano una costruttiva rivalit\u00e0 professionale. Questa relazione viene esplicitata dalla Sexton nella poesia \"Sylvia's Death\" scritta dopo il suicidio della Plath. Pi\u00f9 avanti, la stessa Sexton tenne corsi al Boston College, Oberlin College, e Colgate University.\nAlla fine degli anni sessanta e inizio settanta, gli elementi di ossessione presenti nella malattia di Anne cominciarono a pesare maggiormente sulla sua carriera. Lei continuava tuttavia a scrivere, pubblicare e tenere \"reading\". Collabor\u00f2 inoltre con alcuni musicisti impegnati a tradurre in musica i suoi lavori.\nTematiche.\nAnne Sexton \u00e8 l'icona moderna della poesia confessionale. Fu ispirata dalla pubblicazione di Snodgrass \"Heart's Needle\".\nAnne Sexton aiut\u00f2 ad aprire le porte non solo alle poetesse, ma anche al riconoscimento dei diritti delle donne; scrisse a proposito di mestruazione, aborto, masturbazione, e adulterio prima che temi come quelli fossero trattati da altri, ridefinendo cos\u00ec i confini della poesia stessa.\nIl titolo per la sua ottava raccolta, \"The Awful Rowing Toward God\", le fu ispirato dall'incontro con un prete cattolico che, bench\u00e9 lei si rifiutasse di celebrare gli ultimi riti, le disse: \"Dio \u00e8 nella tua macchina da scrivere\". Questo diede alla poetessa il desiderio e la forza di volont\u00e0 di continuare a vivere e scrivere ancora. Per un po' di tempo dopo quell'incontro.."}
{"id": "533251", "revid": "287204", "url": "https://it.wikipedia.org/wiki?curid=533251", "title": "Marine One", "text": " \nMarine One \u00e8 il codice identificativo (o \"call sign\") di un aeromobile del Corpo dei Marines degli Stati Uniti che trasporta il presidente degli Stati Uniti. Per questo compito sono stati adibiti 19 elicotteri che operano con il reparto di volo HMX-1 \"Nighthawks\". Il reparto ha in dotazione sia dei VH-3D che delle speciali versioni dell'UH-60 Black Hawk, denominati VH-60 White Hawk. Tutti gli elicotteri sono costruiti dalla Sikorsky. \nUn elicottero dei marines che trasporta il Vice Presidente utilizza il codice identificativo Marine Two.\nStoria.\nIl primo uso di un elicottero per il trasporto del presidente avvenne nel 1957, quando Dwight D. Eisenhower viaggi\u00f2 su un H-13 Sioux. Questo velivolo all'inizio non disponeva di \"comodit\u00e0 moderne\", aggiunte poi ai successori, quali l'aria condizionata e il bagno. Nel 1958, l'H-13 fu sostituito dal H-34, e nel 1961 dall'S-61 Sea King (letteralmente: \"Re del mare\"). Fino al 1976, il corpo dei Marine divise la responsabilit\u00e0 del trasporto in elicottero del presidente con l'esercito degli Stati Uniti. Gli elicotteri dell'esercito utilizzano invece il codice identificativo Army One quando il presidente \u00e8 a bordo."}
{"id": "533253", "revid": "1544245", "url": "https://it.wikipedia.org/wiki?curid=533253", "title": "Prassilla", "text": "Biografia.\nNata a Sicione Prassilla fu notissima ai suoi tempi: lo proverebbe il fatto che Aristofane abbia parodiato suoi versi sia in Le \"vespe\" che in \"Le donne alle Tesmoforie\", sicch\u00e9 non solo egli conosceva il suo lavoro, ma la sua parodia implica che si aspettava che il pubblico ateniese lo riconoscesse come poesia ben nota. In seguito Lisippo ne fece una statua bronzea e, nel I secolo a.C., Antipatro di Tessalonica la mise al primo posto nel suo canone delle nove donne \"immortali per la lingua\".\nOpere.\nSecondo Ateneo di Naucrati fu famosa come compositrice di scoli (piccoli poemi lirici), considerati di fattura simile a quelli di Alceo ed Anacreonte. Avrebbe scritto anche ditirambi ed inni, basati principalmente su soggetti mistici e mitologici, come genealogie e storie d'amore di dei ed eroi. Dai frammenti appare una buona maestria e una versatilit\u00e0 non comune in pi\u00f9 generi lirici, riscontrabile anche dal fatto che si dice che Prassilla invent\u00f2 un metro, da lei detto \"prassilleo\".\nNe sopravvivono solo otto brevi frammenti, tra i quali un verso di un ditirambo su Achille, due frammenti di tipo proverbiale e tre versi di un \"Inno ad Adone\":\nInoltre, due versi di un suo scolio sono stati ritrovati su un vaso:"}
{"id": "533257", "revid": "17351", "url": "https://it.wikipedia.org/wiki?curid=533257", "title": "Charter", "text": ""}
{"id": "533259", "revid": "118284066", "url": "https://it.wikipedia.org/wiki?curid=533259", "title": "Piaggio Porter", "text": "Il Piaggio Porter \u00e8 un veicolo commerciale leggero della categoria dei mini-van prodotto dal settembre 1992 dalla Piaggio in collaborazione con la Daihatsu.\nPrima serie.\nIl progetto di collaborazione tra Piaggio e Daihatsu prevedeva la creazione di un nuovo veicolo commerciale piccolo ma capiente destinato al mercato europeo che permettesse alla casa italiana di offrire una alternativa pi\u00f9 grande e con maggiore portata alla classica Ape mentre alla casa giapponese di inserirsi in questo segmento dei commerciali in europa e di espandere la propria gamma di prodotti. Il modello definitivo entra in produzione a Pontedera nel settembre del 1992 e venne commercializzato sul mercato europeo nella primavera dell'anno successivo (sia come Piaggio Porter che come Daihatsu Hijet su alcuni mercati del Nord Europa). Gran parte della meccanica era prodotta dalla Daihatsu nei propri stabilimenti in Giappone e assemblata in Italia. \nLe tre versioni iniziali furono: furgone lastrato per il trasporto di merci, pulmino vetrato con 4 posti a sedere per il trasporto di persone e pick-up, dotate tutte e tre di un motore a tre cilindri a benzina di 1000 cm\u00b3 di produzione Daihatsu. Un ulteriore allestimento \u00e8 la versione ambulanza destinata soprattutto ai paesini con difficolt\u00e0 di accesso.\nNel 1995 vengono presentate le versioni con motorizzazione diesel, dotate di motore 1200 cm\u00b3 a quattro cilindri di produzione Lombardini. Nello stesso anno viene modificata la versione a benzina, ora dotata di iniezione elettronica multipoint e catalizzatore, e si rende disponibile in ambedue le motorizzazioni una quarta versione, pick-up con pianale ribaltabile \"Tipper\".\nSuccessivamente viene resa disponibile nella sola motorizzazione a benzina anche una versione con trazione integrale 4x4. Alle versioni dotate di motore a combustione interna viene affiancata anche una versione dotata di motore elettrico. Le versioni furgone vetrato 4 e 6 posti vennero commercializzate tra il 1994 e il 1997 anche dalla Innocenti come Innocenti Porter.\nSeconda serie.\nNel 1998 sub\u00ec un grosso restyling del frontale e venne equipaggiato con i nuovi motori 1.300 16v benzina Daihatsu e 1400 diesel Lombardini.\nNel 2002 ebbe termine la commercializzazione sul mercato europeo della versione marchiata Daihatsu in seguito alla liquidazione della joint-venture siglata nel 1992; la produzione da quel momento continu\u00f2 solo sotto l'egida della Piaggio.\nNel 2003 alle versioni benzina e diesel si aggiunsero quelle alimentate a GPL.\nNel 2002 viene presentata la versione \"Maxxi\" dotata di ruote posteriori gemellate cos\u00ec da dare la possibilit\u00e0 di aumentare la portata utile a 1.100\u00a0kg, disponibile anche nella versione 4x4 a trazione integrale.\nInoltre viene ampliata la gamma di versioni e di allestimenti anche con trazione integrale (Grecav).\nNel 2006 viene presentata la versione a benzina Euro 4 che, grazie all'integrazione del sistema giapponese Daihatsu con una centralina prodotta dalla italiana CF3000, riesce a superare i nuovi stringenti limiti di emissioni. Contestualmente cessa la commercializzazione della versione con motorizzazione diesel.\nNel 2008 viene lanciata la versione GPL Euro 4 denominata \"Eco Power\". Le versioni previste sono il Pick up, lo Chassis, il Van ed il Tipper (ribaltabile). Viene inoltre presentata la versione aggiornata del Porter \"Maxxi\". Il nuovo allestimento del motore della versione a GPL e del telaio della versione Maxxi saranno ora completamente eseguiti all'interno dello stabilimento Piaggio - Veicoli Commerciali - di Pontedera.\nSempre nel 2008 viene presentata la versione con portata maggiorata, che consente di arrivare ad un peso a pieno carico di ben 2.200\u00a0kg nella versione \"Porter Maxxi Benzina E4\".\nNel 2011 debutta la versione Euro 5, con alimentazioni a benzina, GPL, metano, diesel, oltre alla versione elettrica. Inoltre viene completamente ridisegnata la plancia e la calandra anteriore, che ammodernano notevolmente il veicolo. La gamma diesel \u00e8 composta dai nuovi propulsori bicilindrici sviluppati da Piaggio e Ricardo: il P120 da 1,2 litri di cilindrata \u00e8 dotato di turbocompressore, EGR e iniezione diretta common rail, eroga 64 cavalli e 140 Nm di coppia massima. \u00c8 omologato Euro 5 con filtro antiparticolato di serie. Il P100 \u00e8 un 1.0 aspirato disponibile nei mercati emergenti privo di turbocompressore. Entrambi vengono prodotti nello stabilimento Piaggio di Baramati in India.\nNel 2013, dopo anni di assenza sul mercato, ritorna una versione 4x4 della gamma Porter Euro 5B+, prodotta dalle Officine Cucini."}
{"id": "533263", "revid": "6923", "url": "https://it.wikipedia.org/wiki?curid=533263", "title": "Innocenti Porter", "text": ""}
{"id": "533265", "revid": "6923", "url": "https://it.wikipedia.org/wiki?curid=533265", "title": "Daihatsu Hijet", "text": ""}
{"id": "533267", "revid": "709565", "url": "https://it.wikipedia.org/wiki?curid=533267", "title": "Blackie Drago", "text": "Blackie Drago il pi\u00f9 conosciuto come Avvoltoio (\"Vulture\") \u00e8 un personaggio dei fumetti, creato da Stan Lee (testi) e John Romita Sr. (disegni), pubblicata dalla Marvel Comics. \u00c8 apparso la prima volta in \"The Amazing Spider-Man\" (vol. 1) n. 48 (maggio 1967).\n\u00c8 un supercriminale avversario dell'Uomo Ragno, il secondo a vestire i panni dell'Avvoltoio.\nBiografia del personaggio.\nBlackie Drago era un detenuto del carcere di New York e compagno di cella del vecchio Adrian Toomes; per mesi assill\u00f2 quest'ultimo chiedendogli dove avesse nascosto le sue ali, ma Toomes non glielo disse mai.\nUna sera, un incidente in officina colp\u00ec l'Avvoltoio (che sarebbe uscito di prigione entro un mese). L'Avvoltoio rendendosi conto che stava per morire decise che prima avrebbe detto a Blackie dove fossero le ali. Dopo che Blackie Drago giunse in infermeria, l'Avvoltoio gli disse che gli avrebbe rivelato dove aveva nascosto le ali, a patto che Blackie uccidesse l'Uomo Ragno.\nBlackie Drago alla fine confess\u00f2 all'Avvoltoio che l'incidente lo aveva provocato lui per far s\u00ec che quest'ultimo gli dicesse dove fossero le ali. La stessa notte mentre la vita dell'Avvoltoio si spegneva apparentemente (in seguito si scoprir\u00e0 che non era cos\u00ec), Drago scapp\u00f2 dalla prigione, a 450 metri dalla torretta nord della prigione trov\u00f2 le ali in un sacchetto di plastica, e dopo averle indossate spicc\u00f2 il volo.\nNon essendo intenzionato a vendicare il precedente Avvoltoio, Blackie commise molti furti e saccheggi e non fu fermato subito dall'Uomo Ragno perch\u00e9 l'eroe stava male e non riusciva a combattere. Infatti Blackie sconfisse l'Uomo Ragno nel loro primo incontro lasciandolo svenuto su un tetto.\nKraven il Cacciatore, ansioso di dimostrare la sua superiorit\u00e0 sull'Uomo Ragno, decise che avrebbe sconfitto il nuovo Avvoltoio, ritenendolo solo un bluff. Kraven rintracci\u00f2 l'Avvoltoio grazie alle sue infallibili doti di cacciatore e i due iniziarono una dura lotta. Intervenne anche l'Uomo Ragno, ristabilitosi dalla febbre che lo aveva debilitato. La lotta per l'Avvoltoio termin\u00f2 quando Kraven, tentando di colpire l'Uomo Ragno con il suo raggio paralizzante, colp\u00ec invece Drago, stendendolo.\nDrago fin\u00ec nuovamente in prigione.\nMesi dopo, l'originale Avvoltoio, ristabilito e ansioso di vendicarsi del tradimento di Blackie Drago, aiut\u00f2 il suo ex-compagno di cella a fuggire di galera, ma solo per fornirgli un nuovo paio di ali e batterlo in uno scontro fra Avvoltoi. Intervenne anche l'Uomo Ragno ma non imped\u00ec a Toomes di umiliare Drago. Dopo lo scontro, Blackie Drago fu arrestato nuovamente e giur\u00f2 che non avrebbe mai pi\u00f9 indossato il costume da Avvoltoio.\nVersioni alternative.\nNell'universo MC2, Blackie Drago ebbe una figlia (Brenda Drago), che divent\u00f2 anch'essa una supercriminale, ma poi, redenta, divent\u00f2 amica di May Parker, alias Spider-Girl.\nIn Ultimate Spider-Man Blackie Drago \u00e8 il nome del vecchio Avvoltoio."}
{"id": "533270", "revid": "92723", "url": "https://it.wikipedia.org/wiki?curid=533270", "title": "Marco Coltellini", "text": "Biografia.\nDa giovane si dedic\u00f2 completamente agli studi ecclesiastici, tant'\u00e8 che fu nominato abate, ma ben presto ruppe il celibato sposandosi, cos\u00ec che la sua carriera religiosa fin\u00ec. Dal matrimonio ebbe quattro figlie (una delle quali fu un noto soprano, Celeste Coltellini). Inizi\u00f2 quindi la professione di editore, sempre a Livorno, acquistando la preesistente stamperia all'Insegna della Verit\u00e0, in Via Grande, nel 1762. Inizi\u00f2 a pubblicare opere nel 1763 come il \"Saggio sopra l'opera in musica\" di Francesco Algarotti.\nNello stesso anno pubblica anche il Gazzettiere Americano, prima traduzione italiana del \"The American Gazeteer\" pubblicato l'anno prima a Londra.\nInoltre, nella Tipografia Coltellini, ubicata presso il Bagno dei forzati, vennero stampate la prima edizione del \"Dei delitti e delle pene\" di Cesare Beccaria (nel 1764, in forma anonima) e, nel 1770, la terza edizione dell'\"Encyclop\u00e9die ou Dictionnaire raisonn\u00e8 des Sciences, des Arts et des M\u00e9tiers\" di Diderot e D'Alembert.\nAccanto al mestiere editoriale Coltellini si dedic\u00f2 all'attivit\u00e0 di librettista e di poeta. Il suo primo libretto d'opera fu \"L'Almeria\", scritto nel 1761 e dedicato a Pietro Metastasio, il quale giudicando positivamente questo testo, favor\u00ec la carriera librettistica di Coltellini, che da questo momento fu in continua crescita; questo, per\u00f2, port\u00f2 al lento abbandono dell'occupazione editoriale. Nel 1764 si diresse a Vienna invitato dal librettista Ranieri de' Calzabigi. Ivi divent\u00f2 il successore di Metastasio come \"poeta di corte\". Nel 1768 revision\u00f2 il libretto goldoniano de \"La finta semplice\" per Wolfgang Amadeus Mozart. Nel 1772 scrisse una satira che colpiva indirettamente l'imperatrice Maria Teresa. Questo port\u00f2 alla perdita del prestigioso posto; part\u00ec quindi per San Pietroburgo, ove oper\u00f2 come librettista del \"Teatro Imperiale\" fino alla morte, avvenuta nel novembre 1777.\nStile.\nLo stile del Coltellini, nelle opere serie, fu influenzato inizialmente dalla poetica metastasiana e poi da quella di Ranieri de' Calzabigi; nelle opere buffe, invece, segu\u00ec i modelli goldoniani, dei quali rielabor\u00f2 i temi e i personaggi. In seguito i suoi lavori acquisirono un carattere pi\u00f9 originale: inizi\u00f2 a curare gli intrecci scontati e pi\u00f9 complicati e cerc\u00f2 di raggiungere la linearit\u00e0 delle tragedie classiche."}
{"id": "533273", "revid": "83531", "url": "https://it.wikipedia.org/wiki?curid=533273", "title": "Classica di Amburgo 2006", "text": "La Classica di Amburgo 2006 (ufficialmente \"Vattenfall Cyclassics\" per motivi di sponsorizzazione) undicesima edizione della corsa, si svolse il 30 luglio 2006 su un percorso totale di 250,5\u00a0km. Fu vinta dallo spagnolo \u00d3scar Freire che termin\u00f2 la gara in 5h30'03\". imponendosi al fotofinish in una volata di gruppo. A completare il podio il velocista tedesco Erik Zabel e l'italiano Filippo Pozzato.\nPercorso.\nLa Vattenfall Cyclassics si corse su un circuito di 250,5\u00a0km attraverso la citt\u00e0 di Amburgo e la campagna circostante. Il percorso era prevalentemente pianeggiante e adatto ai velocisti.\nSquadre e corridori partecipanti.\nAl via si presentarono le venti squadre del circuito ProTour. Invitate fra le squadre continentali furono l'inglese Barloworld, la tedesca Team Wiesenhof-AKUD e l'olandese Skil-Shimano."}
{"id": "533275", "revid": "183666", "url": "https://it.wikipedia.org/wiki?curid=533275", "title": "Ritorno a casa (Il prigioniero)", "text": ""}
{"id": "533279", "revid": "22475", "url": "https://it.wikipedia.org/wiki?curid=533279", "title": "Cartesiana", "text": ""}
{"id": "533288", "revid": "1558977", "url": "https://it.wikipedia.org/wiki?curid=533288", "title": "Teorema di Cauchy (meccanica del continuo)", "text": "Nella meccanica del continuo, il teorema di Cauchy, noto anche come teorema di Cauchy-Poisson, afferma che, in un dominio fluido sottoposto a forze di massa e di contatto, la risultante degli sforzi agente sulla superficie di qualsiasi punto secondo una generica giacitura formula_1 \u00e8 univocamente definita una volta riferiti gli sforzi ad una giacitura cartesiana. Nella definizione delle forze di contatto, infatti, ci si riferisce ad una \"generica\" giacitura formula_1 della superficie, per cui la cui risultante degli sforzi potrebbe avere infiniti gradi di libert\u00e0, rendendo il problema indeterminato. In altri termini, il teorema di Cauchy-Poisson afferma che le equazioni cardinali della statica ammettono, oltre alla forma generale, una locale. \nDimostrazione.\nPreso un sistema di riferimento cartesiano formula_3centrato in formula_4 e con orientamento arbitrario, sul quale la tensione \u00e8 data dalle distribuzioni degli sforzi:\na partire da una combinazione lineare di queste \u00e8 possibile ricavare una qualunque formula_6, cio\u00e8 conoscendo tre distribuzioni degli sforzi, relative a tre tagli mutualmente ortogonali, consente di conoscere tutto lo stato tensionale. \nL'intorno tetraedrico di formula_4, individuato dai punti formula_8 e di volume formula_9, \u00e8 detto tetraedro di Cauchy. La faccia formula_10 possiede una giacitura costante formula_11, le cui componenti sono i coseni direttori dello sforzo. Sulla faccia formula_12 agir\u00e0 la distribuzione di sforzi formula_13, su formula_14 agir\u00e0 formula_15, su formula_16 agir\u00e0 formula_17 ed infine su formula_10 agir\u00e0 formula_19. Si consideri quindi questo dominio fluido formula_20 soggetto ad azioni di contatto su tutte e quattro le facce. Chiamando formula_21 l'areola infinitesima dove agisce la tensione, le formula_22 sono le proiezioni sui piani coordinati di formula_21:\nLe formula_25 si possono considerare applicate nei baricentri delle facce del tetraedro di Cauchy, dato che gli errori sono infinitesimi; inoltre, nel baricentro del tetraedro agisce anche la forza di gravit\u00e0 formula_26. Pertanto l'equilibrio alla traslazione \u00e8:\nda cui si ricava che\nil che equivale ad affermare la linearit\u00e0 di formula_29 rispetto a formula_1. La precedente relazione pu\u00f2 essere riscritta in forma tensoriale come:\ndove formula_32 \u00e8 il tensore delle tensioni in formula_4, noto il quale \u00e8 possibile conoscere completamente lo stato tensionale."}
{"id": "533289", "revid": "339392", "url": "https://it.wikipedia.org/wiki?curid=533289", "title": "Relazione di Cauchy", "text": ""}
{"id": "533294", "revid": "339392", "url": "https://it.wikipedia.org/wiki?curid=533294", "title": "Schermo blu di morte", "text": ""}
{"id": "533296", "revid": "399", "url": "https://it.wikipedia.org/wiki?curid=533296", "title": "Intraducibilit\u00e0", "text": "L\u2019intraducibilit\u00e0 \u00e8 la propriet\u00e0 di un testo o di un enunciato per cui non esiste un equivalente in un'altra lingua. Un testo considerato intraducibile rappresenta una lacuna o un vuoto lessicale, termine che indica la difficolt\u00e0 nel raggiungere la cosiddetta traduzione perfetta e che fa riferimento all\u2019esistenza di concetti e parole talmente interconnessi tra loro da renderne impossibile la traduzione. Alcuni scrittori ritengono che ogni lingua porti con s\u00e9 nozioni e concetti strettamente legati alla cultura e all'identit\u00e0 nazionale. Brian James Baer afferma che l\u2019intraducibilit\u00e0 \u00e8 spesso considerata dalle nazioni una prova del genio nazionale, citando Alexandra Jaffe: \u201cQuando i traduttori parlano di intraducibilit\u00e0, spesso rafforzano l\u2019idea che ogni lingua abbia un proprio \u201cgenio\u201d, un\u2019 \u201cessenza\u201d che la distingue dalle altre lingue e che riflette lo \"spirito\" della propria cultura e della propria gente\u201d.\nIl traduttore pu\u00f2 comunque ricorrere a diverse strategie traduttive in modo tale da colmare il vuoto lessicale, dunque, l\u2019intraducibilit\u00e0 non crea eccessivi problemi in termini di \"relativit\u00e0 linguistica\" poich\u00e9 il significato di un testo o di una parola pu\u00f2 sempre essere tradotto, anche se in modo non perfetto dal punto di vista tecnico.\nTeorie.\nLa scuola di pensiero di cui Walter Benjamin \u00e8 il massimo esponente presenta il concetto di \u201csacralit\u00e0\u201d in relazione alla traduzione di un testo, considerato intraducibile poich\u00e9 significato e significante non possono essere separati. Questo concetto trae origine dall\u2019idea secondo cui la traduzione dovrebbe riuscire ad attenersi alla perfezione al testo originale. Questa teoria evidenzia la natura paradossale della traduzione che, in quanto processo, diventa contemporaneamente necessaria ed impossibile. Ci\u00f2 \u00e8 dimostrato dall\u2019analisi di Jacques Derrida sul mito di Babele, nome che implica confusione ma che \u00e8, allo stesso tempo, uno dei diversi modi per riferirsi a Dio. Derrida afferma che quando Dio condann\u00f2 il mondo a parlare molteplici lingue, cre\u00f2 paradossalmente il bisogno e al contempo l\u2019impossibilit\u00e0 della traduzione.\nLo stesso Derrida ha proposto una propria idea di intraducibilit\u00e0, affermando in alcuni dei suoi primi lavori quali \"La scrittura e la differenza\" e \"Margini della Filosofia\" che vi \u00e8 un eccesso di significati intraducibili in letteratura e ci\u00f2 non \u00e8 risolvibile tramite l\u2019utilizzo di sistemi chiusi o economizzando il linguaggio: \u201cnon vi \u00e8 nulla che si possa fare per darle un senso\u201d.\nBrian James Baer afferma che l\u2019intraducibilit\u00e0 \u00e8 spesso considerata dalle nazioni prova del genio nazionale. Se un testo letterario pu\u00f2 essere facilmente tradotto probabilmente manca di originalit\u00e0, le traduzioni, invece, possono essere considerate semplici imitazioni. Baer, citando Jean-Jacques Rousseau, definisce il vero genio come \u201cci\u00f2 che crea tutto dal nulla\u201d.\nParafrasando ci\u00f2 che dice Robert Frost riguardo alla poesia (\u201cLa poesia \u00e8 tutto ci\u00f2 che si smarrisce nella traduzione\u201d), Baer suggerisce che \u201csi pu\u00f2 definire identit\u00e0 nazionale tutto ci\u00f2 che si smarrisce nel processo traduttivo\u201d. Cita inoltre Alexandra Jaffe: \u201cQuando i traduttori parlano di intraducibilit\u00e0, spesso rafforzano l\u2019idea che ogni lingua abbia un proprio \u201cgenio\u201d, un\u2019 \u201cessenza\u201d che la distingue dalle altre lingue e che riflette lo \"spirito\" della propria cultura e della propria gente\u201d.\nSpesso ci si riferisce ad un testo o ad un'espressione considerata \u201cintraducibile\u201d con il termine lacuna o vuoto lessicale. Ci\u00f2 accade quando non esiste un perfetto equivalente di una parola o di una espressione appartenente alla lingua di partenza nella lingua di arrivo. Un traduttore pu\u00f2 comunque ricorrere a diverse strategie traduttive per ovviare a questo problema. Da questo punto di vista l\u2019intraducibilit\u00e0 o la difficolt\u00e0 nel tradurre non creano eccessivi problemi, il significante pu\u00f2 sempre essere tradotto sebbene richieda l\u2019utilizzo di perifrasi, mentre \u00e8 il significato che pu\u00f2 risultare indescrivibile o difficile da comunicare.\nStrategie traduttive.\nLe principali strategie utilizzabili in caso di lacune o vuoti lessicali sono le seguenti:\nAdattamento.\nL\u2019adattamento, conosciuto anche come traduzione libera, \u00e8 una strategia tramite la quale il traduttore sostituisce un termine legato culturalmente alla lingua del testo originale, dunque comprensibile solo ai parlanti della lingua di partenza, con un termine culturalmente legato alla lingua del testo di arrivo, comprensibile ai parlanti di quest\u2019ultima.\nAd esempio, nel fumetto belga \"Le avventure di Tintin\", \"Milou\", l\u2019aiutante canino di Tintin, viene chiamato \"Snowy\" in inglese, \"Bobbie\" in olandese, \"Kuttus\" in bengali e \"Struppi\" in tedesco; anche i nomi dei due poliziotti, \"Dupont\" e \"Dupond\", vengono tradotti diventando \"Thomson\" e \"Thompson\" in inglese, \"Jansen\" e \"Janssen\" in olandese, \"Jonson e Ronson\" in bengali, Schultze e Schulze in tedesco, Hern\u00e1ndez e Fern\u00e1ndez in spagnolo, \u675c\u672c e \u675c\u670b (D\u00f9b\u011bn e D\u00f9p\u00e9ng) in cinese, Dyupon e Dyuponn in russo e Skafti e Skapti in islandese.\nL\u2019adattamento viene spesso utilizzato nelle traduzioni di poesie, testi teatrali e pubblicit\u00e0.\nPrestito Linguistico.\nIl prestito linguistico \u00e8 una strategia traduttiva tramite la quale il traduttore utilizza un termine o un'espressione del testo di partenza nel testo d\u2019arrivo lasciandola invariata.\nUn prestito va scritto di norma in corsivo se non \u00e8 considerato lemmatizzato nella lingua d'arrivo.\nCalco linguistico.\nIl calco \u00e8 una strategia che consiste nel suddividere un\u2019espressione in segmenti, i quali vengono tradotti individualmente nella lingua d\u2019arrivo. Per esempio, la parola \u201cgrattacielo\u201d \u00e8 un calco morfologico dall'inglese \"skyscraper\", dove \"grattare\" sta per \"to scrape\" e \"cielo\" sta per \"sky\". Prima della creazione di questo termine, l'italiano non aveva una parola per indicare questo tipo di edifici metropolitani. La traduzione parola per parola pu\u00f2 risultare comica, ma pu\u00f2 rivelarsi un ottimo mezzo per conservare il pi\u00f9 possibile lo stile originale, soprattutto quando il testo di partenza \u00e8 ambiguo o indecifrabile dal traduttore.\nParafrasi.\nLa parafrasi, o perifrasi, \u00e8 un procedimento di traduzione con il quale il traduttore sostituisce una parola del testo di partenza con un gruppo di parole, o con un\u2019espressione, nella lingua d\u2019arrivo. Un chiaro esempio di intraducibilit\u00e0 \u00e8 dato dalla parola portoghese Saudade, che non ha un traducente preciso. Letteralmente significa \u201csentimento di nostalgico rimpianto, di malinconia, di gusto romantico della solitudine, accompagnato da un intenso desiderio di qualcosa di assente\u201d. Un esempio simile \u00e8 la parola rumena \"dor\", traducibile all\u2019italiano come \u201cnostalgia o mancanza di qualcuno o qualcosa che non c\u2019\u00e8 pi\u00f9 o che momentaneamente non pu\u00f2 esserci\u201d.\nUn altro esempio di intraducibilit\u00e0 \u00e8 rappresentato dalla parola olandese \"gezelligheid\", che non ha un traducente preciso. Letteralmente significa \u201caccogliente, divertente, gentile\u201d, ma pu\u00f2 anche indicare il tempo passato con le persone care, un incontro con un amico dopo tanto tempo o un senso di particolare affinit\u00e0.\nNote del traduttore.\nLe note del traduttore, talvolta abbreviate in NdT o N.d.T., sono note (di norma a pi\u00e8 di pagina o a fine testo) che il traduttore aggiunge per fornire informazioni sui limiti della traduzione, sulla cultura del testo di partenza, o altre informazioni che considera utili.\nTali note sono a volte permesse, e a volte perfino richieste, nelle prove di traduzione. Tuttavia, il ricorso a note \u00e8 di norma visto come un'ammissione di fallimento da parecchi traduttori professionisti.\nEsempi.\nRegistro.\nSpesso, per motivi di peculiarit\u00e0 linguistica e/o culturale dei vari paesi, la traduzione di vocaboli riguardanti la famiglia pu\u00f2 risultare difficile. La maggior parte delle parole thailandesi relative alla famiglia, per esempio, non pu\u00f2 essere tradotta parola per parola e sono infatti necessarie ulteriori specificazioni nel testo di arrivo per far s\u00ec che concetti propri della cultura thailandese non vadano perduti. Per esempio, in thailandese fratelli e sorelle si distinguono non per genere, ma per et\u00e0. Il figlio maggiore \u00e8 detto \u0e1e\u0e35\u0e48 (pii), mentre i minori \u0e19\u0e49\u0e2d\u0e07 (non). Zii e zie sono definiti diversamente a seconda che siano fratelli maggiori o minori e a seconda che siano parenti da parte di madre o di padre. Ad esempio \u0e19\u0e49\u0e32 (naa) identifica il fratello minore della sorella, e cos\u00ec via.\nUn fenomeno simile \u00e8 osservabile nella lingua indonesiana, dove i pronomi possono essere utilizzati sia con un registro formale che con un registro informale o familiare. Tuttavia per\u00f2, quest\u2019ultimo registro non trasmette informalit\u00e0 e cordialit\u00e0, specialmente nella lingua parlata. Invece di dire \"Anda mau pesan apa?,\" un/a cameriere/a sar\u00e0 pi\u00f9 propenso a dire \"Bapak/Ibu mau pesan apa?\" (lett. Il Sig./La Sig.ra cosa vuole ordinare?'). Pur essendo entrambe le espressioni educate, la seconda risulta pi\u00f9 cordiale e garbata. Quando ci si rivolge a un amico o familiare invece, la maggior parte degli indonesiani preferisce utilizzare espressioni che sottolineano il grado di parentela (ad es. madre, padre, fratello, sorella), specialmente se ci si riferisce ad un membro pi\u00f9 anziano della famiglia. Quando invece ci si rivolge a membri della famiglia pi\u00f9 giovani, l\u2019utilizzo di pronomi informali prevale.\nGrammatica.\nPossesso.\nTradurre il verbo \u201cavere\u201d da lingue quali arabo, finlandese, hindi, ungherese, irlandese, giapponese, gallese, ebraico e urdu, pu\u00f2 creare non poche difficolt\u00e0. In queste lingue infatti, non esiste un verbo specifico che esprima il concetto di \u201cavere\u201d. Invece di dire \u201cio ho qualcosa\u201d, vengono utilizzate delle costruzioni diverse che indicano che quel \u201cqualcosa\u201d al quale ci si riferisce \u00e8 posseduto da qualcuno, nel nostro esempio dal soggetto \u201cio\u201d . Perci\u00f2 in turco si dir\u00e0 \u201cc'\u00e8 qualcosa di mio\u201d, mentre in ebraico \u201cqualcosa \u00e8 a me\u201d.\nIn russo, al posto di utilizzare la struttura \u201cio ho\u201d, si ricorre alla struttura \u201cpresso di me c'\u00e8\u201d.\nIn giapponese invece, il verbo \u201cavere\u201d viene spesso tradotto con i verbi \"iru\" (\u3044\u308b o \u5c45\u308b) e \"aru\" (\u3042\u308b o \u6709\u308b). Il primo verbo si utilizza in riferimento a persone, animali o altri esseri viventi (escluse le piante) mentre il secondo, che possiede un significato pi\u00f9 simile a quello del verbo \u201cavere\u201d, si usa con sostantivi inanimati. Per esprimere possesso, la lingua giapponese utilizza il verbo \"motsu\" (\u6301\u3064), che significa \u201ctenere\u201d.\nForme verbali.\nIn italiano non esiste un modo per esprimere alcune forme verbali come il finnico \"kirjoittaa\" e il polacco \"pisa\u0107\" (continuativo, corrispondente all\u2019italiano \u201cscrivere\u201d) o \"kirjoitella\" e \"pisywa\u0107\" (verbi frequentativi traducibili come \u201cprendere appunti di tanto in tanto\u201d). Altri esempi sono \"hyp\u00e4t\u00e4\" e \"skoczy\u0107\" (fare un unico salto) o \"hyppi\u00e4\" e \"skaka\u0107\" (saltare in modo continuativo; saltare da \u201cA a B\u201d).\nA differenza dell\u2019inglese, la lingua irlandese permette l\u2019uso dell\u2019imperativo al passivo. Si usa per proibire qualcosa esprimendo la disapprovazione della societ\u00e0 per una determinata azione. Per esempio, \"N\u00e1 caithig\u00ed tobac\" esprime il divieto di fumare per pi\u00f9 persone, tramite l\u2019uso della seconda persona plurale. \"N\u00e1 caitear tobac\" invece si traduce con qui \u00e8 vietato fumare, o \u201cnon si fuma\u201d.\nIn italiano esistono tre tempi passati, ossia passato remoto, imperfetto e passato prossimo. \"Fui\", \"ero\", e \"sono stato\" si traducono in inglese con \"I was\". Il passato remoto serve per indicare un\u2019azione conclusa in un passato lontano e si trova spesso in narrazione, l\u2019imperfetto serve per indicare azioni continuative o abituali nel passato, mentre il passato prossimo si usa per azioni connesse al presente e soprattutto con indicatori di tempo che indicano la prossimit\u00e0 dell\u2019azione, come ad esempio stamattina. Al giorno d\u2019oggi, soprattutto nel parlato, non c\u2019\u00e8 pi\u00f9 una distinzione netta tra passato prossimo e remoto. Si tratta pi\u00f9 di una differenza geografica. Nel nord Italia difficilmente si usa il passato remoto nella lingua parlata, mentre al sud spesso si usa anche quando lo standard privilegerebbe il passato prossimo. La distinzione si mantiene in Toscana, che ne fa un tratto dialettale anche se i puristi della lingua insistono sull\u2019applicazione corretta.\nIn italiano non ci sono forme verbali per indicare l'azione indiretta; per questo motivo bisogna ricorrere alla parafrasi. Nella grammatica finlandese, invece, c'\u00e8 un intero gruppo di verbi derivati che denotano diversi gradi di azioni indirette. Ad esempio, sulla base del verbo \u201cvet\u00e4\u00e4\u201d (tirare) possono formarsi una serie di verbi:\nIn hindi esistono costrutti simili che indicano il grado di azione indiretta. \"Karna\" significa fare, \"karaana\" significa \u201cfar fare a qualcuno\u201d, \"karwaana\" \u201cfar in modo che una persona faccia fare qualcosa a qualcun altro.\nNella maggior parte delle lingue turche (turco, azero, kazako, ecc.) il suffisso verbale \"mis\", permette di far capire che chi parla non ha n\u00e9 visto n\u00e9 sentito direttamente quello che sta raccontando, ma o \u00e8 solo una congettura o l'ha sentito dire da qualcuno. Ad esempio, la parola turca \"Gitmi\u015f!\" (turco) pu\u00f2 significare sia \u201channo detto che \u00e8 uscito/a\u201d sia \u201csembra che sia uscito/a\u201d. Inoltre, questa struttura grammaticale viene spesso utilizzata quando si scherza o si raccontano storie.\nAnche nelle lingue quechua quasi ogni frase evidenzia tramite un clitico la fonte di informazione del parlante (e il grado di certezza dell\u2019affermazione). L\u2019enclitico -mi esprime la conoscenza personale (\"Tayta Wayllaqawaqa chufirmi\", \"il Sig. Huayllacahua \u00e8 un autista \u2013 lo so di certo\"); -si esprime una conoscenza per sentito dire (Tayta \"Wayllaqawaqa chufirsi\", il Sig. Huayllacahua \u00e8 un autista, o cos\u00ec ho sentito dire\u201d); \"-ch\u00e1\" esprime un\u2019alta probabilit\u00e0 Tayta Wayllaqawaqa chufirch\u00e1, \"il Sig. Huayllacahua \u00e8 un autista, probabilmente\u201d). Nel parlato quest\u2019ultimo suffisso viene utilizzato anche per esprimere ci\u00f2 che il parlante ha sognato o descrivere esperienze allucinogene.\nLingue che sono molto diverse tra loro, come l\u2019italiano e il cinese, richiedono un adattamento particolare. In cinese non esiste il tempo verbale in quanto tale, ma ci sono tre aspetti verbali. Il verbo \u201cessere\u201d italiano non ha un traducente in cinese. In questo modo il verbo \u201cessere\u201d seguito da un aggettivo (ad esempio \u201c\u00e8 blu\u201d) in una traduzione verso il cinese sar\u00e0 omesso. In cinese non esistono gli aggettivi come intesi in italiano, ma esistono invece dei verbi stativi. Se si parla di un luogo si usa il verbo \u201czai\u201d (\u5728), come nella frase \u201csiamo in casa\u201d. In altri casi si usa il verbo \u201csh\u00ec\u201d (\u662f), come nella frase \u201csono il capo\u201d. La maggior parte delle volte si omette semplicemente, ricorrendo a qualche altra struttura cinese. In una frase in cui il significato del verbo \u201cessere\u201d cambia, questa differenza si perde nella traduzione cinese. Anche dei semplici concetti come \u201cs\u00ec\u201d possono risultare difficili da tradurre in cinese, considerato che non esiste un equivalente, ma la risposta affermativa si esprime ripetendo il verbo della frase interrogativa (\u201cCe l\u2019hai?\u201d \u201cce l\u2019ho\u201d).\nVocabolario.\nIl tedesco, il neerlandese e il danese sono lingue ricche di particelle modali particolarmente difficili da tradurre dato che conferiscono significato o tono piuttosto che informazioni grammaticali. L\u2019esempio pi\u00f9 famigerato \u00e8 forse il \"doch\" (neerlandese: \"toch\"; danese: \"dog)\" che significa qualcosa di simile a \u201cNon ti pare che\u2026\u201d o \u201cIn realt\u00e0 s\u00ec, anche se qualcuno lo nega\u201d. Ci\u00f2 che rende la traduzione di questa parola cos\u00ec difficile \u00e8 il suo diverso significato dipendendo dall\u2019intonazione e dal contesto.\nUn uso comune della parola \"doch\" \u00e8 quello nella frase tedesca \"Der Krieg war doch noch nicht verloren\", che si pu\u00f2 tradurre con \"La guerra non era ancora persa, dopotutto\" oppure \"La guerra non era ancora stata persa\".\nIn ciascuno di questi casi si potrebbero usare moltissimi altri costrutti grammaticali per tradurre in italiano. La stessa \"Der Krieg war doch noch nicht verloren\" con una pronuncia leggermente diversa potrebbe anche essere interpretata come una giustificazione in risposta ad una domanda: \"\u2026ma la guerra non era ancora finita (\u2026 quindi abbiamo continuato a combattere)\".\nUn uso che dipende fortemente dall\u2019intonazione e dal contesto potrebbe generare un altro significato: \u201cAllora la guerra davvero non era ancora finita (come hai cercato di convincermi fino ad adesso)\u201d.\nUn altro cambiamento nell\u2019intonazione trasforma la frase in una domanda. \"Der Krieg war doch noch nicht verloren?\" Si tradurrebbe come \u201c(Intendi dire che) la guerra non era ancora stata persa (a quel tempo)?\u201d\nUn altro esempio noto \u00e8 quello dei verbi \"ser\" ed \"estar\" sia in spagnolo che in portoghese, entrambi traducibili con \u201cessere\u201d (si veda copula). Tuttavia, \u00e8 usato solo con essenza o natura, mentre \"estar\" \u00e8 usato con stati o condizioni. A volte questa differenza non \u00e8 molto utile ai fini del significato dell\u2019intera frase e il traduttore pu\u00f2 ignorarla, in altri casi, invece, la si deduce dal contesto.\nQuando non si verificano nessuno dei due casi precedenti, solitamente il traduttore si serve di una parafrasi o, pi\u00f9 semplicemente, aggiunge delle parole che abbiano quel significato specifico. L\u2019esempio seguente \u00e8 tratto dal portoghese:\"\"N\u00e3o estou bonito, eu sou bonito\".\"\nEquivalente allo spagnolo:\"No estoy guapo; yo soy guapo.\"\nTraduzione letterale: \"Io non sono (apparentemente/solo in questo momento) bello; io sono (essenzialmente/sempre) bello.\"\nAmpliazione: \"Non sono bello oggi, sono sempre bello.\"\nParafrasi: \"Non sembro bello, sono bello.\"Un esempio di parole della lingua slava meridionale che non hanno un corrispettivo in italiano \u00e8 \"do\u010dek\", una riunione organizzata per l\u2019arrivo di qualcuno (la traduzione pi\u00f9 simile potrebbe essere benvenuto; comunque, un \"do\u010dek\" non \u00e8 necessariamente positivo).\nFamiglia.\nLa terminologia legata ai gradi di parentela (singenionimo) spesso varia tra le diverse lingue. Spesso, i termini sono troppo specifici o troppo vaghi per essere tradotti in un'altra lingua. Alcune regole per la definizione di parentela includono:\nPaterno o materno. Ad esempio, nelle lingue germaniche, indoarie e in cinese si distingue tra familiari paterni e materni, come la nonna paterna e nonna materna. Allo stesso modo, il figlio del figlio e il figlio della figlia sono anch\u2019essi distinti. Parallelamente, zie e zii sono ulteriormente divisi in molte lingue.\nGenere. Laddove in italiano e in inglese esiste una chiara distinzione nelle relazioni di parentela basata sul genere del soggetto, molte lingue non hanno tale distinzione. Ad esempio, in tailandese i fratelli non sono distinti in base al genere, ma in base all\u2019et\u00e0. Lo stesso accade per gli zii e le zie quando sono di et\u00e0 inferiore ai genitori del soggetto interessato. In tailandese esiste, inoltre, un unico termine per indicare le nipoti e nipoti di zii e nonni. Al contrario, in inglese non esiste la distinzione di genere nel termine \"cousins,\" mentre molte altre lingue, tra le quali le lingue romanze, slave e cinesi, la presentano.\nDi sangue o per matrimonio. Ad esempio, in inglese la parola \"uncle\" pu\u00f2 riferirsi al fratello di un genitore, o al marito della sorella di un genitore. Al contrario, invece, in molte lingue come hindi, bengali, ungherese e cinese si fa distinzione.\nFratelli o fratellastri. In arabo, \u201cfratello\u201d \u00e8 generalmente tradotto come \u0623\u062e (Akh). Tuttavia, mentre tale termine pu\u00f2 descrivere un fratello che ha entrambi o un solo genitore in comune, esiste un termine distinto - \u0634\u0642\u064a\u0642 (Shaq\u012bq) \u2013 per indicare un fratello di cui entrambi i parenti sono in comune.\nParenti con et\u00e0 simile alla propria o a quella dei genitori. Ad esempio, in bengali, i fratelli maggiori del padre sono chiamati \"Jethu\" (\u099c\u09cd\u09af\u09be\u09a0\u09be), mentre i fratelli minori sono chiamati \"Kaku\" (\u0995\u09be\u0995\u09c1). Le loro mogli sono chiamate \"Jethi-ma\" (\u099c\u09c7\u09a0\u09bf-\u09ae\u09be) e \"Kaki-ma\" (\u0995\u09be\u0995\u09bf-\u09ae\u09be) rispettivamente. Un altro problema frequente \u00e8 la traduzione di fratello o sorella in cinese o giapponese, in quanto presentano termini differenti per indicare se questi siano maggiori o minori.\nParenti acquisiti.\nNon esiste una parola standard in inglese per la parola \u201cconsuoceri\u201d, Yiddish \"makhatunimu\", spagnolo \"consuegros\" o portoghese \"consogros\": un termine plurale dal genere neutro come potrebbe essere \"co-in-laws\". Se Harry sposa Sally, allora in Yiddish il padre di Harry \u00e8 il \"mekhutn\" del padre di Sally, le madri degli sposi sono \"makheteyneste\" l\u2019una per l\u2019altra. In rumeno, sono dette \"cuscri\". In bengali, entrambi i padri sono detti \"beayi\", mentre le madri sono dette \"beyan\". In bengali esistono I termini \"dada/bhai\" per fratello e \"jamai-babu/bhagni-pati\" per cognato.\nIn spagnolo e portoghese si distingue tra \u201cfratello\u201d e \u201ccognato\u201d. (\"hermano/irm\u00e3o\", \"cu\u00f1ado/cunhado\"); \u201cfiglio\u201d e \u201cgenero\u201d (\"hijo/filho\", \"yerno/genro\"), e lo stesso accade per familiari di genere femminile come \"cognata\" (\"cu\u00f1ada/cunhada\") e \"nuora\" (\"nuera/nora\").\nIn serbo e bosniaco, esistono termini specifici per le parentele acquisite tramite matrimonio. Ad esempio, una \u201ccognata\u201d pu\u00f2 essere chiamata \"snaha/snaja\" (moglie del fratello e pi\u00f9 generalmente moglie di un membro della famiglia), \"zaova\" (sorella del marito), \"svastika\" (sorella della moglie) o \"jetrva\" (moglie del fratello del marito). Un \u201ccognato\u201d pu\u00f2 essere definito z\"et\" (marito della sorella e pi\u00f9 generalmente marito di un membro della famiglia), \"djever/dever\" (fratello del marito), \"\u0161urak/\u0161urjak\" (fratello della moglie) o \"bad\u017eanak/pa\u0161enog\" (marito della sorella della moglie). Allo stesso modo, il termine \"prijatelj\" (equivalente di \"makhatunim\" in Yiddish, che viene anche tradotto come \u201camico\u201d) \u00e8 inoltre usato. In bengali esistono una serie di termini per indicare i parenti acquisiti tramite matrimonio. Ad esempio, \"Boudi\" (fratello maggiore della moglie), \"Shaali\" (sorella della moglie), \"Shaala\" (fratello minore della moglie), \"Sambandhi\" (fratello maggiore della moglie/ marito della Shaali), \"Bhaasur\" (fratello maggiore del marito), \"Deor\" (fratello minore del marito), \"Nanad\" (sorella del marito), \"Jaa\" (moglie del fratello del marito), ecc.\nIn russo, quindici diversi termini coprono le parentele acquisite tramite matrimonio, abbastanza da confondere i madrelingua stessi. Ad esempio, esistono, come in yiddish, termini come \u0441\u0432\u0430\u0442 e \u0441\u0432\u0430\u0442\u044c\u044f per indicare tali parenti. Per complicare ulteriormente il lavoro del traduttore, in russo i parenti acquisiti per matrimonio possono decidere quali tra tali termini utilizzare.\nCome contrasto alle distinzioni sopra presentate, in inglese americano il termine \"brother-in-law\" si riferisce al \u201cfratello di mia moglie), \u201cil fratello di mio marito\u201d e \u201cil marito della sorella della moglie\u201d. In inglese britannico, quest\u2019ultimo non \u00e8 considerato necessariamente come corretto.\nRapporti di lavoro.\nIn giapponese esiste un concetto, amae, che descrive la relazione genitore-bambino e che \u00e8 presumibilmente unico per quella lingua e cultura in quanto si applica a dirigenti e impiegati.\nGiapponese e cinese hanno parole per descrivere compagni di classe e colleghi di diversa et\u00e0 e/o genere. L'esempio pi\u00f9 noto \u00e8 probabilmente la parola giapponese \u5148\u8f29 (senpai), che si riferisce a un compagno di classe o collega pi\u00f9 anziano.\nRealia.\nA dire il vero, i realia, cio\u00e8 le parole che denotano oggetti, concetti e fenomeni tipici esclusivamente di una determinata cultura, possono essere facilmente traducibili. In giapponese, ad esempio, il \"wasabi\" \u308f\u3055\u3073 indica la pianta peculiare del Giappone (Eutrema japonicum) che si usa come condimento piccante. \u00c8 improbabile che le persone in Angola, ad esempio, sappiano esattamente di cosa si tratta. Tuttavia, il modo pi\u00f9 facile per tradurre questo termine \u00e8 prenderlo in prestito, oppure, in alternativa, si potrebbe usare il nome di una pianta simile. In italiano, infatti, si traduce con wasabi oppure con ravanello giapponese. In cinese la parola \"wasabi\" si pronuncia come in giapponese o usando i caratteri h\u00e0nz\u00ec, \u5c71\u8475 (pinyin: sh\u0101n ku\u00ed). Comunque, viene chiamato\u82a5\u672b (ji\u00e8 m\u00f2) o \u7eff\u82a5 (l\u01dc ji\u00e8) in Cina e Taiwan.\nUn altro metodo \u00e8 usare una descrizione invece della singola parola. Ad esempio, lingue come il russo e l\u2019ucraino hanno preso in prestito dal turco parole come \"Kuraga\" e \"Uruk\". Mentre entrambi i frutti sono ora conosciuti nel mondo occidentale, non ci sono ancora dei termini per indicarli in italiano e si fa generalmente riferimento a \u201calbicocca secca\u201d e \u201calbicocca secca con osso\u201d.\nAnche i nomi propri in altre lingue presentano spesso delle difficolt\u00e0 di traduzione. Si consideri un esempio pubblicato da Douglas Hofstadter in un articolo del Scientific American per la sua colonna \u201cMetamagical Themas\u201d, dove pone la domanda: Chi \u00e8 la first lady del Regno Unito? La \"first lady\" risiede presso l\u2019indirizzo del primo ministro e, all\u2019epoca, la donna che viveva al numero 10 di \"Downing Street\" era Margaret Tatcher. Tuttavia, un altro attributo delle \"first ladies\" \u00e8 che sono le mogli dei presidenti del governo e, dunque, forse la risposta migliore era \u201cDenis\u201d Tatcher, che probabilmente non avrebbe apprezzato il titolo.\nPoesie, paronomasia e giochi di parole.\nI due ambiti che si avvicinano di pi\u00f9 all'intraducibilit\u00e0 totale sono la poesia e la paronomasia; la poesia \u00e8 difficile da tradurre per la sua forte relazione col suono (ad esempio, le rime) e il ritmo della lingua di partenza; la paronomasia e altri giochi di parole semantici presentano difficolt\u00e0 per il loro stretto legame con la lingua di partenza. I classici e ben noti esempi sono probabilmente quelli che appaiono nella traduzioni della Bibbia, ad esempio nella Genesi 2:7, si spiega come Dio abbia assegnato il nome ad Adam, parola che connota la terra (Adama in ebreo), mentre il verso tradotto nelle altre lingue perde la paronomasia iniziale.\nIn maniera simile, si consideri l\u2019italiano \u201ctraduttore, traditore\u201d: in inglese viene tradotto come \u201ctranslator, traitor\u201d. La paronomasia scompare nella traduzione, anche se il significato \u00e8 invariato. In ungaro, invece, si pu\u00f2 trovare una soluzione simile all\u2019italiano con \"a ford\u00edt\u00e1s: ferd\u00edt\u00e9s\" che si pu\u00f2 tradurre all\u2019incirca come \u201cla traduzione \u00e8 distorsione\u201d\nDetto questo, molte procedure di traduzione descritte qui possono essere usate in questi casi. Ad esempio, il traduttore pu\u00f2 compensare una paronomasia \u201cintraducibile\u201d aggiungendone un'altra in una parte diversa del testo tradotto.\nIl titolo stesso della commedia L'importanza di chiamarsi Ernesto di Oscar Wilde \u00e8 una paronomasia (che viene ripresa nelle ultime righe della commedia) che unisce il nome proprio Ernest con l\u2019aggettivo qualificativo \"earnest\" (che significa onesto). Il titolo francese della commedia tradotta \u00e8 \u201c\"L'importance d'\u00eatre Constant\"\u201d, che riproduce e ricrea la paronomasia. Comunque, al protagonista, Ernest, doveva essere attribuito un altro nome perdendo l\u2019allusione originale. Altre traduzioni in francese sono \"De l'importance d'\u00eatre Fid\u00e8le\" (fedele) e \u201c\"Il est important d'\u00eatre Aim\u00e9\"\" (amato), con la stessa idea di paronomasia tra nome e aggettivo. Il linguista ungaro \u00c1d\u00e1m N\u00e1dasdy ha adottato una soluzione simile con il sottotitolo \"Szil\u00e1rdnak kell lenni\" (lett. \u201cBisogna essere Szil\u00e1rd\") oltre al titolo classico \u201cBunbury\u201d, dove \u201cSzil\u00e1rd\u201d \u00e8 un nome maschile oltre che un aggettivo che significa \u201csicuro, risoluto\u201d. Altre lingue, come lo spagnolo, di solito non traducono la paronomasia, come in \u201c\"La importancia de llamarse Ernesto\"\u201d, mentre in un'altra traduzione si usava il nome Severo, con un significato vicino all\u2019originale inglese. La traduzione catalana \u00e8 \u201c\"La importancia de ser Frank\"\u201d, usando l\u2019omofonia tra il nome Frank e \"franc\" (aggettivo per dire onesto), Nonostante la stessa soluzione potrebbe funzionare anche in spagnolo \u201c\"La importancia de ser Franco\"\u201d, porta con s\u00e9 un evidente rimando politico alla dittatura franchista (1939-1975), al punto che anche questo possibile titolo potrebbe essere interpretato in vena ironica/sarcastica: letteralmente, \u201cL\u2019importanza di essere Franco\u201d, per questo non \u00e8 mai stata usata.\nLa serie francese di fumetti Asterix \u00e8 rinomata per le paronomasie; le traduzioni in inglese sono ricche di soluzioni geniali per riprodurre i giochi di parole.\nCi sono altri giochi di parole, come lo spoonerismo e il palindromo, che mettono il traduttore di fronte a scelte difficili. Si consideri il palindromo inglese \"A man, a plan, a canal: Panama\". Un traduttore potrebbe decidere di tradurlo letteralmente, ad esempio, in francese \"Un homme, un projet, un canal: Panama\", se fosse usato come didascalia per una foto di Theodore Roosevelt (che concluse l\u2019accordo per la costruzione del Canale di Panama), perdendo il palindromo. Tuttavia, se un testo volesse fornire l\u2019esempio di un palindromo, il traduttore potrebbe decidere di sacrificare il contenuto e mantenere la forma, ad esempio sostituendo con \"Un roc lamina l'animal cornu\" (\"Un masso spazz\u00f2 via l\u2019animale cornuto\").\nDouglas Hofstadter analizza i problemi di traduzione dei palindromi dall'inglese in cinese, lingua nella quale i giochi di parole sono teoricamente impossibili, nel suo libro dedicato ai problemi di traduzione, con particolare enfasi sulla traduzione di poesia. Un altro esempio fornito da Hofstadter \u00e8 la traduzione della poesia Jabberwocky di Lewis Carroll, che \u00e8 ricca di neologismi e parole macedonia, in altre lingue.\nUn\u2019interessante battuta irlandese dice che non \u00e8 possibile tradurre \"ma\u00f1ana\" in irlandese, dato che \u201cnon esiste una parola che indichi quel grado di urgenza\u201d.\nIconicit\u00e0.\nSecondo il linguista Ghil'ad Zuckermann \u201cL\u2019iconicit\u00e0 potrebbe essere una valida ragione per astenersi dal tradurre Hallelujah e Amen nelle varie lingue, come se il suono di tali nozioni religiose elementari avesse a che fare con i referenti stessi. Come se, perdendo il suono, si perdesse anche il significato. Si confronti questo con il valore attribuito alle lettere nella cabalistica, ad esempio nel caso della gematria, metodo di interpretazione delle scritture ebraiche tramite lo scambio di parole le cui lettere hanno lo stesso valore numerico se sommate. Un esempio semplice dei calcoli gematrici potrebbe essere il famoso proverbio \u05e0\u05db\u05e0\u05e1 \u05d9\u05d9\u05df \u05d9\u05e6\u05d0 \u05e1\u05d5\u05d3 (nikhnas yayin y\u00e5S\u00e5 s\u014dd), che si potrebbe tradurre come \"in vino veritas\". Il valore gematrico di \u05d9\u05d9\u05df, cio\u00e8 vino, \u00e8 70 (50=; \u05df 10= \u05d9 ;10= \u05d9) ed \u00e8 anche il valore gematrico di \u05e1\u05d5\u05d3 , cio\u00e8 segreto, (\u05e1=60; \u05d5=6; \u05d3=4). Quindi all\u2019epoca questa frase, secondo molti ebrei, doveva essere vera."}
{"id": "533298", "revid": "37056", "url": "https://it.wikipedia.org/wiki?curid=533298", "title": "Bassaridi", "text": ""}
{"id": "533299", "revid": "486946", "url": "https://it.wikipedia.org/wiki?curid=533299", "title": "Principio di bilancio della quantit\u00e0 di moto", "text": ""}
{"id": "533301", "revid": "599013", "url": "https://it.wikipedia.org/wiki?curid=533301", "title": "Qui", "text": ""}
{"id": "533302", "revid": "125651103", "url": "https://it.wikipedia.org/wiki?curid=533302", "title": "Valeria Solarino", "text": "Biografia.\nNata in Venezuela da genitori italiani emigrati per lavoro, cresce a Torino, citt\u00e0 d'origine di sua madre. Nel capoluogo piemontese si diploma e compie gli studi universitari prima di avviarsi alla professione di attrice presso la scuola del locale Teatro Stabile. Dopo qualche esperienza sul palcoscenico viene notata e scelta da Mimmo Calopresti per un piccolo ruolo nel film \"La felicit\u00e0 non costa niente\" (2003). \u00c8 l'inizio di una rapida carriera: nello stesso anno interpreta il ruolo di Maja nel film \"Fame chimica\" di Paolo Vari e Antonio Bocola e, sempre nel 2003, veste i panni di Bea, una delle ragazze conosciute dai tre giovani protagonisti di \"Che ne sar\u00e0 di noi\" di Giovanni Veronesi, colui che, peraltro, da allora diventer\u00e0 il suo compagno di vita.\nIl 2005 \u00e8 l'anno della consacrazione: interpreta il ruolo di Linda, accanto a Fabio Volo nel film \"La febbre\" di Alessandro D'Alatri. L'anno dopo recita ne \"Viaggio segreto\" di Roberto And\u00f2. Nel 2008 \u00e8 candidata al David di Donatello per la migliore attrice protagonista per \"Signorina Effe\" di Wilma Labate, mentre l'anno seguente ottiene vari riconoscimenti per l'interpretazione di Angela in \"Viola di mare\". Nel 2010 recita in \"Vallanzasca - Gli angeli del male\" nella parte di Consuelo, ruolo a cui segue l'anno successivo \"Ruggine\". Nel 2013 partecipa alla seconda stagione della serie televisiva \"Una grande famiglia\" nel ruolo di Giovanna."}
{"id": "533303", "revid": "834", "url": "https://it.wikipedia.org/wiki?curid=533303", "title": "Qua", "text": ""}
{"id": "533307", "revid": "919135", "url": "https://it.wikipedia.org/wiki?curid=533307", "title": "Coseni direttori", "text": "In geometria analitica, i coseni direttori di una retta (o anche di un vettore) sono i coseni degli angoli convessi che la retta (o la retta su cui giace il vettore) forma con gli assi cartesiani. La retta in questione pu\u00f2 essere considerata giacente nel piano cartesiano o nello spazio euclideo.\nI coseni direttori sono univocamente individuati in valore e segno se la retta \u00e8 orientata, ed individuati in valore, ma non in segno, se la retta non \u00e8 orientata (vedi al riguardo la voce prodotto scalare). Cambiando orientamento alla retta, i coseni direttori cambiano simultaneamente di segno.\nNello spazio tridimensionale.\nNello spazio, se si ricavano i coseni direttori di una retta, si ottengono tre scalari che costituiscono le coordinate del versore della retta.\nConsiderando quindi la retta formula_1, il cui vettore direttore \u00e8 formula_2, \u00e8 possibile ricavarne i coseni direttori tramite le formule:\nDi fatto, quindi per ricavare i coseni direttori di una retta, occorre normalizzare un vettore direttore della retta. Si hanno quindi in forma sintetica:"}
{"id": "533309", "revid": "263434", "url": "https://it.wikipedia.org/wiki?curid=533309", "title": "Coseno direttore", "text": ""}
{"id": "533312", "revid": "125824197", "url": "https://it.wikipedia.org/wiki?curid=533312", "title": "Le cronache di Narnia - Il leone, la strega e l'armadio", "text": "Le cronache di Narnia - Il leone, la strega e l'armadio (\"The Chronicles of Narnia: The Lion, the Witch and the Wardrobe\") \u00e8 un film del 2005 diretto da Andrew Adamson.\nIl soggetto \u00e8 tratto dal romanzo \"omonimo\" che fa parte del ciclo \"Le cronache di Narnia\" di C. S. Lewis. Il film \u00e8 stato prodotto dalla Walden Media e distribuito dalla Walt Disney Pictures. La pellicola \u00e8 uscita nelle sale negli Stati Uniti d'America il 9 dicembre 2005, mentre nelle sale italiane il 21 dicembre 2005.\nIl romanzo fu il primo ad essere pubblicato, nel 1950, ma nella pubblicazione del ciclo nel 1994 la Harper Collins segu\u00ec l'ordine suggerito da Douglas Gresham, figlio adottivo di Lewis, in cui \"Il leone, la strega e l'armadio\" era preceduto da \"Il nipote del mago\".\nTrama.\nLondra, seconda guerra mondiale. Lucy, Susan, Edmund e Peter Pevensie sono quattro fratelli che vengono allontanati dalla citt\u00e0 per sfuggire ai bombardamenti tedeschi, affidati al misterioso professor Digory Kirke e alla sua burbera governante, la signora Macready, che abitano in una grande e lussuosa casa in campagna, ma priva di divertimento. In un pomeriggio piovoso, per passare il tempo i quattro fratelli decidono di giocare a nascondino: mentre Peter fa la conta, Susan si nasconde dentro a una cassapanca, Edmund dietro le tende e Lucy (la pi\u00f9 piccola) nell'armadio; ma, una volta entrata, scopre che \u00e8 molto di pi\u00f9 di un semplice guardaroba: \u00e8 infatti un portale che conduce in una terra incantata, chiamata \"Narnia\".\nLucy, sorpresa per la sua scoperta, comincia a camminare per il sentiero innevato nel folto degli alberi fino ad un alto lampione. Proprio l\u00e0 incontra uno degli abitanti di Narnia, il gentile fauno signor Tumnus, con cui stringe subito amicizia e che la invita a casa sua; alla fine, per\u00f2, il fauno si trova costretto a rivelare a Lucy qualcosa di terribile: la perfida regina Jadis, la Strega Bianca, ha ordinato che tutti i \"figli di Eva\" e i \"figli di Adamo\" (gli umani) le devono essere consegnati. Sovrastato dai rimorsi, per\u00f2, il signor Tumnus non consegna Lucy alla strega e la aiuta a fuggire tornando indietro. Prima di andarsene, la bambina asciuga le lacrime del fauno donandogli il suo fazzoletto. Lucy cos\u00ec ritorna nel mondo reale, ma esce dall'armadio nella stanza proprio dopo pochi minuti da quando era entrata, come se quelle ore trascosse a Narnia non fossero mai trascorse nel mondo umano.\nDecide subito di raccontare tutto ai fratelli senza essere per\u00f2 creduta, e cos\u00ec quella stessa notte ritorna a Narnia per ritrovare il fauno; anche Edmund si sveglia e decide di seguire Lucy, ma una volta entrato a Narnia incontra Jadis, la strega bianca, che si rivela molto cortese con Edmund, e durante la loro conversazione il ragazzo le rivela del rapporto d'amicizia tra Tumnus e Lucy. Dopo avergli offerto da bere e mangiare, Jadis propone al ragazzo di andare a vivere nel suo palazzo insieme alla sua famiglia; Edmund non se lo fa ripetere e promette di tornare. La strega se ne va e Edmund incontra Lucy, felicissima di averlo incontrato e che ora anche lui sappia la verit\u00e0. Tornati nuovamente a casa, Lucy sveglia Susan e Peter per confermare di nuovo la versione della terra incantata oltre l'armadio, ma Edmund dice loro di aver finto di stare al gioco, scatenando la disperazione di Lucy. Susan e Peter incontrano per caso il professor Kirke e gli raccontano ci\u00f2 che Lucy sostiene: l'anziano uomo, per\u00f2, li spinge a fare una cosa inaspettata, cio\u00e8 credere alle parole della sorella.\nI giorni passano: un giorno, mentre i fratelli stanno giocando a cricket in giardino, Edmund sfonda con la palla il vetro di una finestra. I ragazzi, per sfuggire alle ire del professore e della governante, si nascondono nell'armadio e vengono catapultati tutti a Narnia, constatando perci\u00f2 che Lucy diceva la verit\u00e0. La soddisfatta bambina convince i fratelli ad andare a trovare Tumnus, ma quando arrivano alla sua casa scoprono che essa \u00e8 a soqquadro, e trovano un biglietto attaccato al muro con il seguente messaggio:\n\u00abIl fauno Tumnus \u00e8 colpevole di alto tradimento verso sua maest\u00e0 imperiale Jadis, regina di Narnia, per aver accolto il nemico e fraternizzato con gli umani. Firmato, Maugrim, comandante della polizia segreta. Lunga vita alla regina\u00bb.\nUscendo, i ragazzi si imbattono in un castoro che si dimostra essere un amico mostrando il fazzoletto che Lucy aveva regalato al signor Tumnus. I ragazzi decidono di seguirlo e raggiungono l'abitazione dove c'\u00e8 anche sua moglie; qui i castori spiegano che esiste una profezia secondo cui due figli di Adamo e due figlie di Eva sarebbero riusciti a sconfiggere la regina e a riportare la pace a Narnia; per questo, la strega cerca di impedire che la profezia si avveri perch\u00e9 vede in loro la speranza di pace e quindi \u00e8 intenta a ucciderli. I castori rivelano inoltre l'imminente ritorno di re Aslan, il vero fondatore e protettore della magica terra, e che lui li aspetta tutti e quattro alla tavola di pietra. I Pevensie, abbastanza scettici (dato che i castori neanche dovrebbero parlare) non si sentono pronti per il grande impegno a cui sono destinati (secondo la profezia) e decidono di tornare a casa, ma si accorgono improvvisamente che Edmund \u00e8 misteriosamente scomparso; infatti Edmund si \u00e8 diretto verso il castello di Jadis dove reincontra la strega e, molto ingenuamente e senza pensare a ci\u00f2 che la strega pu\u00f2 fare, le racconta tutto, anche dove sono i fratelli. Jadis manda cos\u00ec i suoi lupi, capitanati dal famelico Maugrim, a prenderli nella diga, ma quando i lupi arrivano sul posto, i ragazzi e i castori riescono a fuggire da una galleria sotterranea per poi nascondersi su un albero grazie all'aiuto di una volpe che, per allontanare i lupi inferociti, dice che i fuggiaschi sono andati a Nord.\nNel frattempo, nel castello di Jadis, Edmund \u00e8 in catene e ormai si rende finalmente conto della trappola tesagli dalla strega e nella prigione incontra proprio il signor Tumnus con cui ha un breve dialogo prima dell'irruzione di Jadis, la quale mette allo scoperto Edmund davanti al fauno raccontandogli che lui \u00e8 qui solo perch\u00e9 il ragazzo le ha rivelato anche della sua amicizia con Lucy. La strega pietrifica cos\u00ec il signor Tumnus e costringe Edmund a seguirla per andare alla ricerca dei suoi fratelli.\nIntanto, in una vasta radura innevata, i fratelli Pevensie e i castori si accorgono di essere seguiti da una slitta alle loro spalle, e credendo che si tratti di Jadis, si nascondono, ma presto scoprono che non si tratta della perfida regina ma di Babbo Natale, il quale dona loro degli oggetti che si riveleranno molto utili nel corso dell'avventura: a Lucy regala un pugnale e una pozione estratta dal Fiore di fuoco in grado di guarire qualsiasi ferita; Susan riceve in dono arco e frecce e un corno magico in grado di chiedere aiuto in caso di bisogno; a Peter invece, dona una possente spada e uno scudo raffigurante lo stemma di un leone.\nL'arrivo dei ragazzi ha ridato speranza a Narnia e per questo l'inverno sta giungendo alla fine, perci\u00f2 i ragazzi e i castori sono costretti ad attraversare il fiume gelato prima che la lastra di ghiaccio sopra di esso si sciolga definitivamente. Nel tentativo di attraversarlo, vengono ancora circondati dai lupi di Jadis. Anche questa volta fuggono grazie a Peter che, prima dell'arrivo della cascata nel fiume, pianta la sua spada nel ghiaccio, che si rompe lasciando che i tre fratelli galleggino su di esso aggrappati all'arma di Peter.\nDall'altra parte intanto Jadis pietrifica la volpe intuendo che aveva aiutato i fratelli a fuggire e comincia cos\u00ec a preparare le truppe per scatenare una battaglia. I Pevensie arrivano intanto all'accampamento di Aslan, poco distante dalla tavola di pietra, chiedendo aiuto su come recuperare il fratello. Aslan, il leone, rivela loro che \u00e8 molto pi\u00f9 difficile di quanto possa sembrare, ma spinge Peter a continuare la battaglia e, una volta vinta, sieder\u00e0 con i suoi fratelli sui quattro troni di Cair Paravell, il castello dove saranno incoronati re e regine per aver salvato Narnia (sempre secondo la profezia).\nLe parole del leone si interrompono al suono del corno di Susan che, insieme alla sorella Lucy, \u00e8 di nuovo sotto l'attacco di Maugrim e di un altro lupo. Giunto in soccorso, Peter uccide finalmente Maugrim e si guadagna il titolo di \"flagello dei lupi\". L'altro lupo fugge via ma, sotto ordine di Aslan, viene seguito dai suoi soldati, tra cui Oreius, fidato centauro. Una volta al cospetto della strega, i soldati sfuggono alle squallide creature e salvano Edmund portandolo sano e salvo all'accampamento del leone, dove si riunisce ai suoi fratelli, e cos\u00ec i ragazzi cominciano l'addestramento per affrontare la strega in battaglia, quindi ad Edmund viene consegnata una spada.\nJadis, per\u00f2, poco dopo raggiunge anch'essa l'accampamento di Aslan e, sotto gli occhi di tutti, esige di riavere Edmund per aver tradito i suoi fratelli, come \u00e8 permesso dalla \"legge\", secondo cui il sangue di tutti i traditori appartiene alla strega (Jadis), altrimenti Narnia sar\u00e0 distrutta \"con il fuoco e con l'acqua\". Aslan allora, parlando a Jadis in privato, si offre di sacrificarsi sulla tavola di pietra al posto del ragazzo, salvandolo dalla morte, ma senza far sapere a nessuno del prezzo che dovr\u00e0 pagare per salvare Edmund. Cos\u00ec, nella tarda notte il leone raggiunge di nascosto la strega, ma si accorge di essere seguito da Susan e Lucy. Queste decidono di accompagnarlo incontro al suo destino e, nonostante Aslan avesse raccomandato loro di lasciarlo continuare da solo, le due si nascondono, assistendo all'umiliante taglio della sua criniera, al suo maltrattamento e infine alla sua uccisione con un colpo di pugnale. Appena se ne vanno tutti le ragazze, ancora sconvolte, si avvicinano al cadavere di Aslan ma ormai non c'\u00e8 pi\u00f9 niente da fare. Esauste, si addormentano vicino al leone, e la mattina seguente trovano la tavola di pietra spezzata ed Aslan che compare illeso, che racconta loro come Jadis non sapesse che una magia antica pi\u00f9 di lei e molto potente vuole che se un innocente si offre volontario per essere ucciso al posto di un traditore, la tavola si spezza e la morte \"torna sui suoi passi\". Aslan e le due sorelle ancora incredule si recano cos\u00ec al castello della strega bianca dove, grazie all'alito del leone, riescono a depietrificare tutti coloro che erano sotto l'incantesimo di Jadis, compreso il signor Tumnus.\nNel frattempo Peter, saputo della morte di Aslan tramite un messaggio delle sorelle, si dirige a Beruna con il suo esercito per affrontare Jadis, iniziando poi una battaglia furiosa che vede da subito parecchi morti. Nonostante tutto l'esercito di Peter viene aiutato dai grifoni e da una fenice che blocca momentaneamente i nemici con una scia di fuoco ma, essendo in difficolt\u00e0, i soldati si ritirano davanti ad una scalata di rocce dove entrano in gioco le scorte, tra cui Edmund e il signor Castoro.\nNel bel mezzo della battaglia, accorgendosi di essere in inferiorit\u00e0 numerica, Peter ordina ad Edmund di fuggire via, ma lui non d\u00e0 ascolto al fratello maggiore e affronta la strega riuscendo a spezzare lo scettro con cui lei aveva pietrificato le sue vittime. Jadis, furiosa, trafigge Edmund al petto con una spada, scatenando l'ira di Peter che subito si scaglia contro di lei. Nel bel mezzo dello scontro, Aslan fa ritorno con altri soldati liberati dal sortilegio e salva appena in tempo Peter, uccidendo la strega e mettendo finalmente fine all'oscurit\u00e0 su Narnia. Lucy si offre volontaria per curare tutte le persone ferite con la pozione di Babbo Natale, dopo aver guarito suo fratello Edmund.\nFinalmente i quattro Pevensie vengono incoronati a Cair Paravell come re e regine, ma subito dopo Aslan riparte per il suo viaggio.\nAnni dopo i quattro, ormai cresciuti e diventati adulti, durante una giornata di caccia riconoscono il lampione che avevano visto una volta entrati a Narnia e riescono a passare di nuovo attraverso l'armadio del professor Kirke, tornando nuovamente giovani (in quanto il tempo non \u00e8 trascorso nella realt\u00e0): proprio in quel momento entra nella stanza il professore che chiede loro di raccontare tutto.\nQualche sera dopo Lucy cerca di tornare a Narnia tramite l'armadio, ma non ci riesce. Il professor Kirke gi\u00e0 presente nella stanza spiega alla bimba che non \u00e8 facile tornarci e che anche lui per anni ha provato a farlo, ma non ci \u00e8 mai riuscito.\nLucy e il professore escono dalla stanza, mentre la porta dell'armadio si socchiude con un possente ruggito di Aslan.\nScene tagliate.\nSono presenti diverse scene inedite durante la battaglia finale:\nProduzione.\nLe riprese del film sono iniziate il 28 giugno 2004 e sono terminate a gennaio 2005. Gran parte del film \u00e8 stato girato nella Repubblica Ceca. Il budget del film \u00e8 stato di circa 180.000.000 $.\nIl regista Andrew Adamson \u00e8 conosciuto al grande pubblico per aver diretto \"Shrek\" e \"Shrek 2\".\nNelle scene invernali, il vapore causato dal respiro dei personaggi \u00e8 stato creato in fase di postproduzione come effetto speciale: la Strega Bianca non lo produce a indicare che il suo corpo \u00e8 freddo come l'inverno.\nTra i coproduttori della pellicola figura Douglas Gresham, figlio adottivo di C. S. Lewis. Intorno ai personaggi di Lewis e di Gresham \u00e8 stato costruito il dramma teatrale di William Nicholson \"Shadowlands\", da cui \u00e8 stato tratto il film \"Viaggio in Inghilterra\", diretto da sir Richard Attenborough. In quest'ultimo film il ruolo di Lewis \u00e8 coperto da Anthony Hopkins, quello di Gresham da Joseph Mazzello e infine quello della madre, la poetessa Joy Davidman Gresham, \u00e8 interpretato da Debra Winger.\nNella versione originale del film Douglas Gresham presta la voce all'annunciatore della radio che si sente in una delle scene iniziali.\nDistribuzione.\nEdizione home video.\nIl film \u00e8 stato distribuito in DVD nel mercato italiano il 16 aprile 2006, disponibile in due edizioni disco singolo e disco doppio. In seguito \u00e8 stata messa in commercio in DVD l'edizione del film in versione estesa dal titolo \"Le cronache di Narnia - Il leone, la strega e l'armadio Extended Edition\" con nuove scene inedite e conta circa 6 minuti in pi\u00f9 della versione cinematografica, con quattro dischi in dotazione.\nVersione italiana.\nLa direzione del doppiaggio e i dialoghi italiani sono a cura di Maura Vespini, con la supervisione di Roberto Morville, per conto della C.V.D. La sonorizzazione, invece, venne affidata alla Technicolor Sound Services.\nAccoglienza.\nCritica.\nIl film \u00e8 stato un enorme successo sia per la critica che per il pubblico. Sul sito Rotten Tomatoes detiene il 76% delle recensioni professionali positive, basato su 209 recensioni e con un voto complessivo di 6,9/10 (pi\u00f9 che buono). Il film \u00e8 stato apprezzato per gli effetti speciali sorprendenti, per l'originalit\u00e0 dei personaggi e per il rapporto che c'\u00e8 tra i ragazzi protagonisti, in particolare il rapporto tra Edmund Pevensie e suo fratello Peter Pevensie. Il film ha anche ricevuto 3 nomination ai Premi Oscar, vincendo quello per il Miglior trucco.\nIncassi.\nCon l'immenso incasso di 745,013,115 di dollari, il primo film delle Cronache di Narnia \u00e8 tra i maggiori incassi del 2005, ed \u00e8 stato per diversi anni tra i film con maggiori incassi nella storia del cinema.\nRiferimenti alla saga.\nLa rappresentazione della vicenda contenuta nel libro \"Il nipote del mago\", considerato l'antefatto de \"Il leone, la strega e l'armadio\", pu\u00f2 essere intravista nel film come decorazione dell'armadio che serve come passaggio al mondo di Narnia.\nVideogioco.\nIl 15 novembre 2005 \u00e8 uscito il videogioco intitolato proprio Le cronache di Narnia - Il leone, la strega e l'armadio.\nSequel.\nNel 2008 \u00e8 stato prodotto il secondo episodio, \"Le cronache di Narnia - Il principe Caspian\", sempre diretto da Andrew Adamson.\nNel 2009 sono iniziate le riprese del terzo episodio, \"Le cronache di Narnia - Il viaggio del veliero\", uscito il 17 dicembre 2010 nei cinema italiani."}
{"id": "533314", "revid": "984922", "url": "https://it.wikipedia.org/wiki?curid=533314", "title": "Radio Gherd\u00ebina Dolomites", "text": "Radio Gherd\u00ebina Dolomites \u00e8 un'emittente radiofonica italiana con sede a Ortisei, che opera essenzialmente nel territorio della Ladinia (Val Gardena, Val Badia, Val di Fassa, Livinallongo, Colle Santa Lucia e Cortina d'Ampezzo), oltre che in Val d'Isarco, in Val Pusteria, a Bolzano e Bassa Atesina, a Merano e dintorni e sull'Altipiano dello Sciliar.\nL'emittente.\nLanciata nel 1979, dal 1991 \u00e8 di propriet\u00e0 della famiglia Franz Rabanser di Ortisei. Peculiarit\u00e0 dell'emittente \u00e8 il trilinguismo: essa propone infatti programmi negli idiomi ladini, in tedesco e in italiano. Il palinsesto \u00e8 di tipo generalista, proponendo musica moderna e folcloristica ladina e i notiziari prodotti dalla syndication \"S\u00fcdtirol Journal\".\nAscolti.\nDa un'indagine fatta nell'anno 2005 dall'ASTAT (Istituto Provinciale di Statistica) risulta che solo nella provincia autonoma di Bolzano, alla quale appartengono le valli di Gardena e Badia, Radio Gherd\u00ebina ha oltre 13.000 ascoltatori giornalieri e 25.000 ascoltatori settimanali."}
{"id": "533315", "revid": "124862071", "url": "https://it.wikipedia.org/wiki?curid=533315", "title": "Navy SEAL", "text": "Con Navy SEAL si indicano le forze speciali della United States Navy. Vengono impiegati soprattutto in conflitti e guerre non convenzionali, difesa interna, azione diretta e azioni anti-terrorismo nonch\u00e9 in missioni speciali di ricognizione in ambienti operativi prevalentemente marittimi e costieri.\nIl nome di questo corpo \u00e8 un acronimo che racchiude in s\u00e9 gli ambienti in cui i membri sono stati addestrati ad operare (\"SEa\", mare - \"Air\", aria - \"Land\", terra). Dipendono dal United States Naval Special Warfare Command.\nAll'interno dei SEALs \u00e8 presente una componente specializzata in antiterrorismo, comunemente nota come SEAL Team 6 ma ufficialmente chiamata \"United States Naval Special Warfare Development Group\" (DEVGRU).\nStoria.\nLa seconda guerra mondiale e i primi nuclei.\nLe prime unit\u00e0 di forze speciali navali degli Stati Uniti, dopo le prime unit\u00e0 esploranti utilizzate nella seconda guerra mondiale e dette \"Scouts and Raiders\", furono gli UDTs (\"Underwater Demolition Teams\" - squadre demolizione subacquea), costituiti per l'esecuzione di azioni di demolizione subacquea, ricognizione litoranea (\"beach recon\") e sminamento marittimo. I primi gruppi di UDTs iniziarono il loro addestramento nel giugno del 1943 mentre i loro primi impieghi operativi furono durante lo sbarco in Normandia del giugno 1944 e in diversi scenari operativi del Pacifico meridionale. Durante la guerra di Corea, gli UDTs continuarono ad operare con compiti di ricognizione idrografica e di supporto alle operazioni anfibie.\nLa presidenza Kennedy, la creazione e l'impiego in Vietnam.\nNel 1961, durante la presidenza di John Fitzgerald Kennedy la marina militare propose l'istituzione di reparti di forze speciali al suo interno con competenze ad ampio raggio sulle operazioni di incursione costiera, supporto agli sbarchi anfibi e attivit\u00e0 di controguerriglia in ambienti marittimo-fluviali. Gi\u00e0 nello schema iniziale del marzo 1961 si sottolineava la necessit\u00e0 di avere a disposizione piccole unit\u00e0 operative in grado di infiltrarsi ed esfiltrare nei diversi teatri operativi.\nI primi membri delle unit\u00e0 SEALs furono volontari provenienti dagli UDTs esistenti (molti veterani della Corea) e che gi\u00e0 possedevano, quindi, tutte le competenze fisiche e tecniche di base necessarie per le nuove unit\u00e0; tali volontari ricevettero un ulteriore addestramento intensivo sulle tecniche operative di commando ed andarono a costituire i primi due SEAL Teams: il SEAL Team One a Coronado e il SEAL Team Two a Little Creek.\nNel primo periodo la formazione dei SEALs prevedeva come prima fase l'ottenimento del brevetto di UDT (gi\u00e0 allora uno dei corsi pi\u00f9 duri ed intensivi della Marina, poi diventato il modello del BUD/S), seguito da un corso di perfezionamento operativo di tre mesi (\"SEAL Basic Indoctrination\"); dopo tale periodo il nuovo SEAL veniva subito ritenuto operativo ed integrato nel suo nuovo plotone di appartenenza in uno dei due SEAL Teams esistenti. Il percorso formativo \u00e8 stato, da allora, incrementato notevolmente sia per durata che per articolazione dei contenuti.\nNel 1962 furono inviati in Vietnam i primi operatori delle neo-create unit\u00e0 SEALs con lo scopo di addestrare i commando navali Sud-Vietnamiti. A partire dal 1963, con ritmo crescente negli anni successivi per l'intensificarsi dell'impegno statunitense nella guerra del Vietnam, i SEALs iniziarono ad essere coinvolti sempre pi\u00f9 anche in operazioni sul territorio vietnamita, prevalentemente in funzioni di ricognizione avanzata, azioni dirette e attivit\u00e0 controinsurrezionale. Le aree in cui operarono maggiormente furono la \"Rung Sat Special Zone\" e la \"Da Nang Special Zone\", in cui le loro competenze marittime risultarono di particolare utilit\u00e0 data la complessa conformazione geografica ed operativa della rete di fiumi e paludi del delta del Mekong.\nI SEALs parteciparono anche alle attivit\u00e0 e alle operazioni speciali di ricognizione a lungo raggio e interdizione logistica nell'entroterra assieme alle altre componenti del MACVSOG (\"Studies and Observation Group\", il reparto misto di forze speciali statunitensi incaricato della conduzione di infiltrazioni e operazioni clandestine in Laos, Cambogia e Vietnam del Nord durante la guerra).\nLe operazioni negli anni '70 e '80.\nA partire dagli anni '70, dopo la fine della guerra del Vietnam, i SEALs (che nel primo periodo post-conflitto, come molte altre unit\u00e0 delle forze speciali, si videro ridotti drasticamente i fondi di funzionamento) riconfigurarono diversi dei loro aspetti organizzativi, logistici e addestrativi.\nNel 1980 i SEALs vennero ricompresi, per alcune competenze funzionali, sotto l'autorit\u00e0 del neo-istituito Joint Special Operations Command (creato su ispirazione di Charles Beckwith, il fondatore della Delta Force). Nello stesso anno, ma con operativit\u00e0 solo dal successivo, venne anche costituito il SEAL Team Six, un team ad elevate specializzazione e segretezza focalizzato sulle operazioni di antiterrorismo navale. I componenti del Team Six venivano scelti in maniera individuale tra i migliori operatori di tutti gli altri team operativi e sottoposti ad ulteriori sei mesi di addestramento operativo in tecniche di antiterrorismo con frequenti interscambi esercitativi con la Delta Force.\nIl discusso fondatore del Team Six, Richard Marcinko, fu poi estromesso nel 1983, tra molte polemiche, dal comando dell'unit\u00e0 e in seguito arrestato per una serie di frodi finanziarie ai danni della Marina. Marcinko fu sostituito da Robert Gormly, che diresse le operazioni del Team in molte delle principali operazioni antiterrorismo degli anni '80. Nel 1987 il SEAL Team Six venne rinominato, probabilmente anche per motivi di immagine dopo le polemiche dell'era Marcinko, in NAVDEVGRU (\"Naval Special Warfare Development Group\").\nNel corso degli anni '80 i SEAL Teams operativi passarono da due a sei (e poi a dieci), sempre suddivisi tra Teams \"East Coast\" (a Little Creek) e Teams \"West Coast\" (a Coronado), e nel 1987 confluirono, assieme alle altre unit\u00e0 navali con compiti speciali, sotto il comando unificato dello \"United States Naval Special Warfare Command\" di Coronado.\nGli anni 2000 e l'uccisione di Bin Laden.\nAlle 00:05 del 2 maggio 2011 un commando del DEVGRU dei SEALs uccide il leader di Al-Q\u0101\u02bfida, Osama bin Laden, in Pakistan, presso Abbottabad, circa a cinquanta chilometri a nord della capitale Islamabad.\nIn segno di ringraziamento per l'azione, il 6 maggio il Presidente degli Stati Uniti Barack Obama conferisce personalmente a tutti i membri dell'unit\u00e0 la Presidential Unit Citation, una delle pi\u00f9 alte decorazioni con cui si onorano le truppe Usa \"per atti di straordinario eroismo contro il nemico\".\nAddestramento.\nL'addestramento delle reclute, conosciuto come \"BUD/S - SQT\" (\"Basic Underwater Demolition/SEALs - SEAL Qualification Training\"), ha una durata di quarantatr\u00e9 settimane ed \u00e8 suddiviso come segue:\nAlla fine di questo periodo le reclute sono ufficialmente nominate SEAL e ricevono un distintivo speciale, lo Special Warfare Badge, conosciuto anche come \"Tridente dei SEAL\" (e soprannominato \"Budweiser\" dai membri dei Team). Prima di poter essere assegnati ai Team operativi, per\u00f2, ciascun SEAL deve superare l'ultima fase di addestramento di base comune: tre settimane di addestramento per i climi rigidi (\"Winter Warfare / Cold Weather and Cold Water Survival Course\") a Kodiak, Alaska. Al termine di quest'ultimo periodo i nuovi SEALs ricevono le assegnazioni al loro nuovo TEAM, ad un SDV Team (\"SEAL Delivery Vehicles\", i minisommergibili per il trasporto tattico subacqueo) o per ulteriori corsi specialistici di formazione avanzata (tiratori scelti, comunicazioni, assistenza medica in combattimento eccetera).\nGli ufficiali devono superare anche lo \"Junior Officer Course\", di cinque settimane, a Coronado. Tutti i SEALs, prima di essere inviati in uno scenario operativo, devono inoltre superare un impegnativo corso SERE (\"Survival, Evasion, Resistance, Escape\") di tre settimane.\nBUD/S.\nPer poter accedere all'addestramento vero e proprio \u00e8 necessario superare il \"PST\", che richiede almeno:\nTali valori sono i minimi per poter essere considerati idonei all'inizio dell'addestramento; i valori considerati competitivi sono:\nDopo la prova di nuoto vengono concessi dieci minuti di riposo; dopo i piegamenti sulle braccia e i sit-ups sono concessi due minuti di riposo; dopo le trazioni sono concessi dieci minuti di riposo.\nIl BUD/S, conosciuto per essere uno dei pi\u00f9 duri e brutali regimi di addestramento militare di tutte le forze armate NATO, ha un tasso di abbandono solitamente superiore all'80%. Il suo obiettivo \u00e8 selettivo oltre che formativo, soprattutto per quanto riguarda l'Indoc e le prime due fasi.\nQuesto regime \u00e8 composto da quattro fasi distinte: \"Indoc\" (indottrinamento di base), Prima Fase (\"Physical Training\", comprendente la cosiddetta \"Hell Week\"); \"Seconda Fase\" (addestramento acquatico); \"Terza Fase\" (combattimento terrestre e demolizioni). Il tasso maggiore di abbandoni avviene durante la \"Hell Week\" e durante certe prove selettive di acquaticit\u00e0 estrema della Seconda Fase. Durante tutto il BUD/S \u00e8 notevolmente elevata la percentuale di ritiri per motivi medici: allievi che hanno riportato lesioni traumatiche, infezioni o fratture da stress e che devono essere esclusi dal corso o rinviati ai corsi successivi. In ogni momento un allievo pu\u00f2 abbandonare il corso dicendo semplicemente \"I Quit\" (\"rinuncio\", \"mi arrendo\") ad un istruttore e suonando per tre volte una piccola campana vicino al centro addestrativo; chi si ritira volontariamente dal corso viene definito \"DOR\" (\"Drop on Request\").\nAl termine della Terza Fase gli allievi ricevono l'attestazione di superamento del BUD/S e vengono avviati alla tappa formativa successiva: prima a Fort Benning per conseguire il brevetto di paracadutismo militare e poi a Coronado per frequentare l\"SQT\" (precedentemente denominato \"STT - SEAL Teams Training\").\nSQT.\nIl \"SEAL Qualification Training\" \u00e8 finalizzato a formare gli allievi che hanno appena terminato il BUD/S in ordine all'esecuzione dei principali compiti operativi propri delle forze speciali navali. Il suo scopo \u00e8 quindi prevalentemente formativo, essendo la fase selettiva sostanzialmente limitata al BUD/S (si stima che il tasso di abbandoni nell'SQT sia limitato solo al 10-15% di coloro che lo iniziano).\nL'attenzione quindi si sposta dall'ambito dell'efficienza fisica e delle tecniche di base della fase precedente a quello della competenza tattica e tecnico-operativa avanzata; il regime addestrativo rimane nondimeno intenso ed impegnativo e prevede ancora lunghe sessioni di addestramento fisico e natatorio.\nAl termine dell'SQT, per qualificarsi SEALs e ottenere l'ambito Tridente, gli allievi devono pianificare ed eseguire una lunga e complessa esercitazione operativa di squadra, per completare la quale devono dimostrare di essere in grado di usare ed integrare correttamente tutte le diverse competenze acquisite precedentemente nel corso del BUD/S e dell'SQT.\nStruttura operativa del Naval Special Warfare Command.\nIl Naval Special Warfare Command ha quattro gruppi operativi o \"Echelon III Major Commands\" sotto il suo controllo operativo e amministrativo. Sono il 1, 2, 3 e 4. Ogni Gruppo \u00e8 comandato da un Capitano della Marina (O-6). Ogni singolo gruppo \u00e8 incaricato di supervisionare e supportare l'addestramento, l'equipaggiamento, il dispiegamento e il dispiegamento operativo dei suoi comandi subordinati. I suoi dipartimenti, composti da personale in servizio attivo e civile, comprendono Intelligence, Pianificazione delle operazioni , Comunicazioni, Personale, Ricerca/Sviluppo/Test e Ingegneria.\nNello specifico questi sono i vari gruppi con i team o squadroni appartenenti :\nNaval Special Warfare Group 1\nCoronado,California\nSEAL Team 1\nArea di responsabilit\u00e0 : Pacifico occidentale\nAmbiente operativo :\nGiungla,deserto ,urbano \nSEAL Team 3\nArea di responsabilit\u00e0 : \nMedio Oriente\nAmbiente operativo:\nDeserto e urbano\nSEAL Team 5\nArea di responsabilit\u00e0 :\nCorea \nAmbiente operativo:\nArtico, deserto e urbano\nSEAL Team 7\nArea di responsabilit\u00e0 :\nPacifico occidentale\nAmbiente operativo:\nGiungla, deserto e citt\u00e0\nNaval Special Warfare Group 2\nLittle Creek, Virginia\nSEAL Team 2\nArea di responsabilit\u00e0 :\nEuropa settentrionale\nAmbiente operativo:\nDeserto e urbano\nSEAL Team 4\nArea di responsabilit\u00e0 :\nSud e Centro America\nAmbiente operativo:\nDeserto e urbano\nSEAL Team 8\nArea di responsabilit\u00e0 :\nMediterraneo/Europa meridionale \nAmbiente operativo:\nDeserto e urbano\nSEAL Team 10\nArea di responsabilit\u00e0 :\nMediterraneo/Europa meridionale \nAmbiente operativo:\nDeserto e urbano\nNaval Special Warfare Group 3\nCoronado, California\nSDVT-1\nArea di responsabilit\u00e0:\nPacifico (ASDS / mondiale)\nAmbiente operativo:\nsottomarino\nSDVT-2\nArea di responsabilit\u00e0:\nAtlantico e Mediterraneo\nAmbiente operativo:\nsottomarino\nNaval Special Warfare Group 4\nLittle Creek, Virginia\nSBT-12\nArea di responsabilit\u00e0:\nPacifico e Medio Oriente\nAmbiente operativo :\nMarittimo e costiero\nSBT-20\nArea di responsabilit\u00e0:\nEuropa, Mediterraneo e Medio Oriente\nAmbiente operativo:\nMarittimo e costiero\nSBT-22\nArea di responsabilit\u00e0:\nIn tutto il mondo\nAmbiente operativo:\nFluviale\nNaval Special Warfare Group ONE\nNSWG-1 ha sede a Coronado, in California. Comanda, addestra, equipaggia e schiera i SEAL Team 1, 3, 5 e 7. Esercita anche il controllo amministrativo sull\u2019unit\u00e0 di guerra speciale navale 1 (NSWU-1) a Guam e dell'Unit\u00e0 di guerra speciale navale 3 (NSWU-3) nel Bahrein. Ha la responsabilit\u00e0 geografica per il Medio Oriente, la Corea e il Pacifico occidentale.\nGruppo di guerra speciale navale DUE\nNSWG-2 ha sede a Little Creek, in Virginia. Comanda le squadre SEAL 2, 4, 8 e 10. Ha anche il controllo amministrativo sull\u2019unit\u00e0 di guerra speciale navale 2 (NSWU-2) a Stoccarda, in Germania, e dell'Unit\u00e0 di guerra speciale navale 10 (NSWU-10) a Rota, in Spagna. La sua responsabilit\u00e0 geografica \u00e8 tutta l'Europa, l'America centrale e meridionale e il Mediterraneo.\nGruppo di guerra speciale navale TRE\nNSWG-3 ha sede a Coronado, in California. Comanda il SEAL Delivery Vehicle Team 1 (SDVT-1) a Pearl Harbor, Hawaii, e il SEAL Delivery Vehicle Team 2 (SDVT-2) a Little Creek, VA. Questo Comando Maggiore ha la responsabilit\u00e0 della mobilit\u00e0 sottomarina del NSW in tutto il mondo.\nGruppo di guerra speciale navale QUATTRO\nNSWG-4 ha sede a Little Creek, in Virginia. Comanda lo Special Boat Team 12 (SBU-12) di Coronado, CA, lo Special Boat Team 20 (SBU-20) di Little Creek, in Virginia, e lo Special Boat Team 22 (SBU-22) di Stennis, MS.\nTask Group di guerra speciale navale\nDurante un dispiegamento operativo, il Comandante di un qualsiasi gruppo NSW pu\u00f2 schierarsi all'estero con elementi dei suoi dipartimenti operativi, di intelligence, comunicazioni , e stabilire e guidare un gruppo operativo NSW. In alternativa, pu\u00f2 essere incaricato di dirigere una Joint Special Operations Task Force (JSOTF) di SOF della Marina, dell'Esercito e dell'Aeronautica.\nTeams e struttura operativa.\nLe unit\u00e0 SEALs dipendono dal Naval Special Warfare Command di Coronado. Sono suddivisi in quattro Naval Special Warfare Group: il primo gruppo \" East Coast\", con sede a Little Creek, Virginia, il secondo gruppo \" West Coast\", con sede a Coronado , il terzo gruppo \u201c SDTV \u201c con sede Coronado California , e il quarto gruppo \u201cSpecial boat / SWCC\u201d con sede a Little Creek,Virginia\nOgni gruppo, oltre ad una pedina di comando e supporto, ha alle proprie dipendenze quattro \"SEALs Teams\" (i Teams 1, 3, 5, 7 sono assegnati al \"Gruppo West Coast\" mentre i Teams 2, 4, 8, 10 sono assegnati al \"Gruppo East Coast\").\nOgni team \u00e8 a sua volta suddiviso in otto o dieci plotoni, ciascuno dei quali \u00e8 composto da sedici uomini (due ufficiali e quattordici soldati, anche se occasionalmente viene aggregato un terzo ufficiale), e che rappresentano l'unit\u00e0 operativa fondamentale dei SEALs. Ogni plotone pu\u00f2 essere rapidamente suddiviso in due squadre da otto operatori, in quattro nuclei da quattro o in otto \"swim pairs\" da due, in caso di necessit\u00e0 e per maggiore flessibilit\u00e0 operativa.\nOgni ciclo di vita operativo dei Teams \u00e8 di due anni ed \u00e8 suddiviso in quattro fasi di sei mesi ciascuna. Le prime tre fasi (diciotto mesi) sono di ulteriore preparazione e integrazione, mentre la quarta \u00e8 di dispiegamento attivo nel teatro operativo.\nLe fasi di preparazione sono:\nI Team, durante la fase di dispiegamento operativo e nel periodo immediatamente precedente, si riconfigurano funzionalmente e strutturalmente come NSW (\"Naval Special Warfare\") Squadron, comprendenti, oltre ai plotoni operativi SEAL in servizio attivo, anche assetti e pedine operative di complemento (\"Special Boats\", \"EODs\", assetti aggiuntivi di intelligence, comunicazione, amministrazione, etc.), addestrati insieme per poter interagire efficacemente.\nNel complesso, in ogni momento sono attivamente dispiegati in teatro operativo tra i 250 ed i 500 SEALs, pi\u00f9 altri piccoli contingenti o squadre minori di supporto e collegamento.\nIl NSWG-3 ha sede a Coronado, in California. Da esso dipendono il SEAL Delivery Vehicle Team 1 (SDVT-1) con sede a Pearl Harbor, Hawaii, la cui area di responsabilit\u00e0 \u00e8 il Pacifico inoltre gestisce e mantiene l'unico Advanced SEAL Delivery System (ASDS) e il SEAL Delivery Vehicle Team 2 (SDVT-2) con sede a Little Creek, VA la cui area di responsabilit\u00e0 \u00e8 l\u2019oceano atlantico \u00e8 il mar mediterraneo. Il NSWG-3 ha la responsabilit\u00e0 della mobilit\u00e0 sottomarina nel NSW in tutto il mondo.\nNella cultura di massa.\nI SEAL sono protagonisti o sono citati in varie opere:"}
{"id": "533316", "revid": "247222", "url": "https://it.wikipedia.org/wiki?curid=533316", "title": "Stozzatrice", "text": "La stozzatrice o mortasatrice \u00e8 una macchina utensile ad asportazione di truciolo.\nDescrizione e funzionamento.\nIl funzionamento della macchina \u00e8 simile a quello della limatrice, ma la slitta portautensile lavora con moto rettilineo alternato verticale invece che orizzontale, e con corsa pi\u00f9 breve. La slitta pu\u00f2 anche essere inclinata.\nL'avanzamento \u00e8 dato al pezzo fissato sulla tavola portapezzo, e pu\u00f2 essere longitudinale, trasversale o circolare. La modalit\u00e0 di asportazione del truciolo sono del tutto simili a quelle della limatrice e della piallatrice.\nApplicazioni.\nLa stozzatrice serve per piallare superfici interne di un foro o esterne comunque profilate. Una lavorazione tipica \u00e8 quella di ricavare nei mozzi il taglio per la chiavetta di Woodruff e la linguetta."}
{"id": "533318", "revid": "1869172", "url": "https://it.wikipedia.org/wiki?curid=533318", "title": "Mario Stefani", "text": "Laureato in lettere con una tesi sull'Epistolario di Pietro Aretino, lavor\u00f2 all'Universit\u00e0 di Urbino nell'\u00e9quipe italianistica del prof. Neuro Bonifazi. Fu tra i collaboratori de \"Il Gazzettino\", dell'\"Osservatore politico letterario\", dell\"'Arena\" e del \"Resto del Carlino\". Ottenne vari riconoscimenti e premi tra i quali: il primo premio Bergamo di poesia per il libro \"Elegie Veneziane\", il premio Presidenza del Consiglio dei ministri, il premio Gabicce, il Milano, l'Abano.\nOmosessuale (fece coming out gi\u00e0 negli anni Settanta), lavorava come insegnante di scuola media inferiore e fu per decenni iscritto al Partito Radicale; mor\u00ec suicida - impiccandosi - nel 2001.\nOpere e riconoscimenti.\n\u00c8 stato finalista pi\u00f9 volte al Gatti e al Viareggio; con \"Il poeta assassino\" ha ricevuto il premio Taormina. Pubblic\u00f2: \"Desiderio della vita\" (1960), curato da Diego Valeri; \"Giorno dopo giorno\" (1961); \"Poesie scelte\" (1962), con un ritratto dell'autore di Virgilio Guidi; \"La speranza avara\" (1967); \"Come el vento ne la laguna\" (1968), con una prefazione di Cesco Baseggio; \"Il male di vivere\" (1968), con una prefazione di Aldo Palazzeschi; \"Un poco de tuto\" (1969), con una prefazione di Diego Valeri.\"Libert\u00e0 del prigioniero\" (1970), con una prefazione di Giuseppe Longo; \"Elegie veneziane\" (1971), con una prefazione di Giovanni Titta Rosa.\nIl 23 aprile 1970 Giovanni Spadolini e Indro Montanelli scelsero per il \"Corriere della Sera\" la poesia: \"Venezia more\". La stessa poesia comparir\u00e0 in \"Italia '70\" (1971); \nNel 1973 Roberto Micconi music\u00f2 tre liriche di Stefani, eseguite anche al Conservatorio di Musica Benedetto Marcello di Venezia.\nLa raccolta \"Poesie a un ragazzo\" (1974) fu pubblicata con una prefazione di Diego Valeri e un ritratto dell'autore di Giorgio de Chirico. La poesia \"Venezia more\" nel 1977 viene inserita in \"Progetto uomo\", testo per la IV elementare; \"Il poeta assassinato\" (1980), con un ritratto dell'autore di Eug\u00e8ne Dragutescu e con la prefazione di Virgilio Guidi; \"Epigrammi\" (1981), con una prefazione di Guglielmo Gigli e disegni di Roberto Joos.\nNel 1982 anche la critica d'oltre Manica gli tributa un importante riconoscimento: \"No other Goods??\", 55 poesie tradotte da Anthony Reid, annotate da Martin Pitts. \"A debito della vita\" (1984), con prefazione di Giovanni Crovato, Carlo della Corte, Mario Picchi, Giovanni Raboni, testimonianze di Carlo Batocchi, Sandro Penna, Andrea Zanzotto. S. si concede anche al racconto: \"A tavola con Margherita\" (1986); \"Torte eccellenti e viziose virt\u00f9\" (1987); \"Metamorfosi di un cane ed altri racconti\" (1988); \"Poesie erotiche\" (1988); \"Poesie (1960-1988)\" (1989).\nNel 1989 Francesca Zambon si laurea in Lettere all'Universit\u00e0 Ca' Foscari di Venezia con una tesi dal titolo: \"A debito della vita. Un poeta contemporaneo: Mario Stefani\". Nel 1989 il Sindaco di Venezia Antonio Casellati porta la poesia \"Venezia More\", tradotta in francese con un disegno di Hugo Pratt, in un volantino a Parigi, contro l'Expo. Nel febbraio dello stesso anno la rivista Topolino lo inserisce nella storia \"Pippo, poeta contemporaneo\" dove Stefani copre il ruolo del Presidente della poesia strampalata. \"Per pi\u00f9 antiche memorie\" (1990); \"Acque di laguna\" (1991).\nLa sua poesia compare nella antologia \"La mano nella carne\" (1993), con prefazione di Dario Bellezza; \"Se Venezia non avesse il ponte, l'Europa sarebbe un'isola\" (1994); \"Gazzella del mio cuore\" (1995), con disegni di Giampiero Cudin; \"Vino ed eros\" (1996); nello stesso anno scrive la postfazione alla raccolta di versi \"Lycaste\" del poeta Aljosha Pasquali. \"Versi senza maschera\" (1997); \"Poesie segrete\" (1998), con prefazione di Giuseppe Turroni.\nNel 2000 alla Fondazione Ugo e Olga Levi di Venezia venne messa in scena la lirica \"Ostaria\" musicata da Marc Konhauser. \"Una solitudine inquieta\" (2000). Stefani si tolse la vita nel suo appartamento veneziano il 4 marzo 2001. Mesi prima delle mani anonime avevano scritto in molti punti della citt\u00e0 una frase del poeta: \u201cSolitudine non \u00e8 essere soli \u00e8 amare gli altri inutilmente\u201d. Nello stesso anno venne pubblicata postuma la raccolta di versi: \"Una quieta disperazione\". \nLo scrittore statunitense John Berendt aveva parlato della figura di Mario Stefani e della diatriba relativa al suo suicidio e al testamento in un capitolo del suo libro \"Dove cadono gli angeli\", dal titolo \"L'uomo che voleva bene agli altri\". \nNel 2002 presso la Fondazione Querini Stampalia venne costituito un fondo intitolato allo stesso Stefani, tale fondo \u00e8 costituito da circa 6800 volumi provenienti dalla biblioteca personale del poeta, 16 targhe legate alla sua attivit\u00e0 culturale, 26 fra dipinti e opere grafiche. Parte delle sue opere \u00e8 stata tradotta in Gran Bretagna e negli Stati Uniti d'America.\nNel 2013 viene pubblicato \"Mario Stefani e Venezia. Cronache di un grande amore\" di Flavio Cogo, saggio che analizza l'amore del poeta per la sua citt\u00e0 natale alla luce delle sue opere, dei suoi scritti (saggi, prefazioni, articoli, interventi), nonch\u00e9 del suo impegno politico e culturale."}
{"id": "533321", "revid": "339392", "url": "https://it.wikipedia.org/wiki?curid=533321", "title": "Hew-Cyclassic Cup 2006", "text": ""}
{"id": "533340", "revid": "287204", "url": "https://it.wikipedia.org/wiki?curid=533340", "title": "Integrale di volume", "text": "In matematica, in particolare nel calcolo in pi\u00f9 variabili, un integrale di volume \u00e8 l'integrale di superficie della funzione costante formula_1, e fornisce il volume della superficie considerata.\nDefinizione.\nSi definisce \"elemento di volume\" in formula_2 la k-forma:\nSia formula_4 una k-superficie positivamente orientata in formula_2 e formula_6 la funzione costante definita sull'immagine di formula_4. Allora:\nSia formula_9 il dominio di parametrizzazione di formula_4 e formula_11 iniettiva e differenziabile con matrice jacobiana formula_12 positiva. Allora il volume della superficie \u00e8 dato da:\nVolume in tre dimensioni.\nL'integrale di volume \u00e8 un integrale triplo della funzione costante 1, che restituisce il volume della regione formula_14, cio\u00e8:\nCon \"integrale di volume\" si identifica anche l'integrale triplo calcolato nella regione formula_16 di una funzione formula_17 ed \u00e8 generalmente scritto:\nUn integrale di volume in coordinate cilindriche \u00e8:\nmentre un integrale di volume in coordinate sferiche ha la forma:\nEsempio.\nIntegrando la funzione formula_21 su un cubo di spigolo unitario si ottiene il seguente risultato:\nQuindi il volume del cubo unitario \u00e8 1 come previsto. In realt\u00e0, l'integrale di volume permette di risolvere problemi molto pi\u00f9 complessi. Per esempio se abbiamo una funzione scalare formula_23 che descrive la densit\u00e0 del cubo in un punto assegnato formula_24 da formula_25 si pu\u00f2 calcolare la massa totale del cubo calcolando \nl'integrale di volume:"}
{"id": "533358", "revid": "119485864", "url": "https://it.wikipedia.org/wiki?curid=533358", "title": "Politica di Israele", "text": "Lo Stato di Israele \u00e8 una repubblica democratica.\nOrdinamento e governo.\nIsraele non ha una testo costituzionale redatto in unico documento, ma pi\u00f9 leggi fondamentali. Le funzioni del governo sono basate sui regolamenti della Knesset, sulle convenzioni costituzionali e sulla Dichiarazione di Indipendenza dello Stato di Israele. La separazione dei poteri \u00e8 assicurata nel modo seguente.\nElezioni israeliane.\nIl Parlamento israeliano (Knesset) ha 120 membri, eletti per quattro anni con sistema proporzionale in un unico collegio nazionale. Nel tempo \u00e8 stata introdotta, e variata, una soglia di sbarramento. Sono elettori tutti i cittadini maggiorenni (18 anni). Il voto \u00e8 per lista, senza preferenze. Determinato il numero di seggi spettanti ad ogni lista, i candidati risultano eletti secondo l'ordine in cui appaiono nella lista.\nL'elezione diretta del Primo ministro rappresenta un caso particolare negli ordinamenti dello Stato, distinguendosi generalmente tra le elezioni presidenziali e quelle parlamentari. Questo ordinamento \u00e8 stato istituito in Israele nel 1996 ed \u00e8 stato mantenuto fino al 2003.\nPartiti politici.\nI principali partiti politici israeliani sono:\n\"Nel centrosinistra\":\n\"Nel centro\"\n\"Nel centrodestra\":\n\"Nella destra religiosa ebraica\":\n\"Nella sinistra radicale\":\n\"Partiti arabi\":"}
{"id": "533363", "revid": "57342", "url": "https://it.wikipedia.org/wiki?curid=533363", "title": "Libero Ferrario", "text": "Fu il primo italiano a vincere il campionato del mondo su strada, titolo che vinse nel 1923.\nCarriera.\nGrande appassionato di sport vari durante l'infanzia e l'adolescenza, veniva ricordato dai concittadini come un giovane aitante e si narrano alcune imprese semi-leggendarie su di lui come, quando ancora diciassettenne, riusc\u00ec a domare a mani nude un bue inferocito che cre\u00f2 panico per le viuzze del paese natio, Parabiago.\nSi appassion\u00f2 successivamente al ciclismo e durante il servizio di leva (1919-1920), vinse a Bari il campionato militare a squadre. Nel 1920 si iscrisse all'Unione Sportiva Legnanese. Le prime vittorie importanti furono due edizioni della Coppa Bernocchi (1922 e 1923).\nIl 25 agosto del 1923, partecip\u00f2 e vinse a Zurigo, su una Gloria, la prova in linea dei Campionati del mondo Dilettanti. L'anno successivo corse a Parigi nuovamente per i Campionati del mondo, classificandosi quarto nella prova in linea su strada, ed in agosto vinse la Tre Valli Varesine.\nMor\u00ec a causa della tisi nel 1930, all'et\u00e0 di 29 anni non ancora compiuti.\nA Parabiago viene ancora ricordato: lo stadio comunale porta il suo nome; nel cimitero sulla sua tomba vi \u00e8 una scultura bronzea che ritrae il suo busto (rubata da ignoti tra il 4 e 17 aprile 2021); per le vie della citt\u00e0 ogni anno si corre una gara \"Memorial\" e vi \u00e8 un traguardo volante della Coppa Bernocchi a lui intitolato."}
{"id": "533364", "revid": "632536", "url": "https://it.wikipedia.org/wiki?curid=533364", "title": "Robert Miles", "text": "Biografia.\nNacque in Svizzera dagli emigrati italiani Antonietta Lauro (1945-2021) e Albino Concina, che fecero poi ritorno in Italia stabilendosi nella piccola cittadina di Fagagna, in Friuli, dove Roberto incominci\u00f2 a suonare il pianoforte. All'et\u00e0 di 17 anni abbandon\u00f2 gli studi di tecnico elettronico per dedicarsi alla musica. Grazie alle sue conoscenze acquisite nel periodo di studi, realizz\u00f2 una stazione radio, esordendo allo stesso tempo come DJ con il suo primo pseudonimo Roberto Milani. Dopo aver intrapreso la carriera di DJ presso alcuni club italiani, si trasfer\u00ec all'estero: visse dapprima a Londra, poi a Los Angeles, Berlino e Ibiza.\nRaggiunse fama mondiale nel 1996 con il singolo \"Children\"; il brano, scritto e pubblicato nella versione originale nel 1994 e riarrangiato nel 1995, divenne uno dei maggiori successi dream house, oltre che il terzo singolo strumentale pi\u00f9 venduto nel 1996. L'album \"Dreamland\" ottenne molteplici dischi di platino e d'oro in varie nazioni, mentre il singolo \"Children\" vendette pi\u00f9 di 5 milioni di copie e in Italia venne utilizzato come sigla della trasmissione televisiva estiva Festivalbar in alternanza al singolo \"Fable,\" il \"jingle\" mandato in onda anche per gli stacchi pubblicitari.\nNel corso del 1997 pubblic\u00f2 il suo secondo album: \"23am\". Nel frattempo vinse un Brit Award e un World Music Award, anche grazie all'attivit\u00e0 come compositore per TV e cinema. \u00c8 ancora oggi l'unico artista italiano che ha vinto un Brit Award come \"Best International New Comer\".\nAll'inizio del 2000 diede vita alla Salt Records (\"suitably: alternative\"), la sua etichetta indipendente, con cui pubblic\u00f2 \"Organik\" e \"Miles Gurtu\", lontani dal genere che lo aveva reso celebre. Nel 2011 pubblic\u00f2 \"Thirteen\" collaborando con Robert Fripp e Dave Okumu. Lavor\u00f2 anche con musicisti come Bill Laswell, Robert Fripp, Trilok Gurtu, Nitin Sawhney, Jon Thorne e Dave Okumu.\nScomparve prematuramente all'et\u00e0 di 47 anni a Ibiza per un tumore diagnosticatogli nove mesi prima. Oltre ai genitori, lasci\u00f2 una figlia di 8 anni.\nRiposa nel Cimitero di Fagagna (Udine) insieme alla mamma."}
{"id": "533366", "revid": "124690948", "url": "https://it.wikipedia.org/wiki?curid=533366", "title": "Lingua materna", "text": "La lingua madre (detta anche madrelingua o L1) di un individuo \u00e8 ognuna delle lingue naturali che vengono apprese dall'individuo stesso per mezzo del processo naturale e spontaneo detto acquisizione linguistica, indipendentemente dall'eventuale istruzione. \nL'individuo che parla una certa lingua come lingua nativa, nell'italiano corrente \u00e8 solitamente detto \"madrelingua\" (per esempio: \"Il professore d'inglese \u00e8 madrelingua\", \"\u00c8 di madrelingua [inglese]\", o anche \"\u00c8 [un] madrelingua [inglese]\"); nella terminologia dei linguisti, si dice pi\u00f9 spesso \"parlante nativo\" (ingl. \"native speaker\").\nNella storia politico-linguistica italiana, fino alla seconda met\u00e0 dell'Ottocento la forma di socializzazione primaria era costituita prevalentemente dalle lingue locali; dall'unificazione in poi, la lingua italiana, allora fortemente minoritaria, si diffuse fino a diventare il codice spontaneo della maggioranza dei suoi abitanti. \nPlurilinguismo nativo.\nOgni bambino che si trovi immerso in una societ\u00e0 umana, se non \u00e8 affetto da specifiche malattie che glielo impediscano, acquisisce normalmente almeno un idioma come lingua nativa. \u00c8 piuttosto frequente che le lingue native siano pi\u00f9 di una, nel qual caso il parlante \u00e8 definito \"nativamente bilingue\" se gli idiomi in questione sono due o, pi\u00f9 in generale, \"nativamente plurilingue\".\nIl plurilinguismo nativo \u00e8 comune soprattutto nelle societ\u00e0 plurilingui; esempi sono il Qu\u00e9bec e la pressoch\u00e9 totalit\u00e0 dell'Africa subsahariana e, in Italia, l'Alto Adige e le molte regioni in cui, a fianco dell'italiano, \u00e8 ancora sufficientemente vitale l'uso di lingue minoritarie e dialetti (come in Friuli Venezia Giulia). Spesso plurilingui nativi sono inoltre i figli di genitori di due differenti nazionalit\u00e0 o provenienze regionali, e gli individui che da bambini trascorrono o hanno trascorso lunghi periodi in Paesi o regioni in cui si parlano una o pi\u00f9 lingue diverse da quella o da quelle della loro famiglia: \u00e8 questo il caso di molti figli di immigrati.\nL'ordine in cui le diverse lingue native sono state apprese non corrisponde necessariamente al grado di conoscenza o alla scorrevolezza dell'eloquio. Per esempio, la figlia di due genitori francofoni pu\u00f2 aver imparato prima il francese, poi l'inglese; ma se \u00e8 cresciuta negli Stati Uniti, probabilmente parler\u00e0 con maggiore abilit\u00e0 l'inglese.\nProblemi terminologici.\nLa terminologia utilizzabile per designare la lingua nativa pone diversi problemi ed \u00e8 soggetta a rischi d'ambiguit\u00e0 e di incomprensione.\n\"Prima lingua\" (\"L1\") o \"lingua nativa\" non \u00e8 necessariamente la lingua appresa per prima, ma bens\u00ec quella meglio dominata dal parlante. Come detto, inoltre, le lingue native possono essere pi\u00f9 di una e acquisite in periodi diversi: ciononostante, tutte le lingue native si possono indicare come \"prime lingue\". \"Prima lingua\" o \"L1\" si contrappone a \"lingua seconda\" o \"L2\", espressione che designa ognuna delle lingue che vengano invece apprese dopo la pubert\u00e0 (cio\u00e8 dopo gli 11-15 anni circa), quando l'attitudine all'acquisizione linguistica spontanea \u00e8 notevolmente minore rispetto all'et\u00e0 infantile.\nL'espressione \"lingua nativa\" non fa riferimento alla nascita del parlante, n\u00e9 in senso genetico n\u00e9 in senso geografico o temporale. Infatti, la lingua nativa di una persona non \u00e8 necessariamente n\u00e9 la stessa dei suoi genitori, n\u00e9 la lingua dominante della regione di nascita (\u00e8 questo il caso delle adozioni internazionali); n\u00e9 \u00e8 strettamente legata al momento della nascita, poich\u00e9 l'acquisizione ha inizio solo nei mesi successivi.\nI termini \"lingua materna\", \"lingua madre\" e \"madrelingua\" non devono far pensare che la madre del bambino abbia necessariamente un ruolo privilegiato nell'acquisizione, sebbene ci\u00f2 sia frequente. Un controesempio \u00e8 costituito da certe societ\u00e0 di tipo patriarcale, in cui la moglie si trasferisce a casa del marito e pu\u00f2 capitare che abbia un idioma nativo diverso dalla lingua locale parlata dalla famiglia del coniuge: sar\u00e0 questa solitamente l'unica o la principale lingua nativa dei figli, sebbene alcuni apprendano anche quella della madre. Nelle espressioni come \"lingua materna\" e \"madrelingua\", infatti, la maternit\u00e0 va principalmente intesa in senso metaforico (\"madre\" per \"fonte, origine\"), come in \"madrepatria\".\nL'uso della locuzione \"lingua madre\" nel senso di \"lingua nativa\" \u00e8 piuttosto frequente e viene impiegato anche da autorevoli linguisti; tuttavia, tale espressione \u00e8 considerata da alcuni poco elegante e potenzialmente ambigua: per la durezza sintattica, inusuale in italiano, della giustapposizione di sostantivi, e perch\u00e9 in linguistica storica il termine \"lingua madre\" ha il significato di \"idioma che ha generato altri idiomi\" (ad esempio il proto-indoeuropeo ricostruito \u00e8 un'ipotetica \"lingua madre\" delle lingue indoeuropee, mentre il latino parlato \u00e8 con tutta evidenza la \"lingua madre\" delle lingue romanze); in questo senso \"madre\" \u00e8 apposizione di \"lingua\". Del resto, \"madrelingua\" \u00e8 in uso anche in quest'accezione storico-linguistica.\nLa lingua nativa in relazione al pensiero e all'educazione.\nBuone abilit\u00e0 nelle proprie lingue native sono essenziali per ulteriori apprendimenti, poich\u00e9 si ritiene che la lingua nativa abbia un ruolo importante nello sviluppo e nei meccanismi del pensiero. Una conoscenza incompleta della lingua nativa rende spesso difficile l'apprendimento di altre lingue. La lingua nativa ha di conseguenza, o dovrebbe avere idealmente, una posizione centrale nell'educazione dell'individuo.\nMolteplicit\u00e0 delle definizioni.\nIl linguista brasiliano Cl\u00e9o Vilson Altenhofen prende in considerazione la definizione di \"lingua materna\" nel suo uso corrente, impreciso e soggetto a varie interpretazioni influenzate da pregiudizi linguistici, specialmente rispetto a bambini bilingui appartenenti a gruppi di minoranze etniche. Egli cita la sua propria esperienza di parlante bilingue della lingua portoghese e del Riograndenser Hunsr\u00fcckisch, una lingua derivante dal tedesco, portata nel sud del Brasile dai primi immigrati provenienti dalla Germania. Nel suo caso, come in quello di molti bambini la cui lingua differisce da quella ufficiale, ci si pu\u00f2 chiedere quale delle due sia la lingua nativa principale o prevalente. Negli anni, molti studiosi hanno dato definizioni della lingua materna basate sull'uso comune, sulla relazione affettiva tra il parlante e la lingua e perfino sul dominio della lingua in relazione con l'ambiente. Tuttavia, tutti questi criteri mancano di precisione. \nDi seguito, alcune possibili definizioni di \"lingua materna\":"}
{"id": "533368", "revid": "37401", "url": "https://it.wikipedia.org/wiki?curid=533368", "title": "Lingua madre", "text": ""}
{"id": "533369", "revid": "37401", "url": "https://it.wikipedia.org/wiki?curid=533369", "title": "Madre lingua", "text": ""}
{"id": "533370", "revid": "339392", "url": "https://it.wikipedia.org/wiki?curid=533370", "title": "Strage di Nassiriya", "text": ""}
{"id": "533371", "revid": "767487", "url": "https://it.wikipedia.org/wiki?curid=533371", "title": "Our Happy Hardcore", "text": "Our Happy Hardcore \u00e8 il secondo album degli Scooter pubblicato il 28 marzo 1996."}
{"id": "533379", "revid": "1926649", "url": "https://it.wikipedia.org/wiki?curid=533379", "title": "Unione Sportiva Lecce 2006-2007", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 2006-2007.\nStagione.\nIl primo passo dell'annata 2006-2007 \u00e8 la scelta del nuovo presidente, con la nomina di Giovanni Semeraro, ritornato al timone della societ\u00e0 dopo le contestazioni al figlio Rico durate tutta la stagione precedente. Semeraro \u00e8 coadiuvato dal vicepresidente vicario Mario Moroni, gi\u00e0 presidente del club, e dall'amministratore delegato Claudio Fenucci. Il 21 giugno 2006 viene ingaggiato Zden\u011bk Zeman, che ritorna sulla panchina giallorossa dopo un anno, accolto con grande entusiasmo dai tifosi. Nella sessione estiva del calciomercato, per\u00f2, alcune cessioni di elementi di spicco della rosa (Cassetti, Vu\u010dini\u0107, Ledesma e Konan) non controbilanciate da acquisti di spessore generano qualche contestazione alla societ\u00e0.\nDopo un brillante avvio in Serie B\u00a0\u2013 comprendente una vittoria casalinga contro l'allora capolista Genoa \u2013 ben presto il Lecce accusa un vistoso calo, che lo porta ad occupare posizioni medio-basse di classifica. La situazione provoca nuove contestazioni nella tifoseria. Nell'ultimo mese prima della sosta la squadra salentina inanella una serie preoccupante di sconfitte, culminate con un 3-1 interno subito nel derby contro il Bari, il primo giocato dopo quattro anni. In seguito a 10 partite perse su 18 giocate, la dirigenza decide cos\u00ec di esonerare Zeman il 24 dicembre 2006 ed ingaggia Giuseppe Papadopulo, gi\u00e0 vicino ad approdare al Lecce in estate. Nella sessione invernale del calciomercato la squadra, pur cedendo, tra gli altri, il capitano Giacomazzi, si rinforza con numerosi acquisti, tra cui quelli di Tiribocchi e Zanchetta. Il rendimento in campionato migliora e, dopo un paio di mesi, la squadra si trova nella zona centrale della classifica. Il 10 marzo ottiene una storica vittoria per 5-0 in casa contro il Frosinone. Il buon girone di ritorno frutta 36 punti, che, sommati ai 22 conquistati nel girone di andata, consentono al Lecce di concludere il campionato al 9\u00ba posto dopo la vittoria per 4-1 contro il Pescara di Luigi De Rosa.\nMaglie e sponsor.\nIl fornitore di materiale tecnico per la stagione 2006-2007 \u00e8 stato Asics, mentre lo sponsor di maglia Provincia di Lecce.\nTrasferimenti.\nNOTE:\nSessione estiva 2006.\nArrivi\nPartenze\nRiscatti di compartecipazioni\nSessione invernale 2007.\nArrivi\nPartenze"}
{"id": "533380", "revid": "228587", "url": "https://it.wikipedia.org/wiki?curid=533380", "title": "Los Angeles (disambigua)", "text": ""}
{"id": "533383", "revid": "1318658", "url": "https://it.wikipedia.org/wiki?curid=533383", "title": "Arrondissement di Les Andelys", "text": "L\"arrondissement\" di Les Andelys \u00e8 un \"arrondissement\" dipartimentale della Francia situato nel dipartimento dell'Eure, nella regione della Normandia.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 175 comuni raggruppati in 12 cantoni, elencati di seguito:"}
{"id": "533385", "revid": "2048388", "url": "https://it.wikipedia.org/wiki?curid=533385", "title": "Martin Petr\u00e1\u0161", "text": "Caratteristiche tecniche.\nTerzino destro, pu\u00f2 giocare sia come terzino sinistro sia come centrale difensivo, dimostrando di essere un jolly difensivo.\nCarriera.\nClub.\nEsperienze europee.\nInizia nel Football Club Ban\u00edk Horn\u00e1 Nitra nel 1998.\nIn seguito gioca con lo Jablonec, prima di essere acquistato dallo nel 2002. Allo Sparta vince 2 volte la Gambrinus Liga e una Coppa della Repubblica Ceca.\nIl 22 novembre 2005 va a segno in Champions League in - (2-1).\nNel 2006 viene ceduto all'FBK Kaunas con cui vince la A Lyga, e a gennaio passa in prestito all'Hearts. Qui vince la Coppa di Scozia. Rientra a Kaunas a fine stagione.\nIn Italia: Lecce, Triestina e Cesena, Grosseto e Delta Porto Tolle.\nRescisso il contratto con la squadra lituana, il 31 agosto 2006 \u00e8 ingaggiato dal Lecce.\nEsordisce in Serie B il 9 settembre 2006 in Lecce-Albinoleffe (3-1).\nNella formazione giallorossa non riesce a giocare con continuit\u00e0 e cos\u00ec il 31 gennaio 2007, nella sessione invernale del calciomercato, \u00e8 ceduto al Treviso in prestito. Al termine della stagione rimane svincolato.\nIl 28 agosto 2007 viene ingaggiato dalla .\nDopo due stagioni tra gli alabardati , il 12 luglio 2009 si trasferisce al . Contribuisce con 29 presenze alla promozione del in Serie A.\nNon essendo riuscito a esordire in massima serie, il 31 gennaio 2011 viene ceduto a titolo definitivo al . Gioca per il club toscano fino alla fine della stagione 2011-2012, al termine del quale rimane svincolato.\nNel 2013-2014 torna a giocare Delta Porto Tolle, squadra di Lega Pro Seconda Divisione e conclude la stagione con la retrocessione in serie D.\nA San Marino: La Fiorita e ritiro.\nIl 16 agosto 2014 si accasa alla Fiorita, squadra militante nel campionato sammarinese. Alla fine della stagione si ritira dall'attivit\u00e0 agonistica.\nNazionale.\nMilita nella Nazionale slovacca, con cui ha esordito nel 2002.\nSegna il suo primo (e unico) goal in Nazionale il 29 marzo 2003 contro la Macedonia.\nPartecipa al Mondiale 2010, il primo per la nazionale mitteleuropea, collezionando una presenza nel corso della manifestazione il 24 giugno in occasione della sfida vinta (a sorpresa) per 3-2 contro l'Italia campione del mondo in carica e che ha consentito agli slovacchi di passare il turno. Agli ottavi la formazione slovacca ha perso per 2-1 contro l'Olanda futura finalista, venendo cos\u00ec eliminata dal torneo.\nQuella contro l'Italia \u00e8 stata l'ultima partita di Petr\u00e1\u0161 con la Slovacchia con cui in totale ha collezionato 39 presenze e 1 rete.\nStatistiche.\nPresenze e reti nei club.\n\"Statistiche aggiornate al 23 maggio 2015.\""}
{"id": "533388", "revid": "124753217", "url": "https://it.wikipedia.org/wiki?curid=533388", "title": "Attrito linguistico", "text": "L'erosione linguistica, detta anche attrito linguistico (dall'inglese \"language attrition\"), \u00e8 la perdita di una prima o seconda lingua o di una porzione di essa da parte di una comunit\u00e0 o di un individuo. L'attrito linguistico \u00e8 correlato al multilinguismo e all'apprendimento di una lingua.\nMolti fattori sono in gioco nell'imparare (apprendimento) e nel disimparare (perdita) la prima e la seconda lingua. La perdita di una lingua pu\u00f2 essere semplicemente l'inverso dell'apprendimento. In altri casi, il tipo e la velocit\u00e0 dell'attrito linguistico dipende dal singolo individuo, o anche dalla sua et\u00e0 e dal suo livello di cultura. Per una stessa seconda lingua, l'attrito pu\u00f2 avere effetti differenti a seconda di quale sia l'ambiente dominante della prima lingua.\nSpesso, l'attrito linguistico pu\u00f2 essere molto diverso da un caso ad un altro. Quelle persone che stanno imparando una lingua, e che sono motivate a mantenere la propria prima o seconda lingua, potranno conservarla molto bene, anche se per farlo sar\u00e0 necessario probabilmente uno studio continuo.\nOrigini dello studio accademico.\nSolo negli ultimi decenni lo studio dell'attrito linguistico \u00e8 diventato una branca della linguistica, a cominciare da una conferenza del 1980 all'Universit\u00e0 della Pennsylvania intitolata \"Perdita delle abilit\u00e0 del linguaggio\" (Lambert e Freed, 1982).\nScopo di questa conferenza era di discutere le aree di attrito della seconda lingua (L2) e di ideare possibili campi di ricerca futura nella perdita della seconda lingua. La conferenza rivel\u00f2 che l'attrito \u00e8 un soggetto ampio, che copre vari tipi di perdita della lingua e che esistono vari motivi per tale perdita. Un fenomeno correlato \u00e8 la perdita della lingua dovuta al contatto con altre lingue pi\u00f9 dominanti, che pu\u00f2 portare alla morte di una lingua.\nDefinizioni e aree della perdita.\nLimitatamente all'individuo, possono essere definite quattro aree di perdita della lingua; a seconda di cosa viene perso - prima lingua (L1) o seconda lingua (L2) - e di dove viene perso - in un ambiente L1 o L2.\nLa descrizione dell'attrito linguistico basata su questi criteri \u00e8 nota come \"tassonomia di van Els\". \nLa perdita di L1 in un ambiente L1 si pu\u00f2 osservare in persone affette da demenza o da afasia. La perdita di L1 in un ambiente L2 \u00e8 osservabile tra gli immigrati che perdono la loro prima lingua nel nuovo ambiente. La perdita di L2 in un ambiente L1 si osserva solitamente in individui che hanno perso la capacit\u00e0 di usare una L2 che \u00e8 stata forse studiata a scuola nel loro ambiente L1. Infine, la perdita di L2 in un ambiente L2 \u00e8 pi\u00f9 comunemente osservata tra le comunit\u00e0 di immigranti senza un addestramento formale nella loro L2 che perdono tale L2 perch\u00e9 invecchiano e tornano alla loro L1.\nHansen (2001) modific\u00f2 la tassonomia di van Els per collegarli al contesto della lingua giapponese. Defin\u00ec otto aree di possibile attrito linguistico.\nQuattro di queste sono probabili perdita di tipo L1:\nQuattro di questi sono probabili perdita di tipo L2:\nMentre la tassonomia di Hansen si riferisce al Giappone e al contesto giapponese,\npu\u00f2 essere facilmente adattato per altre nazioni e ad altri contesti linguistici.\nProblemi nella ricerca dell'attrito.\nQuando si studia la perdita delle lingue (di tipo L1 o L2), nascono dei problemi.\nSotto ci sono le aree di studio dell'attrito dove possono accadere tali problemi.\nL1.\nJaspaert, Kroon &amp; van Hout (1986) identificano un certo numero di difficolt\u00e0 e di problemi relativi all'attrito linguistico L1.\nGeneralit\u00e0\nE molte di queste lingue hanno dato unit\u00e0 linguistiche all'inglese. Recenti prestiti lessicali all'inglese sono, per esempio, sushi e tsunami dal giapponese.\nlingua creola per esempio).\nComparazione di gruppi\nComparazione di individui\nUso di grammatiche o di dizionari\nUso di autovalutazioni/misure di posso-fare\nL2.\nLambert e Moore (1986) hanno cercato di definire numerosi ipotesi riguardo alla natura della perdita di una lingua, incrociato con vari aspetti del linguaggio. Hanno previsto un test per i dipendenti del Dipartimento dello stato statunitense che comprenderebbe quattro categorie linguistiche (la sintassi, la morfologia, il lessico e la fonologia) e tre ambiti di competenza (la lettura, l'ascolto e il parlato). Un componente di traduzione comparirebbe in una sottosezione di ogni ambito di competenza valutato. Il test avrebbe compreso tratti linguistici con cui, secondo gli insegnanti, gli studenti abbiano pi\u00f9 difficolt\u00e0. Un tale test potrebbe confondere cosa non \u00e8 stata acquisita a primo luogo con cosa \u00e8 stata persa. Tramite comunicazioni personali con Kopke e Schmid (2004), Lambert ha descritto i risultati come \"non abbastanza sostanziali ad essere molto utile nello sviluppo del nuovo ambito di attrito di competenze linguistiche\". \nL'uso dei test di traduzione al fine di studiare la perdita linguistica \u00e8 inadeguato per un certo numero di ragioni: la natura esatta di cosa valutano tali test \u00e8 discutibile; c'\u00e8 troppo variazione tra parlanti individui; la differenza tra coloro che perdono una lingua e i bilingue \u00e8 difficile quantificare; l'attivare due lingue contemporaneamente potrebbe provocare l'interferenza.\nYoshitomi (1992) ha tentato di definire un modello del attrito linguistico collegato ad alcuni aspetti neurologici e psicologici del apprendimento e attrito del linguaggio. Ha trattato quattro ipotesi possibili e cinque aspetti chiavi connesso all'acquisizione e al attrito. Le ipotesi sono:\nSecondo Yoshitomi, i cinque aspetti chiavi collegati all'attrito sono: la neuroplasticit\u00e0, la consolidazione, la permastore/i risparmi, l'accessibilit\u00e0 ridotta, e le abilit\u00e0 ricettive vs. produttive."}
{"id": "533394", "revid": "1982", "url": "https://it.wikipedia.org/wiki?curid=533394", "title": "Arrondissement di Andelys", "text": ""}
{"id": "533395", "revid": "287204", "url": "https://it.wikipedia.org/wiki?curid=533395", "title": "Citroen C4", "text": ""}
{"id": "533396", "revid": "1982", "url": "https://it.wikipedia.org/wiki?curid=533396", "title": "Arrondissement di Vigan", "text": ""}
{"id": "533398", "revid": "2154197", "url": "https://it.wikipedia.org/wiki?curid=533398", "title": "Rinascimento privato", "text": "Rinascimento privato \u00e8 l'ultimo romanzo scritto da Maria Bellonci. Il libro, vincitore del Premio Strega nel 1986, \u00e8 un'autobiografia immaginaria di Isabella d'Este, che ripercorre gli anni salienti del Rinascimento italiano attraverso un punto di vista \"privato\", cio\u00e8 dall'interno della corte del Ducato di Mantova.\nStruttura del libro.\nIl libro, come altre opere della Bellonci, \u00e8 molto ben documentato e basato con precisione sui documenti originali dell'epoca che l'autrice ebbe modo di studiare in modo approfondito. Non si tratta tuttavia di una ricostruzione storica, come il precedente libro \"Lucrezia Borgia\" (durante la stesura del quale nacque forse l'idea della realizzazione di \"Rinascimento privato\"), ma \u00e8 un vero romanzo storico, con alcune invenzioni dell'autrice, in sostanza rappresentate dal personaggio immaginario di Robert de la Pole, un ecclesiastico inglese che scrive ad Isabella da svariati punti d'Europa (ispirato probabilmente al cardinale Reginald Pole).\nL'inserimento di questa figura nel romanzo permette di introdurre avvenimenti e figure storiche importanti nel quadro storico dell'epoca, anche se non sono venuti in contatto diretto con Isabella. Inoltre sostituisce con eleganza sia la figura del narratore, inconciliabile con la forma autobiografica, sia le figure di altri relatori storicamente esistiti che magari hanno fatto da fonte alla Bellonci, ma che essa non pu\u00f2 usare direttamente senza compromettere la fluidit\u00e0 del testo stesso. In questo modo l'autrice evita di forzare una o pi\u00f9 figure realmente esistite e rispetta la fedelt\u00e0 storica preferendo inserire un \"falso\" dichiarato.\nSi sviluppa cos\u00ec anche una vicenda parallela ai ricordi della protagonista, ovvero il rapporto unilaterale tra l'inglese (chiamato \"anglico\") e Isabella, che non risponde mai alle sue lettere, ma \u00e8 scissa in un sentimento duplice: da una parte l'immediata attrazione verso questa figura devota e lontana, dall'altra la perplessit\u00e0 per il modo non convenzionale in cui egli si pone; Isabella risolver\u00e0 il nodo inquieto di come agire attraverso un silenzio-assenso riguardo al ricevere le missive \"dai caratteri appuntiti\" (cos\u00ec l'autrice fa immaginare la calligrafia dell'uomo).\nIl linguaggio.\nLa Bellonci ricostruisce un linguaggio fruibile in modo limpido dal lettore moderno, ma con una patina di antico in modo da rendere pi\u00f9 realistica la narrazione in prima persona. Per esempio spesso usa lemmi ormai desueti, un vero e proprio lessico d'epoca, come quello legato a mode e oggetti del tempo, come \"tab\u00ec\" (la seta pesante), \"morello\" (un colore tendente al nero), \"aromatario\" (l'addetto ai profumi), \"lupo cerviero\" (la pelliccia di lince), eccetera. Altre volte sceglie forme arcaiche di parole e nomi: \"istorie\" invece di storie, \"aere\" invece di aria, \"Baldesar Castiglione\" invece di Baldassarre Castiglione, talvolta evitando i dittonghi di origine seicentesca (\"rotare, infocato, movendo\"...). Altre volte poi la riscoperta nasce sfruttando suffissi arcaizzanti come \"-ivo\" per gli aggettivi (\"attrattivo, dubitativo, ragionativo\"...), \"-evole\" (\"lusinghevole, ridevole\"...), \"-oso\" (\"corruccioso\"...) o \"-it\u00e0\" per i sostantivi (\"attrattivit\u00e0, istintivit\u00e0\"), parole comunque non coniate ex novo, ma presenti nel vocabolario storico letterario. Per esempio \"corruccioso\" \u00e8 usato da Jacopo da Lentini e Jacopone da Todi, \"malinconoso\" dal Boccaccio e da Pietro Bembo.\nSolo in alcuni casi usa parole non documentate applicando suffissi diversi a forme documentate (come \"foiano\" invece di \"foioso\", e pochi altri casi). Anche la sintassi talvolta \u00e8 modificata, come nelle strutture del sostantivo seguito dall'aggettivo possessivo (\"il Mantegna nostro\" o \"la corte mia\"...), o in frasi di costruzioni infinitive latineggianti o con il verbo anteposto (\"era costui grandissimo signore\").\nNelle lettere di Robert De La Pole, lo stile si fa poi ridondante, in senso coerente con gli epistolari dell'epoca che la Bellonci ha avuto modo di studiare, quasi adulativo quando si tratta di rivolgersi a Isabella, con espressioni insolite che connotano le lettere verso un certo eccesso verbale.\nIn definitiva l'autrice non usa il linguaggio originale dell'epoca, peraltro ben documentato, ma si limita a inserire con misura e funzionalit\u00e0 alcune parole e strutture linguistiche rare rispetto alla costruzione odierna, ma non cos\u00ec desuete da essere irriconoscibili: crea cos\u00ec una patina di antico che aderisce a tutto il testo, senza per\u00f2 comprometterne la scorrevolezza e la piacevolezza di lettura.\nTrama.\nIl libro \u00e8 diviso in capitoli non numerati, intervallati da dodici lettere di Robert De La Pole. La narrazione \u00e8 immaginata come un lungo flashback che avviene nel 1533, quando Isabella quasi sessantenne sta scrivendo le sue memorie in una stanza detta \"degli orologi\" nel Palazzo Ducale di Mantova. A parte qualche rimando al presente o al lontano passato, la narrazione si svolge per lo pi\u00f9 in ordine cronologico, dall'anno 1500 al 1533, appunto, data nella quale Isabella esce di fatto di scena, terminando gli eventi salienti della sua vita (mor\u00ec poi nel 1539)."}
{"id": "533400", "revid": "36426", "url": "https://it.wikipedia.org/wiki?curid=533400", "title": "Rinascimento Privato", "text": ""}
{"id": "533403", "revid": "36426", "url": "https://it.wikipedia.org/wiki?curid=533403", "title": "Ercole d'Este", "text": ""}
{"id": "533404", "revid": "36426", "url": "https://it.wikipedia.org/wiki?curid=533404", "title": "Alfonso d'Este", "text": ""}
{"id": "533405", "revid": "327653", "url": "https://it.wikipedia.org/wiki?curid=533405", "title": "Avito di Vienna", "text": ""}
{"id": "533408", "revid": "36426", "url": "https://it.wikipedia.org/wiki?curid=533408", "title": "Ercole I", "text": ""}
{"id": "533409", "revid": "580", "url": "https://it.wikipedia.org/wiki?curid=533409", "title": "Vito Santarsiero", "text": "Biografia.\nDopo la maturit\u00e0 scientifica al liceo Galileo Galilei del capoluogo lucano con voto 60/60, laureato in ingegneria civile all'Universit\u00e0 degli Studi di Napoli Federico II con 110/110, \u00e8 progettista di opere pubbliche e private nel settore edile e idraulico. Dal 1990 \u00e8 funzionario della Regione Basilicata presso l'ufficio compatibilit\u00e0 ambientale.\nVita privata.\nSposato con Anna Elisa Palese (1956\u20132010), ha due figli: Leonardo (1985) e Francesco (1988).\nCarriera politica.\nIscritto alla Democrazia Cristiana (DC), dal 1990 al 1994 ne \u00e8 stato Responsabile provinciale del settore agricolo e sviluppo rurale.\nNel 1994, con lo scioglimento della DC, aderisce alla rinascita del Partito Popolare Italiano (PPI) di Mino Martinazzoli, di cui diviene dirigente organizzativo provinciale.\nAlle elezioni provinciali del 1995 a Potenza, viene eletto consigliere provinciale con il PPI, diventandone capogruppo del PPI in Consiglio provinciale fino al 1999.\nAlle elezioni provinciali del 1999 si candida a Presidente della Provincia di Potenza, sostenuto da una coalizione di centro-sinistra formata da: Democratici di Sinistra, Partito Popolare Italiano, I Democratici, Socialisti Democratici Italiani, Federazione dei Verdi, Rinnovamento Italiano, Partito della Rifondazione Comunista, Partito dei Comunisti Italiani. Viene eletto Presidente della Provincia di Potenza al primo turno con il 64,2% dei voti (142.848), mentre il principale sfidante di centro-destra Camillo Naborre ottiene solo il 27,7%. Durante il suo mandato \u00e8 stato anche presidente dell\u2019UPI Basilicata.\nNel 2002 aderisce alla Margherita di Francesco Rutelli, partito di cui dal 2004 \u00e8 membro della assemblea nazionale e della direzione provinciale. Si presenta alle elezioni comunali del capoluogo lucano del 12-13 giugno 2004, come candidato sindaco di Potenza, carica che ricopre per cinque anni, eletto con il 74,1% dei voti. A fine mandato, nel 2009, ripropone la sua candidatura a primo cittadino della citt\u00e0, per le elezioni di giugno 2009, per il Partito Democratico, arrivando al ballottaggio col candidato sindaco Giuseppe Molinari (PDL) e sconfiggendolo con il 59,3% contro il 40,7%.\nSi candida alle elezioni regionali in Basilicata del 2013 col PD, nella mozione del consigliere uscente della Regione, nonch\u00e9 ex sindaco di Lauria Marcello Pittella, venendo eletto nel collegio di Potenza con 7.272 preferenze in Consiglio regionale della Basilicata, ricoprendo la carica di Presidente della 1\u00aa Commissione consiliare permanente \"Affari istituzionali\". Dal 2014, inoltre, a Bruxelles \u00e8 membro del Comitato delle Regioni come delegato del Sud.\nIl 9 aprile 2018 viene eletto Presidente del Consiglio regionale della Basilicata con 13 voti, 5 schede bianche e 2 astenuti su 20, rimanendo in carica fino al 6 maggio 2019.\nProcedimenti giudiziari.\nIl 13 maggio 2020 viene condannato dalla sezione centrale della Corte dei conti per danno erariale, ed assieme ad altre 11 persone, a risarcire in totale oltre 5.000.000 euro, ribaltando la sentenza in primo grado di completa assoluzione. La vicenda riguarda al 2010, quando lui era sindaco della citt\u00e0 di Potenza, che con la sua giunta comunale aveva tagliato 500.000 km il chilometraggio coperto dal servizio di trasporto pubblico, che poi \u00e8 stato aumentato di 600.000 km dal piano trasporto su gomma. L'irregolarit\u00e0, secondo i giudici, \u00e8 che questa scelta spettava al consiglio comunale di Potenza."}
{"id": "533415", "revid": "1714743", "url": "https://it.wikipedia.org/wiki?curid=533415", "title": "Francesco Gonzaga", "text": "Biografia.\nFrancesco Gonzaga nacque a Palermo nel 1538, figlio di Ferrante I Gonzaga, conte di Guastalla, e di Isabella di Capua. Destinato dai genitori alla carriera ecclesiastica, sin dalla nascita gli venne riconosciuto il titolo di Arciprete di Guastalla e abate commendatario di Acquanegra.\nCol fratello Giovanni Vincenzo Gonzaga (anch'egli futuro cardinale), Francesco comp\u00ec gli studi umanistici presso l'universit\u00e0 di Padova, sotto la guida dello zio, il cardinale Ercole Gonzaga, per poi laurearsi definitivamente in legge presso il medesimo ateneo. Terminati gli studi il 26 febbraio 1560 venne inserito nella curia romana come protonotario apostolico partecipante.\nRicevette la porpora cardinalizia da papa Pio IV durante il concistoro del 26 febbraio 1561 e ricevette il 10 marzo successivo la diaconia di San Nicola in Carcere Tulliano. Il 16 luglio 1562 opt\u00f2 per il titolo di San Lorenzo in Lucina che, \"pro illa vice\", venne dichiarata diaconia. Legato nelle regioni di Campagna e Marittima dal 1561, succedette ai possedimenti di suo zio Ercole nel 1563 ed opt\u00f2 dunque per l'ordine dei cardinali presbiteri ottenendo il titolo effettivo di presbiteriato per la chiesa di San Lorenzo in Lucina il 1\u00ba marzo 1564.\nIl 2 marzo 1562, inoltre, era stato eletto vescovo di Cosenza con dispensa per non aver ancora raggiunto l'et\u00e0 canonica per la nomina, dando definitivamente le dimissioni dalla sede dell'arcidiocesi il 12 gennaio 1565. Venne eletto quindi vescovo di Mantova il 15 maggio 1565, ancora una volta con dispensa per non aver ancora raggiunto l'et\u00e0 canonica per la nomina.\nMor\u00ec a Roma alle 21.00 del 6 gennaio 1566 durante il conclave che port\u00f2 all'elezione di papa Pio V. Il suo corpo, spostato dalla sede del conclave e deposto in una barella alla 1.00 di notte, venne sepolto poi nella chiesa di San Lorenzo in Lucina di cui era titolare a Roma."}
{"id": "533419", "revid": "292162", "url": "https://it.wikipedia.org/wiki?curid=533419", "title": "Piano Zucchi", "text": "Piano Zucchi \u00e8 una localit\u00e0 di montagna a quota 1100\u00a0m s.l.m., unica frazione del comune di Isnello nella citt\u00e0 metropolitana di Palermo, in mezzo ad un fitto querceto nel cuore del Parco delle Madonie.\nStoria.\nSi trova nella zona A del Parco delle Madonie con vista sul mar Tirreno, a 25 km da Campofelice di Roccella e a 35 km da Cefal\u00f9, tra le montagne pi\u00f9 alte della Sicilia: il Pizzo Carbonara (1979 m) e il Monte dei Cervi (1794 m) ed \u00e8 posto su un cocuzzolo ricco di boschi di faggio, pini, querce secolari, abeti, sambuchi e lecci.\nNel 1910 il Club Alpino Siciliano, intorno alla struttura di prima accoglienza per i turisti, costruisce il rifugio Luigi Orestano. Successivamente viene edificato l\u2019albergo \u201cLa Montanina\u201d. Nei primi anni settanta, al fine di sviluppare il turismo montano, si diede vita ad un piano di lottizzazione, con la costruzione di una serie di ville e residenze dal caratteristico aspetto delle case di montagna. Nel 1976 fu edificata la chiesetta dedicata a San Paolo Apostolo da padre Giuseppe Scelsi e dalla comunit\u00e0 di Piano Zucchi, oggi parrocchia di Piano Zucchi. \nDal punto di vista naturalistico sono interessanti alcuni esemplari di leccio che raggiungono notevoli dimensioni.\nPoco distante, al km 12 della SP 54 si trova un laghetto artificiale noto come Lago di Mandria del Conte."}
{"id": "533433", "revid": "40859", "url": "https://it.wikipedia.org/wiki?curid=533433", "title": "Densit\u00e0 relativa", "text": ""}
{"id": "533441", "revid": "767487", "url": "https://it.wikipedia.org/wiki?curid=533441", "title": "Osburga", "text": "Suo padre era Oslac dell'isola di Wight, Gran maggiordomo d'Inghilterra. Fu madre di sovrani: Etelbaldo del Wessex, Etelberto del Wessex, Etelredo del Wessex e Alfredo il Grande."}
{"id": "533442", "revid": "963244", "url": "https://it.wikipedia.org/wiki?curid=533442", "title": "Etelredo I del Wessex", "text": ""}
{"id": "533448", "revid": "767487", "url": "https://it.wikipedia.org/wiki?curid=533448", "title": "Rocky V", "text": "Rocky V \u00e8 un film del 1990 diretto da John G. Avildsen.\n\u00c8 il quarto sequel del fortunato \"Rocky\" del 1976 e, come i precedenti episodi, \u00e8 sceneggiato e interpretato da Sylvester Stallone. Prodotto nuovamente da Robert Chartoff e Irwin Winkler e diretto da John G. Avildsen, regista del primo film, mostra Rocky Balboa, costretto al ritiro dal pugilato per i gravi traumi cerebrali rimediati sul ring contro Ivan Drago e per giunta ricaduto in miseria, allenare un giovane e promettente pugile, Tommy Gunn.\nA questo film partecipa il primogenito di Stallone, Sage, nel ruolo del figlio Robert, mentre per interpretare Tommy Gunn fu scelto Tommy Morrison, vero pugile e futuro campione del mondo dei pesi massimi della WBO nel 1993.\nLa saga \u00e8 poi proseguita con la realizzazione del sesto episodio, \"Rocky Balboa\" (2006).\nTrama.\nDopo aver vinto contro il pugile sovietico Ivan Drago, Rocky torna in America insieme ad Adriana, Paulie e a Tony. Mentre si trova in conferenza stampa all'aeroporto, viene preso di mira dal ricco manager di pugili George Washington Duke, il quale gli propone con insistenza di fare un incontro a Tokyo contro il suo pugile Union Cane, ma Rocky rifiuta indirettamente, in quanto \u00e8 Adriana a prendere la parola dichiarando che il marito si \u00e8 ormai ritirato, per poi lasciare la conferenza.\nTornati a casa, Rocky ha una brutta sorpresa: Paulie, prima di partire con lui per la Russia, aveva firmato imprudentemente a suo nome una procura in favore del proprio commercialista, convinto che fosse una proroga per la dichiarazione dei redditi, mentre invece si trattava in realt\u00e0 di una serie di speculazioni, poi non andate a buon fine, il cui risultato \u00e8 stato quello di ridurre lo stesso Rocky sul lastrico. Rocky non si perde d'animo, vorrebbe accettare di incontrare Union Cane per risolvere le cose ma, su consiglio di Adriana, si sottopone ad esami medici - finito l'incontro a Mosca si era sentito male nello spogliatoio - e apprende che, a causa dei violenti colpi alla testa ricevuti nell'incontro con Drago, ha riportato delle gravi lesioni cerebrali, che potrebbero essergli fatali se ritornasse sul ring. Dopo l'iniziale sconforto, Rocky si rassegna e chiede che tutto venga mantenuto segreto alla stampa.\nNe consegue che Rocky \u00e8 quindi costretto al ritiro dall'attivit\u00e0 agonistica, ed i suoi beni sono venduti all'asta: molti dei suoi ricordi, compresi la villa e la sua moto, fanno s\u00ec che siano accumulati i soldi necessari per rimediare al suo disastro finanziario. Anche il suo titolo mondiale rimane vacante e viene \"casualmente\" conquistato dallo stesso Cane.\nDopo essersi rimesso in sesto, Rocky torna a vivere con la famiglia nel suo vecchio quartiere. Qui Adriana ricomincia a lavorare nel vecchio negozio di animali, mentre lui inizia ad allenare pugili nella vecchia palestra del defunto Mickey Goldmill, del quale ha conservato un gemello d'oro a forma di guantone che gli fu regalato a Mickey da Rocky Marciano in persona. Poco dopo Rocky accompagna suo figlio Robert a frequentare la sua vecchia scuola cercando anche di spiegargli come non farsi mettere i piedi in testa dagli altri: qui il figlio incontra Jewel, una ragazza che si innamora di lui. L'incontro per\u00f2 viene interrotto da due compagni crudeli che prendono a pugni Robert e gli rubano il giubbotto.\nNel frattempo Rocky viene avvicinato per strada nuovamente da George Washington Duke, che vuole convincerlo a tutti i costi a combattere di nuovo, dicendogli anche che nonostante la sua riservata prognosi medica potrebbe riuscire ad aiutarlo a tornare sul ring; ma quando Rocky sembra farsi convincere dal negozio di fronte accorre Adriana che ribadisce il ritiro definitivo di suo marito. Duke allora lascia Rocky, sbeffeggiandolo. Una volta soli, Rocky e Adriana discutono perch\u00e9 lei si preoccupa per la sua salute ma lui insiste che dovrebbe essere compito suo aiutare la famiglia perch\u00e9 \u00e8 umiliante per una persona intelligente come lei lavorare di nuovo in quel negozio e ricominciare tutto da capo.\nIntanto Rocky incontra per strada una giovane stella nascente del pugilato americano di nome Tommy Gunn, che gli chiede di allenarlo e di fargli da manager in quanto suo grande fan dagli esordi. Il giovane, dapprima snobbato in quanto Rocky non si sente in grado di seguirlo a dovere, gli chiede di riprovarci per dimostrare quel che vale. Rocky infine accetta di fargli da manager e lo porta ad allenarsi nella vecchia palestra. Cos\u00ec Rocky inizia ad allenare Tommy, che dimostra subito grande forza sul ring: nel suo primo incontro, lo Stallone italiano gli mostra come la fiducia vince sulla forza, vale a dire che lui non deve far altro che sentire la potenza dentro di lui e tirarla fuori al momento giusto senza farsi dominare dalla paura. Cos\u00ec Tommy, un avversario dopo l'altro, riesce a diventare famoso in tutta l'America e Rocky inizia a sentirsi sempre pi\u00f9 di nuovo un vincente, anche come manager.\nGli allenamenti di Rocky a Tommy per\u00f2 inducono l'ex pugile a trascurare la sua famiglia, soprattutto il figlio. Nonostante ci\u00f2, Robert riesce a dare una lezione ai due compagni che lo avevano picchiato e a riprendersi il giubbotto con una serie di pugni sferratigli, grazie anche all'allenamento che aveva fatto in palestra in solitaria. Quando poi insieme a Jewel corre da suo padre, che sta allenando Tommy in palestra, a raccontargli il fatto, Rocky \u00e8 orgoglioso di suo figlio ma subito riprende frettolosamente ad allenare Tommy, girandogli le spalle; Robert se ne va deluso.\nDa quel momento, Rocky inizia ad avere cos\u00ec tanta fiducia in Tommy che per tutte le sue grandi vittorie arriva a dargli anche i calzoncini di Apollo Creed conservati dopo l'incontro con Drago. Questo per\u00f2 fa salire drasticamente l'interesse di Duke per venire a conoscenza di Tommy e farlo passare dalla sua parte per incastrare Balboa, dandogli in compenso la possibilit\u00e0 di combattere contro Cane per il titolo. Cos\u00ec inizia ad andare ai suoi incontri prima da spettatore e poi presentandosi direttamente al giovane, portandolo sempre di pi\u00f9 nella sua cerchia di amici ed arrivando a regalargli addirittura un appartamento di lusso. Una sera, ad una festa, Duke viene a sapere da Tommy che ufficialmente non c'\u00e8 un contratto scritto fra lui e Rocky, e quindi non sono legati da alcun vincolo se non di amicizia. Il disonesto manager allora riesce a convincere Tommy che forse sarebbe pi\u00f9 conveniente unirsi a lui per cominciare finalmente a vedere i soldi \"veri\".\nLa sera di Natale, Robert ha invitato i suoi amici a casa e Rocky, insieme ad Adriana e Paulie travestito da Babbo Natale, mettono su una pantomima per festeggiare, ma il ragazzo si mostra scocciato e indisponente e quando si trova a parlare faccia a faccia con suo padre, finalmente si sfoga esternando tutta la sua rabbia e la delusione nei suoi confronti per essere stato pi\u00f9 vicino a Tommy che a lui. Quando poi esce di casa coi suoi amici, a sorpresa Tommy e Duke arrivano a casa di Rocky in macchina e gli dicono che Tommy si incontrer\u00e0 con Cane per la conquista del titolo mondiale; inoltre Tommy non vuole pi\u00f9 l'aiuto del suo manager, in quanto pensa che lui sia soltanto un vecchio pugile che non sa allenare quanto faceva Mickey, e che non ha intenzione di aspettare per vincere il titolo e diventare ricco. Rocky segue Tommy fuori e tenta inutilmente di fermarlo, avvertendolo dell'errore che sta commettendo, ma Tommy lo pianta in asso e se ne va, e quando l'ex pugile rincorre la sua auto si sente male a causa dei danni al cervello, accentuati dallo stress. Raggiunto da Adriana in strada, i due tornano a casa e lui sbotta dicendo di essere stato tradito dall'unico allievo che lo faceva ancora vincere e che non accetta la realt\u00e0 in cui si sono ritrovati. Adriana, esasperata e triste della situazione, lo convince che Tommy non sarebbe mai stato come lui e che ora \u00e8 suo figlio ad avere bisogno del padre per poter stare bene. Rocky cos\u00ec capisce la situazione e cerca suo figlio in giro, e una volta trovato gli chiede scusa e gli promette che saranno una famiglia vera.\nRocky assiste poi con loro all'incontro in TV tra Tommy e Cane; all'inizio Tommy sembra subire troppi colpi, ma nel round successivo riesce a reagire e a martellare Cane, che cade al tappeto e viene sconfitto per K.O., facendogli vincere il titolo mondiale. Sul ring Tommy, al momento di ringraziare chi lo ha portato fin l\u00ec, a sorpresa non ringrazia Rocky ma solo Duke: in risposta il pubblico lo fischia e inveisce sempre di pi\u00f9, acclamando a gran voce il nome di Rocky.\nRocky ne rimane deluso, ma comunque viene confortato da suo figlio, per poi andarsene al bar con Paulie per distrarsi un po'. Tuttavia, alla conferenza stampa dopo il match, Tommy non viene affatto acclamato ma soltanto considerato un pugile scadente e non minimamente all'altezza di Rocky Balboa, e che Union Cane non \u00e8 stato altro che un \"fantoccio\" di Duke per permettere a Tommy di vincere il titolo.\nQuesto fa imbestialire Tommy, che vuole a tutti i costi dimostrare agli altri che lui \u00e8 il nuovo campione. Duke allora lo condiziona un'altra volta, convincendolo a sfidare pubblicamente Rocky ad un incontro per stabilire chi sia migliore uma volta per tutte. Tommy si dirige allora al bar da Rocky, seguito dal suo entourage, e lo sfida. Rocky per\u00f2 rifiuta, e dopo che Paulie rinfaccia a Tommy tutta la sua ingratitudine e lo insulta, quest'ultimo perde la testa e gli sferra un pugno in faccia.\nCos\u00ec Rocky si infuria con Tommy che, contro il volere di Duke (che avrebbe ovviamente preferito un normale incontro sul ring per speculari sopra), si scontra con lui in strada. Dopo averlo mandato quasi subito al tappeto, Rocky va via, ma Tommy non accetta la sconfitta e lo colpisce slealmente pi\u00f9 e pi\u00f9 volte picchiando anche i presenti che cercano di fermarlo. Arrivano sul posto anche Robert e Adriana, che si sono accorti della situazione tramite la TV. All'inizio Rocky sembra non avere speranze contro Tommy a causa della forza dell'irruento giovane, che non accenna a fermarsi, e allo stordimento e alle allucinazioni causate dai traumi alla testa, ma \u00e8 proprio quando si ricorda le grandi parole di Mickey che recupera le sue forze e chiede a Tommy di concludere. Il combattimento allora continua e Rocky, dopo aver dato il massimo, mette al tappeto Tommy, che viene arrestato dai poliziotti per rissa e viene scaricato da Duke; quest'ultimo, dopo aver provocato Rocky, viene colpito all'addome da lui davanti a tutti. Rocky finalmente se ne va tra l'orgoglio e il tifo di tutti i suoi tifosi presenti e della sua famiglia.\nTempo dopo, Rocky e Robert stanno correndo sulla scalinata del Philadelphia Museum of Art e, fra le battute, Rocky regala a suo figlio il gemello di Mickey, ringraziandolo per essere l\u00ec con lui.\nProduzione.\nSceneggiatura.\nLa sceneggiatura originale prevedeva in origine la morte di Rocky per mano di Tommy Gunn; poco prima che le riprese iniziassero, per\u00f2, la produzione decise di cambiare il finale, anche contro il volere di Sylvester Stallone.\nCasting.\nPer la parte di Tommy Gunn, Stallone ingaggi\u00f2 un vero pugile, Tommy Morrison. La stessa cosa accadde per i provini di Union Cane, quando fu scelto Michael Williams. Per la parte di Robert, Stallone scelse il suo stesso figlio Sage.\nBurgess Meredith ritorn\u00f2 in questo film nel ruolo di Mickey in svariati flashback. In alcune scene tagliate, Mickey appare in visione a Rocky sui binari della ferrovia sopraelevata durante lo scontro tra Rocky e Tommy, incoraggiando il suo allievo a rialzarsi.\nJodi Letizia sarebbe dovuta apparire in una scena del film sempre nel ruolo di Marie, che nel film \u00e8 diventata una prostituta. La scena in questione \u00e8 stata tagliata nel montaggio finale del film.\nCome arbitri dell'incontro compaiono l'iconico arbitro di boxe Frank Cappuccino e l'ex-pugile Lou Fillipo, che compare anche in altri film della serie.\nDistribuzione.\nLa pellicola \u00e8 stata presentata in anteprima mondiale a Los Angeles il 13 novembre 1990.\nData di uscita.\nAlcune date di uscita internazionali nel corso degli anni sono state:\nDivieto.\nIl film, a seconda del paese di proiezione, ha avuto una censura pi\u00f9 o meno severa: \u00e8 stato vietato ai minori di 12 anni in Germania, Paesi Bassi, Portogallo, e Corea del Sud; vietato ai minori di 13 in Argentina; 14 in Brasile, Finlandia, e Islanda; 15 in Norvegia e in Svezia. In Australia la pellicola \u00e8 stata valutata \"M\" (Recommended for mature audiences), ovvero sconsigliata ai minori di 15 anni, mentre negli Stati Uniti d'America \u00e8 stato classificato con la sigla \"PG-13\" (parents strongly cautioned), ovvero vietato ai minori di 13 anni non accompagnati dai genitori. In Messico \u00e8 stato invece classificato \"A\", in Italia \"T\", nel Qu\u00e9bec \"G\", che in tutti e tre i casi significa che la visione del film \u00e8 consentita a tutti. La sigla che categorizza il film a Singapore e nel Regno Unito \u00e8 \"PG\", che in tutte e due i casi significa che la visione del film da parte dei bambini \u00e8 consigliata con la presenza di un adulto.\nAccoglienza.\nBotteghino.\nNegli Stati Uniti \u00e8 stato il capitolo della saga con incasso minore (40.9 milioni di dollari), nonostante il film avesse avuto una buona campagna di marketing virale. L'incasso globale ha raggiunto i 119.9 milioni di dollari.\nCritiche.\nIl sito Rotten Tomatoes ha riportato che il 26% delle recensioni professionali ha dato un giudizio positivo sul film.\nIl \"Los Angeles Times\" ha considerato \"Rocky V\" come il miglior sequel di \"Rocky\"."}
{"id": "533451", "revid": "287204", "url": "https://it.wikipedia.org/wiki?curid=533451", "title": "Renault Scenic", "text": ""}
{"id": "533452", "revid": "66124", "url": "https://it.wikipedia.org/wiki?curid=533452", "title": "Maison Ikkoku - Cara dolce Kyoko", "text": " \u00e8 un manga \"seinen\" scritto e disegnato da Rumiko Takahashi, pubblicato in Giappone sulla rivista \"Big Comic Spirits\" di Shogakukan dal novembre 1980 all'aprile 1987. \u00c8 stato raccolto in 15 volumi \"tank\u014dbon\", trasposto nel 1986 in un anime di 96 episodi, poi in un film (\"Maison Ikkoku Last Movie\"), tre OAV e un live action. Nel maggio del 2007 \u00e8 stato trasmesso in Giappone un live drama dell'opera, che ripercorre i primi episodi dell'anime. All'epoca della sua prima pubblicazione i 15 \"tank\u014dbon\" del manga hanno venduto in Giappone oltre 10 milioni di copie.\nLa serie anime \u00e8 stata trasmessa in Italia con il titolo di Cara dolce Kyoko spezzata in due tronconi: il doppiaggio del 1993, relativo alla seconda parte della serie, \u00e8 per questo motivo diverso da quello dei primi 52 episodi; di contro pu\u00f2 contare su un adattamento relativamente migliore. La Yamato Video a partire dal 2006 ha commercializzato i DVD con sottotitoli fedeli all'originale con il titolo \"Maison Ikkoku - Cara dolce Kyoko\".\nTrama.\nLa storia si svolge nella citt\u00e0 di Tokyo nel pieno degli anni '80, precisamente tra l'inverno del 1980 e la primavera del 1988. I protagonisti sono Yusaku Godai, r\u014dnin squattrinato, e la giovane e affascinante Kyoko Chigusa, vedova Otonashi.\nIl marito di Kyoko, Soichiro Otonashi, \u00e8 morto per un male sconosciuto. A Kyoko \u00e8 stato affidato l'incarico di amministratrice della \"Maison Ikkoku\" (una pensione edificata prima della Seconda guerra mondiale) dal padre di Soichiro, proprietario dello stabile, per tentare di farla uscire dallo stato di depressione nel quale era finita dopo la morte del marito (quando inizia la storia Kyoko \u00e8 vedova da circa sei mesi).\nMolta gente ha insistito affinch\u00e9 lei non accettasse quel lavoro, in quanto nella pensione abitano persone \"poco raccomandabili\", ma Kyoko non si lascia convincere dalle pressanti raccomandazioni e avendo ormai preso la sua decisione si lancia in questa nuova esperienza. Nella Maison Ikkoku incontrer\u00e0 subito tutti gli inquilini: Hanae Ichinose, una donna di mezza et\u00e0 e sovrappeso con un figlio di 10 anni, di nome Kentaro, e un marito poco presente a causa degli orari di lavoro (le piace organizzare festicciole notturne a tema con birra e sak\u00e8, e spettegolare a destra e a manca); Akemi Roppongi, una ragazza di \"dubbia moralit\u00e0\" che ama andare in giro per casa mezza nuda (si aggrega volentieri alle feste dove si beve alcool a volont\u00e0); Yotsuya, un uomo decisamente misterioso e approfittatore, che se ne sta tutto il giorno rinchiuso nella sua stanza (\u00e8 raro vederlo uscire e del suo passato non si sa praticamente nulla); Yusaku Godai, che avr\u00e0 un rapporto speciale con Kyoko. Godai \u00e8 un R\u014dnin, cio\u00e8 uno studente che ha fallito l'esame d'ammissione all'Universit\u00e0, impegnato a studiare per il secondo tentativo proprio nei giorni in cui arriva Kyoko. Un ultimo inquilino (presente solamente nel manga) \u00e8 Nozomu Nikaido, rampollo di buona famiglia che finisce alla Maison Ikkoku per errore (era destinato ad un pi\u00f9 lussuoso stabile, confuso con essa a causa del nome abbastanza simile), ma decide di rimanere dopo aver conosciuto la bella amministratrice. Infine \u00e8 presente anche il cane del marito di Kyoko, suo omonimo: inizialmente il suo nome era Shiro, ma stranamente, dalla morte del marito di Kyoko, risponde solo al nome di Soichiro.\nGodai \u00e8 spesso vittima degli scherzi infami degli altri inquilini e deve sopportare le loro festicciole notturne, organizzate perennemente in camera sua. Si innamora perdutamente di Kyoko dal primo momento ed il fatto di essere pi\u00f9 giovane di lei di due anni non gli causa alcun problema. Da questo momento Kyoko dovr\u00e0 affrontare gli alti e bassi della vita che trascorrer\u00e0 all'interno della Maison Ikkoku e gestire tutte le avventure amorose che si creeranno intorno a lei e alle persone che conoscer\u00e0.\nDopo pochi mesi dal suo arrivo alla pensione entrer\u00e0 nella vita di Kyoko anche un affascinante e benestante allenatore di tennis, di nome Shun Mitaka, che si far\u00e0 sempre pi\u00f9 insistente con lei e rivalegger\u00e0 spesso con Godai; unico suo punto debole, il terrore dei cani. Lo zio di Shun cerca di combinargli un matrimonio di convenienza con Asuna Kujo, timidissima ragazza di buona famiglia, e i due poi si sposeranno. Di contro Godai sar\u00e0 corteggiato pi\u00f9 o meno regolarmente da una sua ex collega, Kozue Nanao, e, nella seconda parte della storia, dalla liceale Ibuki Yagami. Un altro ostacolo a far fronte al complicato rapporto tra Kyoko e Godai \u00e8 la cronica indecisione di quest'ultimo che sar\u00e0 spesso causa di malintesi ed equivoci scatenando in tal modo la gelosia della ragazza; a questo va inoltre aggiunto il fatto che Godai, dopo essersi laureato in un istituto universitario di scarso prestigio, avr\u00e0 non poche difficolt\u00e0 a trovare lavoro, sviluppando quindi un forte complesso d'inferiorit\u00e0 nei confronti della ragazza di cui \u00e8 innamorato.\nLa storia tuttavia ha un lieto fine, e dopo numerose incomprensioni e disavventure Godai riuscir\u00e0 ad ottenere un posto di lavoro come insegnante d'asilo e a dichiarare il suo amore a Kyoko, mentre lei da parte sua, ormai conquistata dalla sincerit\u00e0 e dalla determinazione del ragazzo, superer\u00e0 il dolore provocato dalla scomparsa del marito e aprir\u00e0 il suo cuore a Godai. I due riusciranno a fidanzarsi, a ottenere la benedizione delle rispettive famiglie e a convolare a giuste nozze.\nAlla fine della storia Mitaka e Asuna diventeranno genitori di due gemelli; Ibuki inizier\u00e0 l'universit\u00e0 ma rester\u00e0 profondamente legata a Godai; Kozue si sposer\u00e0 e si trasferir\u00e0 a Nagoya, mentre Akemi diventer\u00e0 moglie del proprietario del ChaChaMaru e si trasferir\u00e0 nell'appartamento del locale presso cui lavora. Godai e Kyoko resteranno a vivere nella Maison Ikkoku insieme alla loro figlia Haruka, il cui significato \u00e8 \"profumo di primavera\".\nPersonaggi.\nLa storia di \"Maison Ikkoku\" ruota principalmente intorno al travagliato rapporto sentimentale fra lo studente universitario Y\u016bsaku Godai e la giovane vedova Ky\u014dko Otonashi, amministratrice del condominio dove abita il protagonista. Pur volendo rimanere fedele alla memoria del defunto marito Soichiro, Kyoko vede la sua vita ulteriormente complicata da Shun Mitaka, facoltoso maestro di tennis che vorrebbe fare breccia nel suo cuore. Come se non bastasse Godai \u00e8 a sua volta corteggiato dall'ingenua Kozue Nanao e dall'adolescente Ibuki Yagami, mentre Mitaka deve fare i conti con un matrimonio combinato con Asuna Kuj\u014d. Tutto ci\u00f2 avviene sullo sfondo dell\"'Ikkoku-kan\", in cui si svolgono le vite anche degli altri inquilini: la signora Hanae Ichinose, la libertina Akemi Roppongi ed il misterioso Yotsuya.\nI nomi dei personaggi.\nI cognomi degli abitanti dell'Ikkoku-kan sono legati al numero della loro stanza:\nAnche altri personaggi che non abitano nello stabile sono legati ai numeri:\nMedia.\nManga.\nIl manga scritto e disegnato da Rumiko Takahashi \u00e8 stato serializzato dal novembre 1980 all'aprile 1987 sulla rivista \"Big Comic Spirits\" edita da Shogakukan. I vari capitoli sono stati raccolti in quindici volumi \"tank\u014dbon\" pubblicati dal 1\u00ba maggio 1982 al 1\u00ba luglio 1987.\nIn Italia la serie \u00e8 stata pubblicata inizialmente da Granata Press che per\u00f2 non ha completato l'edizione. Successivamente Star Comics acquist\u00f2 i diritti della serie e la pubblic\u00f2 dall'ottobre 1998 al dicembre 2000 in ventisette volumi. Nel 2014 sempre la Star Comics ha annunciato al Lucca Comics &amp; Games una nuova edizione del manga, una \"Perfect Edition\" pagine a colori e altri contenuti non presenti nella precedente versione italiana, quest'ultima \u00e8 stata pubblicata dal 2015 e si \u00e8 conclusa con il decimo volume.\nSerie animata.\nUn adattamento anime diretto da Kazuo Yamazaki (ep. 1-36), Takashi Ann\u014d (ep. 37-52) e Naoyuki Yoshinaga (ep. 57-96) e prodotto dallo studio d'animazione Studio Deen, venne trasmesso in Giappone su Fuji TV dal 26 marzo 1986 al 2 marzo 1988 per un totale di novantasei episodi.\nIn Italia la serie venne trasmessa Junior TV dal 1989 al 1993.\nDoppiaggio.\n\"Maison Ikkoku\" \u00e8 stato importato in Italia in due tranches, la prima nel 1989 (comprendente i primi 52 episodi), la seconda nel 1993 (i 44 rimanenti). Ci\u00f2 ha determinato due differenti doppiaggi e anche scelte d'adattamento leggermente diverse.In entrambi i casi i doppiatori sono in numero ridotto e prestano la voce a pi\u00f9 personaggi contemporaneamente, a causa dei costi contenuti di doppiaggio. Tale problema \u00e8 assente solo nel doppiaggio del film del 1988 (che presenta in parte il cast della prima met\u00e0 della serie) e dell'OAV del 1991.\nSigle.\nIn Italia vengono usate le sigle originali. Per motivi ignoti nei primi passaggi italiani degli anni '90 le ultime sigle, \"Hidamari\" e \"Begin the Night\", non vennero trasmesse; al loro posto si continu\u00f2 ad usare le canzoni precedenti, \"Sunny Shiny Morning\" e \"Sayonara no dessin\".\nFilm e miniserie.\nNel 1986 \u00e8 stato prodotto un film live action diretto da Shin'ichir\u014d Sawai. Tra il 2007 ed il 2008 \u00e8 stata mandata in onda una miniserie televisiva omonima.\nOAV.\nSono stati prodotti 3 OAV, di cui due speciali, il primo nel 1988 di 90 minuti che ripercorre i momenti decisivi della serie tra Godai e Kyoko e uno nel 1992 di 27 minuti che raduna i flashback della serie tra Kyoko e Soichiro. Nel 1991 \u00e8 uscito \"Naufragio sull'isola Ikkoku\" dalla durata di 23 minuti che rappresenta una puntata inedita. Quest'ultimo \u00e8 stato distribuito in Italia da Yamato Video, con un diverso cast di doppiatori ed \u00e8 stato trasmesso in TV per la prima volta il 12 novembre 2010 su Man-ga.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Maison Ikkoku\" si \u00e8 classificata al 32\u00ba posto."}
{"id": "533461", "revid": "203463", "url": "https://it.wikipedia.org/wiki?curid=533461", "title": "Ranuccio I Farnese", "text": "Diede alla citt\u00e0 di Parma monumenti unici (la Cittadella, la Pilotta e il Teatro Farnese), ed una legislazione moderna, che ne fecero un centro d'eccellenza sia nello stile di vita, sia come modello architettonico. Nonostante il carattere particolare, fece di Parma una capitale culturale allo stesso livello di Londra e Parigi.\nAttraverso la madre, l'undicenne Ranuccio divenne il legittimo erede al trono del Portogallo al momento della estinzione della dinastia degli Aviz, avvenuta nel 1580, ma il padre Alessandro dovette rinunciare alla corona del figlioletto in favore del suo ben pi\u00f9 potente zio, re Filippo II di Spagna.\nBiografia.\nInfanzia.\nRanuccio era il figlio del grande condottiero Alessandro Farnese e di Maria d'Aviz. Di costituzione gracile e di tempra malaticcia, alla morte del nonno Ottavio, a diciassette anni, fu incaricato della reggenza del ducato.\nAscesa al ducato.\nLa morte prematura della madre, avvenuta nel 1577, quando Ranuccio aveva solo otto anni, e la continua assenza del padre, governatore delle Fiandre, lo costrinsero ad una giovinezza solitaria. Crescendo si irrobust\u00ec fisicamente e, pur essendo un abile soldato, come voleva la tradizione familiare, prefer\u00ec occuparsi di diritto e amministrazione. Nel corso del suo lungo governo, durato 30 anni, riorganizz\u00f2 le strutture del ducato, stabil\u00ec un nuovo equilibrio tra governo e potere feudale e cerc\u00f2 di incentivare il commercio e le industrie delle seta e della maiolica.\nNel periodo dal 1591, ultimo anno di reggenza al 1601, Ranuccio fece ristrutturare le mura cittadine, che furono abbattute e ricostruite per un quarto del percorso. Sul lato Nord-Est furono edificati quattro grandi bastioni fortificati. Sempre in questo periodo diede nuovo impulso all'universit\u00e0 affiancandola al Collegio dei Nobili (o di Santa Caterina) e ponendola sotto il controllo dei gesuiti. Per volere del padre, che, nonostante si trovasse nelle Fiandre, dava disposizioni precise sulla gestione del ducato, fece costruire una cittadella fortificata, ispirata a quella di Anversa, fece iniziare i lavori per il palazzo della Pilotta (completato nel 1620), che conteneva anche il Teatro Farnese (completato nel 1618), capace di 4.500 posti, fece continuare i lavori per il Palazzo del Giardino e commission\u00f2, per la citt\u00e0 di Piacenza, a Francesco Mochi due statue equestri raffiguranti il padre e se stesso.\nNel 1594 promulg\u00f2 le Costituzioni, un codice contenente provvedimenti esemplari, moderni e lungimiranti, che restarono in vigore per secoli: l'abolizione del lavoro festivo, la proibizione della coltivazione del riso perch\u00e9 portatrice di malaria, la realizzazione di bonifiche e la creazione di argini sui fiumi. Tra i provvedimenti c'era anche la razionalizzazione dello smaltimento dei rifiuti: le immondizie, prima di essere conferite in luoghi idonei, dovevano essere raccolte in buche sotterranee. Nelle costituzioni era previsto anche che non si potessero costruire nuovi edifici senza il permesso delle autorit\u00e0 preposte e che le industrie produttrici di odori sgradevoli fossero situate in zone appositamente create nelle parti remote dell'abitato.\nMatrimonio.\nIl 7 maggio 1600, ormai trentenne e dopo aver avuto numerose amanti, Ranuccio spos\u00f2 l'undicenne Margherita Aldobrandini, nipote di papa Clemente VIII. Sembra che da questa unione la famiglia Farnese inizi\u00f2 ad avere i problemi di sovrappeso che caratterizzarono tutti i discendenti di Ranuccio. Il matrimonio non era fecondo e cos\u00ec, nel 1605, il duca riconobbe il figlio naturale Ottavio che era nato da una delle sue numerose relazioni nel 1598.\nNel 1610 Margherita riusc\u00ec a portare a termine una gravidanza e nacque Alessandro, ma il bambino era sordomuto.\nRapporti con la nobilt\u00e0.\nNel 1606 Ranuccio riserv\u00f2 solo a s\u00e9 il diritto di caccia in alcune zone dove prima potevano cacciare tutti i nobili. Il loro malumore, per\u00f2, si fece immediatamente sentire attraverso segni di sotterranea ribellione, seguiti da ritorsioni da parte del duca, specialmente contro la marchesa di Colorno, Barbara Sanseverino, gi\u00e0 amante del nonno Ottavio.\nCongiura dei feudatari.\nNella primavera del 1611 fu arrestato Alfonso II Sanvitale, conte di Fontanellato, con un'accusa di uxoricidio. Un suo servitore, Onofrio Martani, sottoposto a tortura, rivel\u00f2 dei particolari che fecero venire alla luce una presunta congiura ai danni del duca. Furono arrestati alcuni parenti del conte e vari nobili, fra i quali:\nFurono tutti sottoposti a tortura e resero ampia confessione: avrebbero dovuto uccidere il duca e sterminare la sua famiglia durante una funzione religiosa nella chiesa dei Cappuccini di Fontevivo.\nSe \u00e8 indubbio che da tempo Ranuccio desiderava mettere le mani sui fertili feudi dei nobili incriminati, non \u00e8 del tutto dimostrabile che la congiura sia stata un'invenzione di Ranuccio e del suo potente consigliere Bartolomeo Riva. Ad ogni modo il 4 maggio 1612, il giudice Filiberto Piosasco pronunci\u00f2 la sentenza di colpevolezza per tutti gli accusati. Erano rei di lesa maest\u00e0 e furono condannati alla confisca dei beni e ad essere decapitati e appesi squartati.\nIl duca conferm\u00f2 la sentenza di morte, ma viet\u00f2 le sevizie. Le sentenze furono eseguite la mattina del 19 maggio, tra una folla che si assiepava perfino sui tetti delle case. Sette teste furono infisse ai chiodi del patibolo, e un lungo elenco di poderi e case aggiunto ai registri ducali. Dopo questa esperienza, sempre nel 1612, arriv\u00f2 l'erede, Odoardo. Le confische dei beni permisero a Ranuccio di trasformare la reggia di Colorno in una piccola Versailles e di creare una vera e propria collezione d'arte.\nUltimi anni e morte.\nNel 1620 Ranuccio inform\u00f2 Ottavio che il suo successore sarebbe stato il figlio legittimo Odoardo, ma Ottavio si ribell\u00f2 ed il padre lo fece rinchiudere nelle prigioni della Rocchetta dove rimase fino alla morte, assicurando cos\u00ec la successione ad Odoardo.\nRanuccio mor\u00ec il 5 marzo 1622. La reggenza del ducato venne affidata prima allo zio, il cardinale Odoardo e poi, alla morte di questi, alla madre.\nDiscendenza.\nRanuccio e Margherita ebbero cinque figli:\nRanuccio ebbe inoltre alcuni figli illegittimi: da Briseide Ceretoli, figlia del colonnello Ottavio Ceretoli ebbe:\nDa altre amanti ebbe:\nAspetti caratteriali.\nCome tutti i grandi personaggi, Ranuccio fu una figura ricca di qualit\u00e0 e di debolezze. Era colto ed intelligente, ma anche superstizioso e credulone, tanto che ricorse spesso ad esorcismi e rituali liberatori praticati da medicastri e ciarlatani; amava le buone leggi, ma era capace di odiosi soprusi; era molto religioso, ma pi\u00f9 attento alle pratiche esteriori che alla cura della sua anima. Era collerico, diffidente, paranoico, dispotico e spietato. Ranuccio I Farnese fu sia ispiratore e ideatore di bellezze, sia despota che non tollerava critiche e indugi.\nLe sue grandi passioni furono la musica ed il teatro. Per questo motivo la corte parmense fu la prima in Italia nelle arti musicali. Per quanto riguarda il teatro, basti pensare che mentre a Londra le opere di Shakespeare venivano ancora recitate per strada, a Parma andavano in scena in un teatro progettato da Giovan Battista Aleotti, allievo del Palladio. Era anche amante delle lettere, per questo istitu\u00ec e condusse l'\u00abAccademia degli Innominati\u00bb, di cui fecero parte il Tasso e il Guarini.\nRanuccio non manc\u00f2, comunque, di difetti, legati al suo carattere da superstizioso e diffidente.\nInfatti, viene ricordato anche per la sua crudelt\u00e0, un esempio \u00e8 la pubblica esecuzione di oltre 100 cittadini parmensi accusati da aver cospirato contro di lui.\nRetaggi culturali.\nOggi la Pilotta \u00e8 il pi\u00f9 importante centro culturale di Parma; ospita la Biblioteca Palatina, il Museo archeologico nazionale, il Museo Bodoniano, il Teatro Farnese e la Galleria Nazionale."}
{"id": "533465", "revid": "1318658", "url": "https://it.wikipedia.org/wiki?curid=533465", "title": "L'uomo con la macchina da presa", "text": "L'uomo con la macchina da presa (\"\u0427\u0435\u043b\u043e\u0432\u0435\u043a \u0441 \u043a\u0438\u043d\u043e\u0430\u043f\u043f\u0430\u0440\u0430\u0442\u043e\u043c\", \"Chelovek s kino-apparatom\") \u00e8 un film del 1929, diretto dal regista sovietico Dziga Vertov.\nIl film \u00e8 forse il compimento massimo (e finale) del movimento \"kinoglaz\" (\"Il cineocchio\"), nato negli anni venti per iniziativa di Vertov e propugnatore della superiorit\u00e0 del documentario sul cinema di finzione che, in sostanza, deve essere bandito perch\u00e9 inadatto a formare una societ\u00e0 comunista.\nVertov raccoglie l'esperienza di anni di documentari propagandistici, le sue radici futuriste, le sue teorie secondo le quali il cinema deve essere uno strumento a servizio del popolo e della sua formazione comunista, e sublima il tutto in un'opera tecnicamente all'avanguardia e che ancora oggi colpisce per originalit\u00e0 e vivacit\u00e0.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nLa giornata, dall'alba al tramonto, di un cineoperatore che riprende per lo pi\u00f9 scene di vita quotidiana per le strade di Mosca, e che ci mostra anche la sua arditezza alla ricerca di inquadrature a sensazione, sopra, sotto o a fianco di treni in corsa.\nIl film si apre con il totale di una sala cinematografica che da vuota si riempie in un attimo. La stessa sala si rivedr\u00e0 in chiusura del film dopo una sequenza nella quale la macchina da presa ha cominciato a muoversi da sola sul treppiedi, senza operatore, e prima di vedere la facciata del Teatro Bol'\u0161oj frantumarsi grazie ad un effetto ottico.\nSignificato.\nVertov credeva che le storie di finzione fossero solo fumo che il potere borghese gettava negli occhi del popolo. La sua opera cinematografica \u00e8 perci\u00f2 tutta tesa a raggiungere uno scopo sociale, attraverso la documentazione della sola realt\u00e0, anche laddove l'occhio umano non pu\u00f2 arrivare. Solo la verit\u00e0 interessa l'occhio della cinepresa e solo guardando e mostrando cose reali si pu\u00f2 costruire una societ\u00e0 migliore.\nIl suo purismo trova riscontri in altri ambiti della cultura sovietica del tempo, ma nell'ambito cinematografico, in piena espansione, i contrasti sono grandi anche all'interno di un Paese dominato da un'ideologia cos\u00ec forte e unificante.\nCos\u00ec dopo alcuni anni improntati al rigore e a diffondere le tesi del movimento \"kinoglaz\", Vertov si trova nella necessit\u00e0 di dare una risposta pi\u00f9 forte alle critiche che, ora, gli giungono anche dagli apparati di partito, preoccupati che troppa sete di verit\u00e0 si scontri con le esigenze della propaganda.\n\"L'uomo con la macchina da presa\" va oltre i documentari girati per strada, fuori dalle fabbriche, nei villaggi, ecc. Stavolta insieme alle scene di vita quotidiana \u00e8 lo stesso operatore ad essere ripreso. Lui \u00e8 l'oggetto stesso dell'indagine dell'occhio scrutatore, nell'atto di spostarsi, sistemare i suoi attrezzi o semplicemente filmare.\n\u00c8 un primo caso di cinema nel cinema che, al di l\u00e0 dell'iniziale intento ideologico (il cineoperatore lavoratore alla pari dell'operaio), innesca un meccanismo di meta-cinema che coinvolge in un piacevole gioco tanto lo spettatore quanto il regista che, perso il \"purismo\" iniziale, acquista per\u00f2 una grande forza espressiva.\nVertov, esibendo abilit\u00e0 ed estro con riprese innovative e giochi di montaggio esasperati quasi fosse un saggio di tecniche d'avanguardia, si serve della sua padronanza del mezzo tecnico per dare impulso alla sua idea di cinema, sino a questo film improntata alla ricerca della verit\u00e0 cronachistica, e ora lanciata verso la scrittura di un nuovo linguaggio espressivo.\nLa verit\u00e0 dell'occhio che guarda diventa essa stessa una verit\u00e0 da osservare, innescando riflessioni nello spettatore cui forse non \u00e8 pi\u00f9 possibile dare risposte certe.\nForse sta anche in questo il motivo per cui questo film segner\u00e0 l'apice della carriera di Vertov, incapace in seguito, pur dando vita a documentari di grande valore, di ritrovare quella vena dirompente, sagace e moderna che caratterizza \"L'uomo con la macchina da presa\".\nDopo un parziale obl\u00eco, oggi quest'opera \u00e8 riconosciuta come un caposaldo della cinematografia mondiale. E questo lo si deve alle capacit\u00e0 tecniche artistiche di Vertov e di suo fratello, Mikhail Kaufman, operatore nonch\u00e9 protagonista del film, ma soprattutto all'originalit\u00e0 del soggetto.\nAccoglienza.\nIniziale.\nAlla sua uscita \"L'uomo con la macchina da presa\" non ricevette giudizi unanimi. I contemporanei di Vertov in Unione Sovietica criticarono il film per la prevalenza della forma sul contenuto accusandolo di formalismo, e il grande regista Sergej \u0116jzen\u0161tejn arriv\u00f2 persino a deridere la pellicola definendola \"teppismo cinematografico senza senso\". L'opera venne molto criticata anche in Occidente. Il documentarista Paul Rotha disse che in Gran Bretagna, Vertov era \"guardato come una sorta di scherzo e nulla pi\u00f9, e non veniva preso sul serio da nessuno\". Il ritmo del montaggio del film \u2014 quattro volte pi\u00f9 veloce di un tipico film dell'epoca, con circa 1,775 inquadrature diverse \u2014 disturb\u00f2 anche alcuni spettatori, incluso il recensore del \"The New York Times\" Mordaunt Hall: \"Il regista, Dziga Vertov, non tiene in considerazione il fatto che l'occhio umano ha bisogno di fissare uno spazio per un determinato lasso di tempo per potersi concentrare e prestare attenzione\".\nVertov, definito da Sadoul \u00abteorico del documentario immediato\u00bb, dove tecnica e meraviglia vanno di pari passo , impiega soltanto successivamente, riguardo al proprio metodo, l'espressione di cinema verit\u00e0, espressione che dopo il 1960 venne raccolta \u00abcome una bandiera da un gruppo di documentaristi che scoprirono la possibilit\u00e0 d'una \"macchina da presa viva\", occhio e orecchio a un tempo, capace di cogliere la vita di sorpresa. Si compivano cos\u00ec nel cinema le predizioni d'un profeta lirico\u00bb dei tempi del cinema muto.\nGran parte del pubblico non colse le innovazioni e le scelte stilistiche di Vertov, e giudic\u00f2 il film semplicemente noioso e senza senso.\nRivalutazione.\nCon il passare dei decenni, \"L'uomo con la macchina da presa\" ebbe un'ampia rivalutazione da parte della critica e dei cinefili, tanto da essere attualmente considerato \"uno dei pi\u00f9 grandi film mai girati\", nel 2012 si \u00e8 classificato ottavo nella lista dei migliori film di sempre redatta dalla rivista \"Sight &amp; Sound\", e primo assoluto tra i documentari nel 2014. Nel 2009, il critico cinematografico Roger Ebert, a proposito del film, scrisse: \"[Vertov] ha reso esplicito e poetico il dono sorprendente che il cinema ha reso possibile, quello di organizzare ci\u00f2 che vediamo, ordinandolo, imponendo un ritmo ed un linguaggio, e trascendendolo\".\nAspetti tecnico-stilistici.\nIl film \u00e8 privo di didascalie, andando cos\u00ec contro le pi\u00f9 semplici e consolidate convenzioni del cinema muto.\nDal punto di vista tecnico \u00e8 un'esibizione di tutto ci\u00f2 che l'inventiva e lo slancio sperimentale dell'epoca potessero esprimere. Doppie esposizioni, salti di scena, carrellate, riprese oblique, primissimi piani, \"split screen\", \"fast motion\", \"slow motion\", \"freeze frames\" e tanto altro ancora, corredato oltretutto anche dal documento delle spericolatezze effettuate dallo stesso operatore per la realizzazione di riprese bizzarre ed originali. Insomma, l'avanguardia espressa e documentata al tempo stesso."}
{"id": "533467", "revid": "1318658", "url": "https://it.wikipedia.org/wiki?curid=533467", "title": "Giuseppe Abbamonte", "text": "Avvocato cassazionista e professore ordinario fuori ruolo di Diritto amministrativo, Diritto finanziario e costituzionale all'Universit\u00e0 degli Studi di Napoli Federico II, ha partecipato a molti dei pi\u00f9 importanti processi nel settore del diritto amministrativo e costituzionale che si sono tenuti negli ultimi anni in Italia. \nBiografia.\nPrecedentemente alla cattedra universitaria, aveva ricoperto anche la carica di magistrato ordinario: \"fu notato (...) da Carlo Maria Jaccarino, che lo avvi\u00f2 a una brillante carriera accademica (trascorsa prima a Macerata, poi a Bari, quindi a Napoli) alla quale Abbamonte annod\u00f2 strettamente quella forense\".\nNel 1987 gli fu conferito il premio \u00abAldo Sandulli\u00bb. Nel 2014 gli \u00e8 stato conferito il premio \u00abMagister in Mediation\u00bb al Senato della Repubblica, durante il IX Forum Nazionale dei Mediatori. Nel 2015 \u00e8 stato consegnato alla Presidenza del Consiglio, al Ministero dell\u2019Interno ed al Ministero per gli affari regionali un parere legale a firma congiunta degli Avv.ti Giuseppe Abbamonte e Pietro Rescigno che motiva le ragioni di inapplicabilit\u00e0 della legge Severino nei confronti del neo Governatore della Campania on. Vincenzo De Luca.\n\u00c8 stato presidente della Societ\u00e0 Italiana degli Avvocati amministrativisti e docente all'Accademia Pontaniana. \u00c8 stato membro del Comitato scientifico della rivista \"Istituzioni e imprese\" e nel Comitato scientifico rivista internet www.giustamm.it. \u00c8 stato presidente della commissione del premio internazionale \"Sebetia-Ter\".\n\u00c8 scomparso il 13 dicembre 2016, nella sua abitazione napoletana, all'et\u00e0 di 93 anni."}
{"id": "533472", "revid": "919135", "url": "https://it.wikipedia.org/wiki?curid=533472", "title": "Congettura di Legendre", "text": "La congettura di Legendre, da Adrien-Marie Legendre, afferma che esiste sempre un numero primo compreso fra formula_1 ed formula_2. Questa congettura fa parte dei problemi di Landau e, fino ad oggi, non \u00e8 stata dimostrata.\nNel 1965 Chen Jingrun dimostr\u00f2 che esiste sempre un numero compreso fra formula_1 ed formula_2 che sia un primo o un semiprimo, ossia il prodotto di due primi. Inoltre, \u00e8 noto che esiste sempre un numero primo fra formula_5 ed formula_6, con formula_7 (dimostrato da J. Iwaniec e H. Pintz nel 1984).\nLa sequenza dei pi\u00f9 piccoli primi compresi fra formula_1 ed formula_2 \u00e8 2, 5, 11, 17, 29, 37, 53, 67, 83, 101, 127, 149, 173, 197, 227, 257, 293, 331, 367, 401, ... .\nLa sequenza del numero di primi compresi fra formula_1 ed formula_2 \u00e8 2, 2, 2, 3, 2, 4, 3, 4, 3, 5, 4, 5, 5, 4, 6, 7, 5, 6, 6, 7, 7, 7, 6, 9, ... ."}
{"id": "533477", "revid": "44939", "url": "https://it.wikipedia.org/wiki?curid=533477", "title": "Chetone", "text": ""}
{"id": "533483", "revid": "767487", "url": "https://it.wikipedia.org/wiki?curid=533483", "title": "Buon Sangue Live", "text": "Buon Sangue Live \u00e8 il primo DVD di Jovanotti. Contiene la registrazione del concerto tenutosi a Milano il 25 novembre 2005, parte del tour promozionale dell'album \"Buon sangue\"."}
{"id": "533484", "revid": "124258518", "url": "https://it.wikipedia.org/wiki?curid=533484", "title": "Cuore di pietra (romanzo)", "text": "Cuore di pietra \u00e8 un romanzo storico di Sebastiano Vassalli pubblicato nel 1996 dalla casa editrice Einaudi nella collana Supercoralli. Racconta la storia romanzata degli avvenimenti che ruotano intorno alla vicenda della maestosa casa del conte Basilio Pignatelli, posta sullo sfondo dei grandi eventi storici dagli inizi del Regno d'Italia ai giorni nostri. Vassalli racconta, famiglia dopo famiglia, i sogni, le pazzie e le virt\u00f9 degli italiani del periodo del progresso, che vedono il mondo cambiare radicalmente in tutti i suoi aspetti.\nStruttura del romanzo.\nProtagonista del romanzo \u00e8 la grande Casa \u2013 in realt\u00e0 un palazzo \u2013 che l'Architetto ha costruito per il conte Basilio Pignatelli.\nQuesta si trova in una citt\u00e0\nche dalle descrizioni si pu\u00f2 identificare con Novara, citt\u00e0 adottiva dell'autore, mentre la Casa non \u00e8 altro che Villa Bossi, in cui ha anche vissuto per qualche tempo.\nIn effetti il romanzo non contiene alcun riferimento preciso, bens\u00ec solo indicazioni sempre vaghe e indeterminate: spaziali, temporali o storiche che siano.\nLa vicenda si svolge dalla costruzione della casa (all'epoca della spedizione dei mille) fino all'epoca contemporanea, ed \u00e8 in realt\u00e0 la composizione di decine di storie diverse, il cui filo comune o meglio pretesto \u00e8 proprio la sedicente protagonista: attraverso queste vicende si toccano tutti gli eventi e le ideologie importanti della storia d'Italia a partire dall'unificazione, che viene cos\u00ec delineata e interpretata in maniera molto pi\u00f9 puntuale di quanto lascerebbe supporre l'anzidetta indeterminatezza (il che permette di parlare di romanzo storico). L'autore non si nasconde dietro un narratore imparziale, silenzioso e invisibile, bens\u00ec fa sempre ben trasparire la propria interpretazione, anche se quasi sempre in modo molto discreto, generalmente attraverso i propri personaggi \u2013 e i loro discorsi riportati collo strumento del discorso indiretto libero \u2013, ma anche con dei giudizi pi\u00f9 o meno palesi dello stesso narratore.\nIl romanzo \u00e8 tutto un susseguirsi di personaggi e aneddoti molto specifici eppure archetipi, dipinti con maestria formando delle immagini delineate con pochi tratti e che ciononostante sembrano balzare fuori della pagina, vive e reali pi\u00f9 che mai: tutto ci\u00f2 con una prosa icastica ed efficace, rapida e leggera, semplice ma non trascurata anche se quasi popolare (l'autore non si fa scrupolo di usare \"gli\" per \"loro\", ad esempio).\nL'Architetto, il Tempo e gli Dei.\nQuasi tutti i personaggi sono animati dalla velleit\u00e0 di fare qualcosa che lasci segni duraturi nel tempo, ma falliscono sempre perch\u00e9 o non riescono a concludere nulla o comunque quello che fanno viene vanificato.\nIl primo - e forse il pi\u00f9 importante - personaggio di questo tipo \u00e8 l'Architetto (identificabile in Alessandro Antonelli), che non fa altro che progetti incredibilmente grandiosi ed esagerati, per di pi\u00f9 senza chiedere il parere del committente, in nome dei superiori fini dell'Arte, che in realt\u00e0 sono solo quelli del suo ego personale.\nAll'inizio del libro comincia la sua opera nella citt\u00e0 conquistandosi l'incarico di aggiungere una cupola alla chiesa, grazie al prestigio di cui gode in forza della raccomandazione del re, che in realt\u00e0 gliel'ha concessa solo per liberarsi di lui e del suo faraonico progetto di reggia, che aveva rifiutato scandalizzato dicendogli che gli avrebbe attirato il \"cachinno\" di tutti i sovrani d'Europa. Per\u00f2 l'Architetto esaurisce tutto il denaro fornitogli dal municipio nel rinforzare le pareti prima, e poi (dopo un rifinanziamento) per costruire due ordini di colonne, cos\u00ec che non riesce ad arrivare alla grandiosa cupola che aveva progettato.\nRipiega allora sul conte, e di fatto l'inganna costruendogli un costosissimo ed enorme palazzo che il conte non vuole affatto e che lo dissangua prosciugandone il patrimonio; questo ancora una volta solo per i propri progetti: in questo caso, costruire un edificio in continuit\u00e0 con la (futuribile) cupola della chiesa da lui progettata.\nLa casa, nonostante tutti i sogni dell'Architetto, \u00e8 destinata a una lunga decadenza, che la porter\u00e0 ad essere divisa in quattordici appartamenti da affittare e poi \u2013 una volta donata dall'ultima erede a un'associazione di beneficenza che vorrebbe demolirla per costruire un palazzo di venti o trenta piani \u2013 ad essere abbandonata alla rovina e all'occupazione di una torma di abitatori abusivi immigrati (questa \u00e8 anche l'esperienza personale dell'autore, che da anni cerca di ottenere che Villa Bossi sia restaurata).\nQuesto \u00e8 solo uno degli esempi con cui l'autore mostra che la mania umana di rincorrere degli obiettivi eroici che lascino un segno \u00e8 vana, perch\u00e9 il tempo cancella tutto, e in realt\u00e0 non ha altro significato che questo (anche per ci\u00f2 nel romanzo regna l'indeterminatezza e non ci sono riferimenti temporali precisi): gli Dei si divertono sommamente allo spettacolo degli uomini che si affannano in questo modo senza motivo. \nQuesto \u00e8 probabilmente il messaggio pi\u00f9 importante che l'autore vuole comunicare, e che infatti \u00e8 esplicitato nel prologo ma soprattutto nell'epilogo, entrambi titolati \"Gli Dei\".\nGli scienziati della rivoluzione.\nUn altro argomento cui l'autore dedica molto spazio \u00e8 quello dei cosiddetti \u00abscienziati della rivoluzione\u00bb, che si incontrano varie volte nel corso del romanzo, nelle vicende di vari personaggi, che sono le vicende dell'Italia.\nUno dei passaggi in cui la critica agli scienziati della rivoluzione \u00e8 nell'omonimo 20\u00ba capitolo: la Grande guerra \u00e8 appena finita e in tutta la penisola scoppiano ovunque scioperi a oltranza; le fabbriche vengono occupate; molti fienili vengono bruciati.\nQui Alessandro Annovazzi ha una discussione con quelli che chiama \u00abscienziati della rivoluzione\u00bb, cio\u00e8 coloro che credono che il sistema capitalistico sia prossimo a crollare, che la borghesia scomparir\u00e0 presto e poi il proletariato potr\u00e0 finalmente prendere il comando, senza dover far altro che aspettare. Annovazzi contesta che \u00abse si continua a gridare alla rivoluzione e non la si fa, si ottiene soltanto di far crescere l'odio...\u00bb.\nUn'altra critica alla rivoluzione si ha nel capitolo \"Pi\u00f9 libri meno litri\" (16\u00b0), dove il deputato Antonio Annovazzi (padre di Alessandro Annovazzi) fonda una biblioteca per l'acculturamento dei poveri (la moglie Maria Maddalena Annovazzi vi terr\u00e0 anche lezioni per alfabetizzarli): all'inaugurazione interviene addirittura Filippo Turati, che viene criticato da due ubriachi che propugnano invece la rivoluzione violenta dal basso, per la quale non servono i libri. Segue un discorso riformista di Turati che demolisce i progetti degli scienziati della rivoluzione, spiegando le critiche cui questi sono soggetti in vari punti del romanzo.\nOvviamente anche la biblioteca \u00e8 destinata a finir male: sar\u00e0 bruciata dai repubblichini, in una loro sanguinosa incursione in citt\u00e0 dopo la costituzione della Repubblica di Sal\u00f2.\nTrama.\nIl romanzo \u00e8 ambientato a Novara, una piccola citt\u00e0 di provincia circondata da montagne innevate, che furono nel tempo scenari di numerose guerre, fra le quali quella contro i \"Crucchi\". Protagonista del romanzo \u00e8 la grande Casa-palazzo che l'Architetto ristruttur\u00f2 per il conte Basilio Pignatelli, grande signore napoletano giunto in paese per mettere la sua spada al servizio del Re. Questo maestoso edificio, fu costruito con l'unico scopo di durare nei secoli, distinguendosi nel paesino per la sua magnificenza e regalit\u00e0. Inizia cos\u00ec la storia della grande casa che assister\u00e0 ad amori e tragedie in un'Italia molto fragile e allo stesso tempo capace di invenzioni uniche come il velocipede, la Fiat Topolino e la Isotta Fraschini che segnarono l'inizio di una nuova stagione. La propriet\u00e0 venne tramandata di figlio in figlio, fino al momento in cui la famiglia, che non godeva pi\u00f9 dei suoi privilegi, fu costretta ad affittare alcune camere della casa, che oggi abbandonata a se stessa offre rifugio alla gente perduta di questa terra.\nPersonaggi.\nL'Architetto: Professionista scorbutico, identificabile nella figura di Alessandro Antonelli, che aleggia in tutto il romanzo. Il personaggio, caratterizzato da smisurata ambizione narcisistica, non prende minimamente in considerazione i limiti economici dei clienti, imponendo loro i suoi gusti e concentrandosi unicamente sulla maestosit\u00e0 delle proprie opere.\nConte Pignatelli: il conte Basilio Pignatelli, uomo di piccola statura , scuro di carnagione e ufficiale del re, giunge al nord lasciando l'amata Napoli per un affare di donne; al suo arrivo acquister\u00e0 una grande casa sul viale dei bastioni, da ristrutturare (in realt\u00e0 fu demolita per essere ricostruita a partire dalle cantine) ove trasferirsi con tutta la sua famiglia e la servit\u00f9. Morir\u00e0 in circostanze misteriose nel suo ufficio. Il conte Pignatelli ha tre figli: \n\u2022 Raffaele, primogenito, ufficiale dei granatieri con la moglie Assunta e i loro due bambini, Giacomo e Maria Gabriella;\n\u2022 Alfonso, il secondogenito, procuratore legale con l'ambizione di entrare in politica, con la moglie Lucia in attesa di un figlio;\n\u2022 Orsola, la giovane e infelice terzogenita, di bassa statura e bruttina di viso, in questo somigliante al padre. Si innamorer\u00e0 di un aitante pittore sposato, per il quale si toglier\u00e0 la vita;"}
{"id": "533485", "revid": "33277", "url": "https://it.wikipedia.org/wiki?curid=533485", "title": "Diocesi di Li\u00e8ge", "text": ""}
{"id": "533487", "revid": "123619619", "url": "https://it.wikipedia.org/wiki?curid=533487", "title": "Rockabilly", "text": "Il rockabilly \u00e8 un genere musicale sviluppatosi nei primi anni cinquanta. \u00c8 una fusione tra bluegrass, country, boogie woogie e jazz, originaria del sud degli Stati Uniti. \nStoria.\nFra i precursori del Rockabilly vi sarebbe anche una danza dell'Africa occidentale, il rak. Come scrisse Michael Ventura nel suo saggio sulla musica rock, \"Hear that Long Snake Moan\": \"Il rito voodoo della possessione da parte del dio \u00e8 diventato lo standard di performance statunitense nel rock'n'roll. Elvis Presley, Little Richard, Jerry Lee Lewis, James Brown, Janis Joplin, Tina Turner, Jim Morrison, Wanda Jackson, Johnny Rotten, Prince - essi si lasciarono possedere non da alcun dio che potessero nominare ma dallo spirito che sentivano nella musica. Il loro comportamento in questo stato di possessione era qualcosa che la societ\u00e0 occidentale non aveva mai tollerato prima.\"\nIl rockabilly \u00e8 suonato prevalentemente con chitarra semiacustica o elettrica, contrabbasso e batteria.\nEra tra i generi pi\u00f9 suonati dai musicisti bianchi (di cui molti del sud degli Stati Uniti).\nEtimologia.\nRockabilly \u00e8 una parola macedonia composta dall'unione di \"rock and roll\" e \"hillbilly\" (termine dispregiativo usato per definire i montanari degli Appalachi e, in senso generico, significava cafone di campagna).\nEstetica.\nGli amanti del genere sono conosciuti come \"rockabillies\", o \"billys\". Si contraddistinguono anche per l'abbigliamento che riflette per lo stile dei musicisti degli anni cinquanta: pantaloni, magliette colorate, cappotti col collo alzato, una scarpa particolare usata negli anni cinquanta chiamata brothel creeper, pantaloni jeans Levi's (501 o 505) e altri articoli come t-shirt e giacche da moto.\nI rockabilly avevano molti elementi in comune con altri movimenti dell'epoca come i Greasers, i Teddy Boys e i Rockers. Tutti avevano una passione per le classiche automobili statunitensi come le Cadillac, le motociclette inglesi, il rock and roll.\nIl taglio di capelli \u00e8 solitamente il \"pomp\" o pompadour che era molto popolare negli anni cinquanta con artisti come Buddy Holly, Jerry Lee Lewis o Elvis Presley."}
{"id": "533490", "revid": "123769865", "url": "https://it.wikipedia.org/wiki?curid=533490", "title": "Lamberto di Maastricht", "text": "Venne assassinato per ordine di Pipino di Herstal ed \u00e8, per questo, venerato come santo e martire dalla Chiesa cattolica\nBiografia.\nFiglio di Crodoberto della stirpe dei Robertingi, di Maastricht, fu affidato alle cure dello zio, il vescovo Teodardo di Tongres, e venne poi educato presso la corte dei sovrani merovingi.\nCon il consenso del re Childerico II di Austrasia, attorno al 670 succedette allo zio come vescovo di Tongres e Maastricht: nel 675 fu deposto da Ebroino, maggiordomo di palazzo del successore di Childerico, Clodoveo III, e rinchiuso nell'abbazia di Stavelot.\nRimase in convento fino al 681, quando venne liberato dal nuovo maggiordomo, Pipino di Herstal, e pot\u00e9 riprendere possesso della sua sede: prefer\u00ec lasciare l'amministrazione della diocesi al suo assistente, Faramondo, e dedicarsi all'evangelizzazione del Brabante insieme a san Villibrordo.\nDifese l'autonomia e le libert\u00e0 della sua diocesi contro il crescente potere di Pipino: un suo nipote arriv\u00f2 ad uccidere in duello Dodone, un \"domesticus\" del Maggiordomo. Fu per questo fatto uccidere da Pipino a Liegi, mentre celebrava la messa nella cappella dei \"santi Cosma e Damiano\". Per la Chiesa cattolica, la causa dell'omicidio fu la pubblica denuncia dell'unione tra Pipino e la sua concubina Alpaide (madre di Carlo Martello) ed \u00e8 per questo venerato come martire della difesa del vincolo matrimoniale (il maggiordomo era sposato con Plectrude).\nUberto, succeduto a Lamberto come vescovo di Tongres e Maastricht, trasfer\u00ec la sede episcopale a Liegi, dove fece erigere una cattedrale (\"Notre Dame et Sain-Lambert\") sul luogo del martirio del predecessore.\nMemoria liturgica il 17 settembre."}
{"id": "533494", "revid": "1305772", "url": "https://it.wikipedia.org/wiki?curid=533494", "title": "San Lamberto", "text": "San Lamberto \u00e8 l'appellativo di vari santi, tra i quali:"}
{"id": "533500", "revid": "125816316", "url": "https://it.wikipedia.org/wiki?curid=533500", "title": "Cosma e Damiano", "text": "I santi Secondo la tradizione furono nella prima generazione di martiri sotto l'impero di Diocleziano: sono venerati da tutte le Chiese cristiane che ammettono il culto dei santi.\nDal momento che non vollero mai denaro o beni in cambio della loro pratica di medici e guaritori, furono soprannominati \"Anargyroi\" (dal greco antico \u0391\u03bd\u03ac\u03c1\u03b3\u03c5\u03c1\u03bf\u03b9, \"senza argento\" o \"Santi non mercenari\"). \u00c8 stato detto che grazie a queste opere convertirono molte persone alla fede cattolica.\nStoria.\nLe fonti pervenuteci non sono pienamente concordanti tra loro, pur avendo molti aspetti comuni, ma riportano tre diverse tradizioni:\nTutte e tre le tradizioni fanno riferimento a \"fratelli, gemelli e medici. Damiano viene per\u00f2 perlopi\u00f9 considerato il fratello minore e non gemello\". Questi erano in grado di operare prodigiose \"guarigioni\" e \"miracoli\", e la loro azione era completamente gratuita nei confronti di tutti, da qui l'appellativo \"an\u00e0rgiri\" (dal greco \"anargyroi\" = senza denaro). Con questo termine si designavano nella Chiesa greca i santi che, secondo gli scritti agiografici, esercitavano la medicina senza alcuna retribuzione. Grazie a questa fama, i due diventarono tradizionalmente santi protettori dei medici e dei farmacisti.\nPare che i due fossero originari dell'Arabia, appartenenti ad una ricca famiglia. Il padre, Niceforo, si convert\u00ec al cristianesimo dopo la loro nascita, ma mor\u00ec durante una persecuzione in Cilicia; la madre, Teodota (o Teodora), da pi\u00f9 tempo cristiana, si occup\u00f2 della loro prima educazione. Dopo aver appreso l'arte medica nella provincia romana di Siria, praticarono la loro professione nella citt\u00e0 portuale di \u00c6gea, in Cilicia, sul golfo di Alessandretta (attuale Turchia).\nNota \u00e8 la loro gratuit\u00e0 nell'operare i loro servizi medici, in applicazione del precetto evangelico: \"Gratis accepistis, gratis date\" (Mt 10,8). Uno dei loro pi\u00f9 celebri miracoli, tramandati dalla tradizione, fu quello di aver sostituito la gamba ulcerata di un loro paziente con quella di un etiope morto di recente.\nSecondo la \"passio\", tuttavia, in una sola occasione era stata elargita ai santi una ricompensa, di tre uova nelle mani del fratello minore Damiano, da parte di una contadina, Palladia, un\"'emorroissa\", miracolosamente guarita. Cosma era rimasto tanto deluso e mortificato per quel gesto, da esprimere la volont\u00e0 che le sue spoglie fossero deposte, dopo la morte, lontane da quelle del fratello.\nDurante le persecuzioni dei cristiani promosse dall'imperatore illiro-romano Diocleziano (284 \u2013 305) furono fatti arrestare dal prefetto di Cilicia, Lisia. Avrebbero quindi subito un feroce martirio, cos\u00ec atroce che su alcuni martirologi \u00e8 scritto che essi furono \"martiri cinque volte\". I supplizi subiti da Cosma e Damiano differiscono secondo le fonti. Secondo alcune furono dapprima lapidati, ma le pietre rimbalzarono contro i soldati; secondo altre furono crudelmente fustigati, crocefissi e bersagliati dai dardi, ma le lance rimbalzarono senza riuscire a fare loro del male; altre fonti ancora narrano che furono gettati in mare da un alto dirupo con un macigno appeso al collo, ma i legacci si sciolsero e i fratelli riuscirono a salvarsi, e ancora incatenati e messi in una fornace ardente, senza venire bruciati.\nFurono quindi decapitati, assieme ai loro fratelli pi\u00f9 giovani (o discepoli), Antimo, Leonzio ed Euprepio, nella citt\u00e0 di Cirro, nei pressi di Antiochia.\nDopo il loro martirio, coloro che avevano assistito al macabro spettacolo vollero dare degna sepoltura a coloro che tanto bene avevano elargito in vita, cercando anche di rispettare la volont\u00e0 di Cosma circa la separata sepoltura: ci\u00f2 fu loro impedito da un cammello che, secondo la leggenda, prese voce, dicendo che Damiano aveva accettato quella ricompensa solo perch\u00e9 mosso da spirito di carit\u00e0, onde evitare che quella povera donna potesse sentirsi umiliata dal rifiuto. I presenti diedero dunque sepoltura ai loro corpi deponendoli l'uno a fianco dell'altro.\nIl culto dei santi Cosma e Damiano, invocati come potenti taumaturghi, inizi\u00f2 subito dopo la loro morte. Il vescovo di Cirro, Teodoreto (\u2020 458), parla gi\u00e0 della divisione delle loro reliquie, inviate alle numerose chiese gi\u00e0 sorte in loro onore (a Gerusalemme, in Egitto, in Mesopotamia); l'imperatore Giustiniano I e il patriarca Proclo dedicarono ai santi una basilica di Costantinopoli che divenne meta di numerosi pellegrinaggi; anche a Roma papa Felice IV (526 - 530) edific\u00f2, sul sito dell'antico \"Templum Romuli\" e della \"Bibliotheca Pacis\", nel Tempio della Pace, una basilica a loro intitolata e ne favor\u00ec il culto in opposizione a quello per i pagani Castore e Polluce.\nI crani dei santi vennero traslati da Roma nel X secolo e portati a Brema: nel 1581 Maria, figlia di Carlo V, li don\u00f2 alla chiesa del convento delle clarisse di Madrid: le stesse reliquie sono per\u00f2 venerate anche nella chiesa di San Michele Arcangelo a Monaco di Baviera dove, in base all'iscrizione sul reliquiario, vennero poste nel XV secolo. Il primo documento che attesta la presenza delle reliquie delle braccia dei Santi a Bitonto \u00e8 del 1572, data di svolgimento della visita pastorale di monsignor Musso.\nIl culto dei taumaturghi, secondo quanto risulta da alcune testimonianze iconografiche, \u00e8 per\u00f2 introdotto in Bitonto fin dal XIV secolo.\nRicorrenze.\nLe tre tradizioni della vita dei Santi Cosma e Damiano furono inoltre inserite nel contesto dei libri liturgici greci, e ad ogni tradizione fu indicato il giorno festivo specifico:\nCulti e patronati italiani.\nAbruzzo.\nSono venerati a Cagnano Amiterno in provincia di l'Aquila, Castel di Sangro, Roccascalegna, Altino e nel piccolo centro di Lentella, in provincia di Chieti. Questi due santi, sono venerati anche a Caprara d'Abruzzo (PE), con una festa in loro onore che si svolge la seconda domenica di ottobre.\nBasilicata.\nSono venerati a Montescaglioso in provincia di Matera nella chiesa dell'Immacolata. La processione si svolge per le vie cittadine accompagnata dai fedeli e dalla banda musicale. Sono inoltre venerati nella Parrocchia SS. Annunziata di Rionero in Vulture (PZ) dove vengono festeggiati con una novena ed una processione.\nA Bernalda, in provincia di Matera, vengono venerati nella parrocchia Mater Ecclesiae.\nA Miglionico, in provincia di Matera, vengono venerati la seconda domenica di ottobre con una messa solenne ed una processione per le vie del centro storico.\nLiguria.\nChiesa dei Santi Cosma e Damiano (Genova))\nA Torre Paponi, frazione di Pietrabruna (Imperia) si trova la chiesa parrocchiale dedicata ai SS. Cosma e Damiano (1734).\nSicilia.\nA Palermo \u00e8 caratteristica la festa dei santi Cosma e Damiano, patroni della borgata di Sferracavallo.\nLa processione dei santi Cosma e Damiano si svolgeva con grande affluenza di fedeli e con passo veloce per portare i simulacri dei santi a tutti gli ammalati che ne avessero fatto richiesta. Molti erano gli ammalati; molte le richieste, ma limitato il tempo. Pertanto era necessario andare velocemente per dare a tutti gli ammalati la possibilit\u00e0 di pregare chiedendo la liberazione dalle malattie. Ogni anno pertanto, nell'ultima domenica di settembre la pesante \"vara\" con i simulacri dei Ss. Cosma e Damiano viene portata per le vie della Borgata da un folto numero di giovani vestiti di bianco con un fazzoletto rosso legato ai fianchi, uno al collo e a piedi nudi. La devozione \u00e8 testimoniata dai numerosi ex voto presenti nella Chiesa dei Ss. Cosma e Damiano.\nA Sciglio, frazione di Roccalumera (Messina) si venera un simulacro ottocentesco dei Santi Medici molto particolare, in quanto raffigura i due Santi nell'atto di svolgere una vera e propria operazione chirurgica. I festeggiamenti in onore dei patroni principali della comunit\u00e0 scigliese, si svolgono dal venerd\u00ec precedente la penultima domenica di settembre, giorno d'inizio del novenario quando il simulacro dei santi martiri all'inizio della celebrazione eucaristica viene traslato dalla Cameretta in cui viene custodito durante l'anno e posto nella navata della chiesa alla destra dell'abside.\nOrmai \u00e8 in uso da una decina di anni che il gioved\u00ec precedente l'ultima domenica di settembre, data tradizionale dei festeggiamenti, il simulacro dei santi anargiri venga trasportato in piazza Caduti dove sosta per l'intera notte ed il giorno seguente, in modo da dare la possibilit\u00e0 a quanti non possono recarsi alla Chiesa parrocchiale di poter venerare i due santi; in serata, dopo la celebrazione all'aperto dove viene amministrato il sacramento dell'unzione degli infermi, il simulacro viene ricondotto nella chiesa parrocchiale con una fiaccolata. Il sabato vigilia dei festeggiamenti inizia gi\u00e0 a sentirsi il clima della grande festa imminente e nel pomeriggio essa viene annunciata dal suono del tamburo; mentre gi\u00e0 giungono i primi pellegrini, verso l'ora del crepuscolo vengono celebrati dal parroco i primi vespri dei festeggiamenti e la santa messa.\nIl giorno successivo, giorno della festa, sin dalle ore quattro del mattino giungono i primi devoti. Un tempo la grande maggioranza di essi vi si recava a piedi dai paesi vicini, ma oggi sono meno numerosi coloro che continuano questa tradizione; alcuni tra i pi\u00f9 devoti percorrevano addirittura in ginocchio la salita di via San Cosimo che conduce alla chiesa, mentre oggi \u00e8 raro, ma non ancora in disuso, che qualcuno di essi percorra in ginocchio il corridoio della navata fino ai piedi dell'altare. Altra usanza ormai rara era quella di recare in dono ai Santi Martiri oggetti in cera o argento che riproducevano la parte del corpo guarita per loro intercessione, mentre ancora \u00e8 vivo l'uso di donare monili in oro che vanno a far parte del manto votivo che gi\u00e0 dai primi vespri del sabato sera orna il gruppo statuario. Tornando alla festa, i devoti partecipano dalle cinque del mattino alle celebrazioni eucaristiche che si svolgono ininterrottamente fino alle ore dieci, mentre alle ore undici viene celebrata la messa solenne, di solito presieduta da un alto prelato della chiesa messinese. Nel pomeriggio si svolge il momento pi\u00f9 tradizionalmente partecipato: la solenne processione del simulacro e del reliquiario dei santi Cosma e Damiano per le vie del paese. Forte \u00e8 la partecipazione e il senso di attaccamento che viene dimostrato soprattutto dai portatori durante questo avvenimento, che culmina nel tradizionale rientro in chiesa con la suggestiva alzata del simulacro, e la benedizione con le reliquie dei martiri. Il tutto viene concluso alla mezzanotte dai fuochi artificiali.\nA Sferracavallo (Palermo) si celebrano i santi Cosma e Damiano con dei giochi, celebrazioni liturgiche e una processione nell'ultima domenica di settembre che dura una giornata e che attraversa tutto il borgo. Infine il luned\u00ec successivo si chiudono i festeggiamenti con uno spettacolo di giochi pirotecnici che dura dalle 23:30 a mezzanotte.\nI santi sono festeggiati anche nella parrocchia di S. Ippolito di Palermo, dove si conservano le antiche statue provenienti dalla chiesa dei santi Cosma e Damiano nel mercato del Capo, chiusa al culto da decenni.\nA Petralia Soprana nella chiesa di Santa Maria di Loreto si festeggiano solennemente i Santi Medici Cosimo e Damiano il 27 settembre ogni anno in occasione della festa si pu\u00f2 assistere ad una grande fiera e nel pomeriggio alla processione dei simulacri portati a spalla su una pesante vara che permette grazie ad un meccanismo di passare anche nelle vie pi\u00f9 strette del borgo medievale.\nCampania.\nIn Campania, il loro culto \u00e8 diffuso a Ravello nel santuario dei Santi Cosma e Damiano dove, dal giorno della festa (26 settembre) alla prima met\u00e0 di novembre giungono al santuario situato nella roccia oltre 15000 pellegrini dai paesi della costiera amalfitana, da Gragnano, da Lettere e dall'agro nocerino sarnese. Anche nella citt\u00e0 di Eboli \u00e8 presente un duomo a loro intitolato, dove il 27 settembre di ogni anno si svolge la loro festa molto sentita dal popolo ebolitano e dalle popolazioni limitrofe. La notte fra il 26 ed il 27 settembre l'usanza vuole che ci sia una lunga veglia di preghiera, durante la quale si celebrano le messe che ininterrottamente hanno luogo fino alle ore 10 con la celebrazione eucaristica dell'arcivescovo di Salerno. Dalle ore 11 parte dal Santuario la processione con le venerate statue dei santi che, dopo aver attraversato le principali strade del centro cittadino, attraversa il centro antico della citt\u00e0 per poi rientrare in santuario. A Castel San Lorenzo, il 27 settembre di ogni anno, si celebra in modo particolarmente solenne la festa dei santi medici e martiri Cosma e Damiano, accorsata da migliaia di fedeli provenienti da tutta la provincia di Salerno ed oltre. Precedute dalla novena (18-26 settembre), le celebrazioni religiose trovano il loro culmine la mattina del 27 settembre quando, dal santuario dei SS. Medici, muovono i simulacri dei cinque santi protettori del paese, i santi Cosma e Damiano, san Giovanni Battista, san Francesco Borgia e san Luigi Gonzaga, preceduti dalle tradizionali \"cente\", candele intrecciate a forma di barca, e dagli ori votivi, custoditi in teche di legno e vetro, visibili testimonianze di una secolare devozione. Dopo la santa messa solenne nella chiesa Madre di San Giovanni Battista, la processione, salutata da fantasmagorici fuochi pirotecnici e dal suono della banda musicale, prosegue per le vie del centro storico e si inerpica per antichi e stretti vicoli, dove generosi fedeli offrono agli zelanti portatori delle statue, il delizioso vino di Castel San Lorenzo, a ristoro della loro fatica. I festeggiamenti civili, che si aprono con la grande fiera del 24 settembre per le vie del paese, si chiudono nella serata del 27 settembre, con il concerto bandistico in piazza ed i grandiosi fuochi pirotecnici di mezzanotte, che disegnano nel cielo luminosi ed abbaglianti arabeschi.\nNel napoletano, il culto dei santi taumaturghi \u00e8 presente nel santuario dei santi Cosma e Damiano di Carbonara di Nola, sorto sulle rovine di un tempio pagano e nel quartiere di Secondigliano che li venera come patroni.\nA Teano, in provincia di Caserta, la Parrocchia pi\u00f9 popolosa e pi\u00f9 caratteristica pu\u00f2 vantarsi di averli come Patroni. Gi\u00e0 nel 987, dall'Istrumento dell'atto di fondazione del Monastero benedettino di S. Maria de Foris, \u00e8 attestata nelle mura della citt\u00e0 la presenza di una chiesa intitolata ai Santi Medici, e ancora oggi, dopo tanti secoli, sono venerati dal popolo sidicino con particolare fervore e devozione.\nA Vairano Scalo i santi medici, patroni del paese, vengono festeggiati il 26 settembre con una messa e una processione per le vie cittadine in loro onore. A loro \u00e8 intitolata la chiesa parrocchiale.\nPresente un santuario nella citt\u00e0 di Eboli. Tale evento viene festeggiato tra la notte del 26 e del 27 settembre. Inoltre per via dell'importanza della festivit\u00e0, le attivit\u00e0 commerciali restano aperte fino al mattino seguente (Notte Bianca).\nIl culto dei santi \u00e8 molto sentito a Castello del Matese, con presenza di una cappella nella chiesa di S. Croce.\nIn provincia di Avellino, il culto \u00e8 molto radicato a: Cervinara, diocesi di Benevento, dove c'\u00e8 un santuario cittadino dedicato alla B.V. del Bagno e ai santi medici Cosma e Damiano; e a Terranova, frazione di Arpaise, dove oltre alla chiesa a loro dedicata c'\u00e8 una fonte d'acqua proprio dei santi.\nCalabria.\nAnche in Calabria, la devozione ai Santi \u00e8 molto sentita e praticata. A Brattir\u00f2 di Drapia, un piccolo paese in provincia di Vibo Valentia, una grande festa religiosa e civile, viene celebrata ogni anno e vede la partecipazione di migliaia di fedeli provenienti da tutta la Calabria. La processione, che si tiene il giorno 27 settembre, \u00e8 il momento di massima partecipazione. Il 26 settembre invece viene celebrato il rito sacramentale dell'unzione degli infermi, in una particolare celebrazione per i malati e i sofferenti del paese e delle zone limitrofe, rito questo molto praticato in vita dai santi Cosma e Damiano. Anche Bivona, una piccola frazione di Vibo Valentia, festeggia solennemente da molti anni i santi Cosma e Damiano l'ultima domenica di settembre. A Badia di Nicotera (VV) il 26 settembre sono venerati con grande onore i due Santi Medici e Martiri e da qualche anno anche i loro fratelli Antimo, Leonzio ed Euprepio. la statua di cartapesta del 1858 presenta la particolarit\u00e0 di avere al centro \"il miracolato\", un contadino al quale i due santi hanno operato una guarigione. Molto sentito \u00e8 il novenario che precede la festa.\nA Satriano (provincia di Catanzaro) la festa si celebra nei giorni 26 e 27 settembre. Il culto dei Santi Medici in questo centro collinare \u00e8 molto antico. La statua lignea, recentemente restaurata \u00e8 del 1871 \u00e8 un'opera di Pietro Drosi, noto scultore locale. Lo stesso Pietro Drosi da Satriano scolpir\u00e0 in seguito (1879) le statue dei Santi Medici di Riace. Di particolare interesse la novena con inizio 18 settembre, la processione, il pellegrinaggio dai paesi del comprensorio e la festa civile. Particolarmente apprezzato lo spettacolo pirotecnico del 26. Nella Chiesa Matrice sono conservati gli ex voto e tra questi una piccola bara di un bambino satrianese morto e tornato in vita durante il passaggio della processione dei prodigiosi martiri Cosma e Damiano. I santi medici si venerano in questa comunit\u00e0 alla pari del Patrono San Teodoro Martire (nella Basilica Romana dei Santi Medici nei fori Imperiali, San Teodoro \u00e8 raffigurato insieme ai Santi Medici).\nA San Cosmo Albanese (Cosenza) la festa dei santi Cosma e Damiano viene celebrata due volte: il 27 settembre e la seconda domenica di novembre. I festeggiamenti annuali si concludono la terza domenica di novembre con la funzione vespertina, al termine della quale vengono sorteggiati quadri e medaglie dei santi.\nA Reggio Calabria si festeggia nel rione Bocale della XV circoscrizione di Pellaro, il 26 settembre.\nIn provincia di Reggio Calabria la festa dei santi Cosma e Damiano viene festeggiata a Riace con un grandissimo pellegrinaggio di devoti che arrivano a piedi anche dalle provincie vicine, come quella di Vibo Valentia (precisamente da paesi quali Brognaturo, Spadola, Simbario e Serra San Bruno) e di Catanzaro. Durante la processione (il 26 settembre) per il trasferimento dalla Chiesa Matrice di Riace al Santuario, una folle di fedeli, soprattutto di etnia Rom, accompagna i Santi, al ritmo di tarantella. Lo stesso avviene all'arrivo delle statue al Santuario. Il loro ingresso viene scandito dai balli e dai suoni della musica tradizionale calabrese.\n\u00c8 usanza, specie in passato, portare come ex-voto in cera o gesso, le parti del corpo per cui si chiede l'intercessione dei due Santi.\nI festeggiamenti vanno dal 25 settembre fino al 27 con una grandissima processione lungo tutte le vie di Riace e conclusa con imponenti fuochi d'artificio.\nLa festa \u00e8 stata esportata dalla comunit\u00e0 riacese persino a Santena, comune della provincia di Torino, diventando la festa pi\u00f9 importante del paese. A Cittanova, dove si festeggia la terza domenica di ottobre, affluiscono tantissimi pellegrini da tutta la piana di Gioia Tauro. A Sant'Eufemia d'Aspromonte sono venerati la prima domenica di agosto di ogni anno. Caratteristiche dei festeggiamenti religiosi sono la tradizionale processione, e le messe giornaliere svolte durante la novena, mentre il programma civile prevede luminarie spettacoli musicali e fuochi pirotecnici. Molti anni fa per la festa dei santi medici si sono esibiti artisti quali Pierangelo Bertoli, Marco Masini, Povia, Luca Napolitano. Curiosit\u00e0 \u00e8 anche la rivalit\u00e0 con la festa patronale di Sant'Eufemia Vergine e Martire.\nI Santi sono venerati anche presso la comunit\u00e0 di Acciarello in Villa San Giovanni (RC) e di Cortale (CZ).\nLazio.\nA Longone Sabino (provincia di Rieti) i solenni festeggiamenti in onore dei Santi Medici si svolgono il 26 e 27 settembre di ogni anno. Tutto il popolo partecipa devoto e commosso alla processione che si muove e si snoda tra la chiesa parrocchiale ed il piccolo santuario agreste dei santi Cosma e Damiano sito a ridosso del cimitero. Due comunque sono gli eventi caratteristici della ricorrenza: i foconi della vigilia e la processione con la macchina dei Santi. I foconi sono centinaia di grosse fascine di ginestra secche, appositamente collocate sul crinale delle montagne circostanti. La sera del 26 settembre vengono accesi tutti contemporaneamente al passaggio della processione che dal Santuario fa ritorno al paese. Ne risulta uno spettacolo unico e suggestivo: sulle colline intorno fuochi di ginestre, enormi e scoppiettanti, illuminano tutta la zona donando un'atmosfera suggestiva e densa di sincera emozione. Uno spettacolo grandioso che vuole rievocare con enfasi il rogo al quale furono sottoposti i gemelli martiri, le fiamme che lambirono ma non bruciarono i Santi.\nIn provincia di Frosinone il loro culto \u00e8 diffuso a Pontecorvo dove i festeggiamenti si svolgono il 25 e 26 settembre di ogni anno. In onore dei santi fu eretto un santuario pi\u00f9 di 1000 anni fa, situato in una frazione dedicata anch'essa ai due santi. I festeggiamenti hanno inizio solo quando le processioni organizzate dai paesi confinanti, giungono al santuario.\nIn provincia di Latina vi \u00e8 il comune di santi Cosma e Damiano: la chiesa patronale sorge presso una grotta dove, secondo la leggenda, pernottarono durante un viaggio verso Roma per chiedere all'imperatore tolleranza per i cristiani: i festeggiamenti civili e religiosi si tengono qui dal 25 al 27 settembre. I santi vengono festeggiati anche a Gaeta il 26 settembre, dalla parrocchia omonima.\nMolise.\nA Isernia, il 26 settembre di ogni anno si celebra la festa dei santi Cosma e Damiano, che \u00e8 molto sentita nella citt\u00e0. Oltre al giorno deciso dalla chiesa, il 26 di settembre infatti, ad Isernia le celebrazioni continuano anche il giorno 27, noto come \u201cfesta dei santi per gli isernini\u201d. Oltre alle classiche celebrazioni religiosi, \u00e8 presente anche una grande fiera, che si svolge nel centro storico della citt\u00e0, oltre che spettacoli vari (musicali come piccole orchestre o artisti nazionali) si svolgono nella citt\u00e0 ad opera del comitato che organizza la festa.\nIn questi giorni di festa, viene venduto il tipico pane a forma di ciambella, popolarmente chiamato tortano, che le persone acquistano in segno di devozione.\nFino al XIX secolo erano anche considerati come protettori della fertilit\u00e0; l'eremo dei due santi era stato eretto infatti in sostituzione di un tempio pagano di Priapo.\nPuglia.\nIn alcune citt\u00e0 le celebrazioni assumono notevole interesse (Alberobello, Bitonto, Brindisi, Gallipoli, Casamassima, Conversano, Locorotondo, Noci, Putignano, Turi, Castellana Grotte, Conversano, Bisceglie, Fasano, Francavilla Fontana, Torre Canne frazione di Fasano, Terlizzi, Massafra, Molfetta, Monopoli, Martina Franca, Novoli, Ginosa, Laterza, Nard\u00f2, Noicattaro, Neviano, Castrignano del Capo, Gagliano del Capo, Poggiardo, Ugento, Taranto, Sannicola Chiesanuova, Palo del Colle, Veglie, Oria, Ruvo di Puglia, Corato, Turi, Taranto, Melendugno, Trani, Muro Leccese e Valenzano).\nA Gallipoli i simulacri dei Santi Medici Cosma e Damiano sono custoditi presso la chiesa a loro dedicata. I festeggiamenti iniziano il 16 settembre con un solenne novenario dedicato ai Santi e proseguono il 21 con la traslazione presso la Cattedrale di Sant'Agata per il triduo solenne: il 25 la processione con i simulacri attraversa il centro storico sino alla chiesa dei Santi Medici per l'occasione addobbata da luminarie, il 26 la solennit\u00e0 dedicata ai Santi Martiri e il 27 la giornata di ringraziamento.\nAd Alberobello il loro culto fu ufficialmente introdotto dal conte Gian Girolamo II degli Acquaviva d'Aragona (1600\u2013Barcellona 14 maggio 1665) 37\u00ba nella serie dei Conti di Conversano, nono della casata degli Acquaviva d'Aragona e il secondo con il nome Gian Girolamo che denominato nella storia il \"Guercio di Puglia\" o \"il Guelfo di Puglia\" e da sua moglie Isabella Filomarino di Rocca Padula (1605-1679), la cui famiglia, proveniente da Atri, si stabil\u00ec in contea Conversano sino al 1806 quando la famiglia si trasferi a Napoil sin dal XV secolo, a seguito del matrimonio di Antonio Acquaviva con Caterina del Balzo, la quale ebbe in dote da suo padre, principe di Taranto, la contea e di conseguenza dal 15 maggio 1481 il dominio sulle terre di Alberobello quando viene data dai Caracciolo di Martina Franca, , l'antica \"Silva Arborell\"i in latino, \"Arburbella, Arborobello, Arborebello\" , \"Taberna\" in italiano come inizialmente venne indicata sino al sabato dell'Ascensione 27 maggio e il gioved\u00ec 22 giugno 1797.\nA Putignano nel centro storico presso la chiesa del Purgatorio e dei Santi Medici (un tempo dedicata a Santa Irene Vergine e martire, protettrice dei fulmini) la sera del 27 settembre la confraternita del Pio monte del purgatorio organizza una processione in loro onore. La festa \u00e8 preceduta dalla Novena. Le statue dei santi Medici sono di cartapesta leccese realizzate da Giuseppe Manzo nel 1917 e sono identiche a quelle di Alberobello.\nA Bitonto (che possiede le reliquie delle braccia dei santi) si tiene una solenne processione la terza domenica di ottobre (in coincidenza della festa patronale del quartiere di Bari ex comune Ceglie del Campo della Madonna di Butterito). Ogni anno la citt\u00e0 di Bitonto festeggia i santi medici Cosma e Damiano due volte. La prima coincide con la solennit\u00e0 liturgica latina che si celebra il 26 settembre. Nei giorni precedenti i fedeli partecipano alle celebrazioni liturgiche con inni, canti, preghiere e novene. La seconda, definita esterna, fu fissata nella terza domenica di ottobre dalla Curia Vescovile di Bitonto nel 1733 ad opera del parroco don Giuseppe Carlo Minnuto.\nQuesta data tra l'altro permetteva alle popolazioni rurali di portare a termine tutte le attivit\u00e0 legate alla campagna vinicola.\nLa festa esterna \u00e8 basata su due eventi essenziali, la cos\u00ec chiamata \u201cNottata\u201d e la processione detta \"Intorciata\". Durante la processione, la quale si svolge a passo lentissimo, alle donne \u00e8 affidato il compito di recitare preghiere e canti popolari avvolti da un suono lamentoso, come fossero delle preghiere che nascevano dal dolore, dalla richiesta di aiuto nei confronti dei santi. Mentre i devoti, che affermano di aver ricevuto delle grazie dai due santi, accompagnano la processione con ceri e candele di grandi dimensioni, tanto pi\u00f9 grandi quanto pi\u00f9 intensa \u00e8 la loro devozione; la quale porta alcuni a compiere l'intero percorso a piedi scalzi e camminando all'indietro, per tenere lo sguardo fisso sulle statue dei santi, che chiudono la processione.\nI pellegrini la notte precedente alla processione, come ogni anno fanno, giungono a Bitonto da localit\u00e0 limitrofe a piedi, generalmente scalzi, o con carri, recitando preghiere, inneggiando canti e portando doni da offrire alla basilica dei Santi Medici in nome dei due santi.\nAd Oria sorge il santuario loro intitolato, a 5\u00a0km dal centro abitato. I santi vengono onorati il 5\u00ba gioved\u00ec dopo Pasqua. Caratteristica del culto oritano, non solo nella citt\u00e0 ma in tutta la diocesi, \u00e8 la presenza accanto a Cosma e Damiano anche dei fratelli di martirio Antimo, Leonzio ed Euprepio. A Manduria (comune facente parte della diocesi oritana), nella Chiesa della Purificazione vengono onorati due volte l'anno, il 26 settembre e 6\u00ba gioved\u00ec dopo Pasqua.\nA Taranto, il 26 settembre vi \u00e8 una processione di mattina che si snoda per i vicoli della citt\u00e0 vecchia e la sera un'altra processione esce dal nuovo tempio loro intitolato snodandosi per le vie del quartiere Salinella.\nA Francavilla Fontana i Santi Medici Cosimo e Damiano e fratelli Martiri Leonzio, Antimo, Euprepio sono custoditi in due parrocchie cittadine : la Parrocchia dell'Immacolata e la Parrocchia dello Spirito Santo. Queste due comunit\u00e0, in cui hanno sede delle bellissime confraternite, organizzano ad anni alterni la festa e la processione \"ti li 5 frati\". L'ultima domenica di agosto in una nota contrada, in cui sorge una chiesetta intitolata ai Santi Medici Cosma e Damiano, si svolgono le Solenni Celebrazioni dei Santi Medici, con una messa Solenne all'aperto e una breve processione, con annessa festa.\nA Corato, il 26 settembre vi \u00e8 una messa festiva in onore dei santi medici e martiri Cosma e Damiano presso la rettoria Maria SS. del Monte Carmelo (Carmine) dopo un settenario che viene svolto a partire dal 20 settembre al 26 settembre.\nA Mariotto (frazione di Bitonto), il 26 settembre si svolge la tradizionale processione per le vie della frazione, con le venerate effigi dei santi medici: statue in cartapesta leccese donate all'unica chiesa parrocchiale di Mariotto da una coppia di coniugi mariottani emigrati in America verso gli anni 50.\nSardegna.\nNella provincia di Nuoro il loro culto \u00e8 vivo a Triei e Lanusei, dove vengono festeggiati due volte: a Triei, la prima il 26 e 27 settembre, con la tradizionale processione e la festa civile la seconda il 12 novembre; a Lanusei la seconda domenica di agosto, dove il simulacro dei santi viene condotto in processione lungo una strada lunga circa 6\u00a0km presso la chiesa campestre loro dedicata, ad un'altezza di quasi 1.000 m, e il 26 settembre la festa conclusiva quando i santi vengono ricondotti in citt\u00e0: si tengono una processione religiosa, una festa campestre, e una degustazione di vini. \u00c8 un momento di grande folclore.\nA Triei (OG) i due santi vengono onorati il 26 settembre e il 12 novembre. La ricorrenza del 12 novembre risale alla tradizione contadina del piccolo centro. Gli abitanti del paese, intenti nelle attivit\u00e0 agricole, non potevano festeggiare i due patroni secondo il calendario liturgico e pertanto, onoravano i due santi il 12 novembre, periodo in cui le lavorazioni agricole cessavano. Oggi la ricorrenza di novembre viene ricordata solo a livello liturgico.\nIn provincia di Sassari i santi Cosma e Damiano vengono festeggiati particolarmente a Giave e ad Anela il 26, 27 e 28 settembre. In questi tre giorni, il paese \u00e8 meta di numerosi pellegrini che arrivano da vari centri dell'isola. Alla periferia di Giave sorge un santuario in onore dei due santi medici (a 610 metri s.l.m.).\nA Sassari Cosma e Damiano (associati a San Pantaleo e Sant'Antioco di Sulcis - anche questi legati alla pratica della medicina) erano patroni dell'estinto gremio dei medici e degli speziali che aveva sede nel duomo cittadino. Ancora oggi \u00e8 presente la cappella ad essi dedicata con la magnifica pala d'altare raffigurante il martirio dei santi attribuita a Carlo Maratta.\nIn provincia di Nuoro, a 6\u00a0km da Mamoiada, si trova un santuario a loro dedicato. I festeggiamenti hanno luogo dal 18 al 27 settembre e rappresentano per il paese il termine dell'annata agraria. \u00c8 meta di numerosi pellegrini che a loro si invocano e pregano per la guarigione da tutti i mali. Durante il periodo estivo alcuni di loro soggiornano nei caratteristici locali chiamati \"h\u00f9mbessias\" le quali circondano la chiesa. Al suo interno, sopra l'altare, si trovano due grandi statue bianche raffiguranti i due martiri, mentre altre due sono disposte sopra un tavolo in un dei due ingressi laterali. Alle pareti si possono ammirare delle favolosa e preziose ceramiche smaltate spagnole raffiguranti le stazioni della Via Crucis. Queste sono state realizzate in Spagna nella fabbrica di Alcora, a Castellon de la Plana nella seconda met\u00e0 del Settecento dall'artista Jacinto Causada. le stesse vennero ammirate da tutto il mondo in occasione della Via Crucis del venerd\u00ec santo, officiata da papa Giovanni Paolo II al Colosseo.\nIn provincia di Oristano sono assai venerati ad Ardauli nella chiesa dedicata alla Vergine Maria ma conosciuta come \"Santu Damianu\" ai margini dell'abitato. A Bosa nella notte tra il 25 e il 26 settembre, nella chiesetta campestre dedicata ai santi Cosma e Damiano si svolge una veglia di preghiera che culmina nella messa delle sette del mattino del 26. Durante la notte si cantano i \"gosos\", di derivazione spagnola, dedicati ai santi. Festa molto sentita dalla popolazione locale che invoca i Santi per avere delle guarigioni.\nNella citt\u00e0 metropolitana di Cagliari, sono venerati a Sinnai come compatroni. A loro \u00e8 dedicata una chiesetta alla periferia della cittadina e i festeggiamenti vanno dal 23 al 28 settembre.\nNel paese di Nuchis, in provincia di Sassari, \u00e8 presente un bellissimo santuario dedicato ai 2 fratelli martiri, adiacente alla parrocchiale dedicata allo Spirito Santo ed all'antico cimitero.\nToscana.\nA Firenze furono patroni della famiglia De' Medici e la loro presenza simboleggi\u00f2 quasi sempre una commissione medicea; tra gli artisti che raffigurarono i due santi, vi furono il Beato Angelico e Donatello. Nella Sagrestia Nuova allievi di Michelangelo hanno realizzato le sculture dei due Santi, collocate intorno a una statua della Vergine eseguita da Michelangelo stesso.\nA Pisa in via sant'Antonio era dedicata una chiesa ai Santi Cosma e Damiano. Distrutta durante la seconda guerra mondiale ora \u00e8 stata ricostruita come parrocchia dei santi Cosma e Damiano nel quartiere di San Marco.\na Pescia (Pistoia) \u00e8 intitolato l'Ospedale\nTrentino-Alto Adige.\nPresso la frazione di Vela di Trento esiste una chiesa eretta nel 1759 da G.B. Sardagna di Hochenstein, e riedificata nel 1838; il campanile invece \u00e8 del 1844. Qui Eugenio Prati dipinse una pala dei Santi Cosma e Damiano nel 1894.\nVeneto.\nI Santi Cosma e Damiano, sono i patroni della parrocchia di San Cosma, frazione di Monselice (Pd).\nCulti e patronati in Italia e estero.\nLista di patronati:\nLa Chiesa pi\u00f9 importante loro consacrata, dopo Roma, \u00e8 la Basilica dei Santi Cosma e Damiano a Bitonto (Bari).\nCosma e Damiano sono patroni della citt\u00e0 di Essen in Germania, nel cui stemma compare una spada dorata, che simboleggia il martirio dei due gemelli.\nNel Vud\u00f9, le immagini dei due martiri servono per rappresentare i gemelli Marassa, dei Loa molto importanti e potenti che sono i primi ad essere pregati.\nSull'isola croata di Arbe (Arcipelago del Quarnaro) si trovano le rovine di una fortezza bizantina del V secolo, all'interno della quale era stata costruita una cappella dedicata ai santi Damjan e Kozma."}
{"id": "533504", "revid": "648716", "url": "https://it.wikipedia.org/wiki?curid=533504", "title": "Classe Los Angeles", "text": "La classe Los Angeles \u00e8 una classe di sottomarini d'attacco a propulsione nucleari (SSN) della United States Navy. Entrati in servizio nel 1976, oggigiorno rappresentano il grosso della forze d'attacco sottomarine della Marina degli Stati Uniti. Questi sottomarini vengono usualmente denominati con nomi di citt\u00e0, rompendo una lunga tradizione che vuole tutti i sottomarini della marina militare americana battezzati con nomi di creature marine. Questa classe \u00e8 anche comunemente nota come classe 688, dal codice di classificazione del primo esemplare (SSN-688).\nI sottomarini classe Los Angeles sono estremamente veloci: \u00e8 stato dichiarato che sono in grado di superare la velocit\u00e0 di 25 nodi (46\u00a0km/h), e si pensa possano oltrepassare i 35 nodi (65\u00a0km/h) in condizioni ideali. Possono trasportare venticinque siluri.\nGli ultimi della serie (dal SSN 751 in poi), noti anche come \"688i\" (per \"improved\"), appartengono ad una nuova serie migliorata della classe Los Angeles: questi sono dotati di un nuovo rivestimento che li rende pi\u00f9 silenziosi, incorporano sistemi di combattimento pi\u00f9 avanzati, sono configurati per operazioni sotto-ghiaccio, posseggono timoni di profondit\u00e0 sulla prua invece che sulla torretta e montano un sistema per il rilascio di mine e tubi di lancio verticali (Vertical Launching System, VLS) appositamente studiati per il lancio di Tomahawk.\nI sottomarini classe Los Angeles con sistemi di lancio non verticali sono in fase di sostituzione in favore dei sottomarini della nuova classe Virginia.\nSottomarini.\nAttualmente sono operativi cinquanta sottomarini classe Los Angeles: ventiquattro appartengono alla Flotta del Pacifico e ventisei alla Flotta Atlantica.\nFilmografia.\nNel film \"Caccia a Ottobre Rosso\" nell'inseguimento di un sottomarino sovietico classe Typhoon \u00e8 impegnato un sottomarino classe Los Angeles, lo USS \"Dallas\"."}
{"id": "533505", "revid": "339392", "url": "https://it.wikipedia.org/wiki?curid=533505", "title": "Classe 688 (sottomarino)", "text": ""}
{"id": "533507", "revid": "289247", "url": "https://it.wikipedia.org/wiki?curid=533507", "title": "San Cosma", "text": ""}
{"id": "533508", "revid": "228587", "url": "https://it.wikipedia.org/wiki?curid=533508", "title": "Gotha (disambigua)", "text": ""}
{"id": "533512", "revid": "400694", "url": "https://it.wikipedia.org/wiki?curid=533512", "title": "USS Intrepid (Star Trek)", "text": "Nell'universo fantascientifico di \"Star Trek\" si annoverano quattro navi stellari nella Flotta Stellare a portare il nome Intrepid. C'\u00e8 stata una nave chiamata Intrepid anche nella primordiale flotta stellare terrestre (UESPA) negli anni cinquanta del XXII secolo.\nUSS Intrepid NCC-1831.\nLa USS Intrepid NCC-1831 era un vascello con un equipaggio interamente vulcaniano di circa 430 persone.\nNel 2267, l'Intrepid era sotto riparazioni presso la Base Stellare 11. Il comandante della base, il commodoro Stone, posticip\u00f2 i lavori sull'Intrepid per dare precedenza alla USS Enterprise del Capitano James Kirk (data stellare 2947.3), rimasta danneggiata in una tempesta ionica (TOS: \"Corte marziale\").\nNel 2268 l'Intrepid lavorava in congiunzione con la Base Stellare 6 per investigare sulla perdita di contatti con il sistema solare Gamma 7A, nel Settore 39J. Durante l'attraversata di questo settore di spazio, l'Intrepid incontr\u00f2 una sconosciuta zona oscura che distrusse la nave, uccidendo l'intero equipaggio.\nIn data stellare 4307.1, la Base Stellare 6 perse i contatti con l'Intrepid, ordinando alla USS Enterprise di investigare sul fato della nave. Lungo la rotta, il comandante Spock riusci\u00ec a percepire telepaticamente la morte dei 400 Vulcaniani dell'equipaggio (TOS: \"La galassia in pericolo\").\nUSS Intrepid (2280 circa).\nSeconda nave della Flotta Stellare a portare il nome, questa USS Intrepid era attraccata al bacino spaziale terrestre nel 2286 quando una sonda aliena disattiv\u00f2 l'energia della stazione (\"\").\nUSS Intrepid NCC-38907.\nLa USS Intrepid NCC-38907 era una nave di classe Excelsior sotto il comando del capitano Drew Deighan. L'Intrepid fu la prima nave a rispondere al segnale di soccorso lanciato dall'avamposto klingon di Khitomer, attaccato dai Romulani nel 2346 (\"Star Trek - The Next Generation\": \"I peccati del padre\"; \"La via di Klingon\").\nSergey Rozhenko, ufficiale specialista nel campo di curvatura a bordo dell'Intrepid, adott\u00f2 un giovane bambino klingon, Worf, ritrovato fra le macerie dopo l'attacco (\"TNG\": \"Famiglie\").\nUSS Intrepid NCC-74600.\nLa USS Intrepid NCC-74600 \u00e8 stato il prototipo della Flotta Stellare per l'omonima classe di navi stellari introdotta alla fine degli anni sessanta del XXIV secolo.\nIl comandante Donald Kaplan, ingegnere capo della nave, ha ingaggiato diverse gare sull'efficienza di conversione dell'energia con Geordi La Forge, l'ingegnere capo dell'Enterprise D (\"TNG\": \"Inquinamento spaziale\").\nNel 2375 l'Intrepid era assegnata ad una missione di tre anni di pattugliamento della Zona Neutrale romulana. Il comandante Chakotay della USS Voyager si finse come capitano Jason Hayek dell'Intrepid in data stellare 52136, quando era infiltrato in una simulazione del quartier generale della Flotta Stellare creata dalla Specie 8472 (\"VOY\": \"La teoria di Shaw\").\nNel 2379 l'Intrepid faceva parte del gruppo di battaglia Omega nel settore 1045, con l'incarico di fronteggiare un possibile attacco da parte della \"Scimitar\" di Shinzon (\"\")."}
{"id": "533514", "revid": "212348", "url": "https://it.wikipedia.org/wiki?curid=533514", "title": "USS Bellerophon", "text": ""}
{"id": "533517", "revid": "217591", "url": "https://it.wikipedia.org/wiki?curid=533517", "title": "Simone Stock", "text": "Biografia.\nGran parte delle scarse notizie sulla sua vita sono spesso desunte da leggende: secondo la tradizione, all'et\u00e0 di dodici anni lasci\u00f2 la casa dei genitori e si ritir\u00f2 come eremita sotto una quercia (da qui l'appellativo \"Stock\", che deriverebbe dall'inglese antico e significherebbe \"tronco d'albero\") e in seguito percorse a piedi le contrade del suo paese predicando. Dopo un pellegrinaggio in Terra Santa, avrebbe maturato la decisione di entrare come frate nell'ordine carmelitano e, completati gli studi a Roma, venne ordinato sacerdote.\nAttorno al 1247 (all'et\u00e0 di 82 anni) fu scelto come sesto priore generale dell'Ordine.\nSi adoper\u00f2 per riformare la \"regola\" dei Carmelitani, facendone un ordine mendicante: papa Innocenzo IV nel 1251 approv\u00f2 la nuova regola e garant\u00ec all'Ordine anche la particolare protezione da parte della Santa Sede.\nSimone favor\u00ec poi la diffusione dell'Ordine in Inghilterra e nell'Europa continentale: al suo generalato risalgono, tra l'altro, la fondazione delle case carmelitane a Cambridge (1248), Oxford (1253), Parigi e Bologna (1260).\nMor\u00ec nel 1265, durante una visita al convento carmelitano di Bordeaux.\nA Simone Stock \u00e8 attribuita la composizione del \"Flos Carmeli\", un inno carmelitano dedicato alla Vergine.\nCulto.\nLa domenica 16 luglio 1251 Simone avrebbe ricevuto la visione della Vergine con la rivelazione dello scapolare e la promessa: \u00abQuesto \u00e8 il privilegio per te e per i tuoi: chiunque morir\u00e0 rivestendolo, sar\u00e0 salvo\u00bb.\nPer commemorare l'evento, fu istituita la festa della Madonna del Carmelo per la quale fu fissata proprio la data del 16 luglio. Lo scapolare \u00e8 rimasto per tutti i Carmelitani un segno della protezione materna di Maria.\nLe promesse legate al Santo Scapolare sono state confermate dalla Vergine anche a Fatima. Il 13 ottobre 1917, infatti, mentre avveniva il grande miracolo del Sole visto da pi\u00f9 di cinquantamila persone, Maria si mostrava ai pastorelli nelle vesti della Madonna del Monte Carmelo, presentando nelle loro mani lo Scapolare.\nSi pu\u00f2 affermare che i privilegi inestimabili legati allo Scapolare sono parte integrante del Messaggio Mariano di Fatima, unitamente al Rosario ed alla devozione al Cuore Immacolato di Maria. Infatti, i riferimenti all'Inferno e al Purgatorio, la necessit\u00e0 della penitenza e l'intercessione di Nostra Signora contenuti nel Messaggio sono in assoluta consonanza con le promesse collegate allo Scapolare.\nNon a caso la stessa Lucia, l'unica dei tre pastorelli ad essere rimasta in vita, divenne carmelitana scalza e disse che nel messaggio della Madonna \u201cil Rosario e lo Scapolare sono inseparabili\u201d.\nLa memoria liturgica di san Simone Stock, che ricorre il 16 maggio, era stata cancellata dopo il Concilio Vaticano II, ma \u00e8 stata di recente riammessa nel calendario liturgico. Il Martirologio Romano del 2001 lo ricorda con il titolo di beato."}
{"id": "533526", "revid": "31886", "url": "https://it.wikipedia.org/wiki?curid=533526", "title": "Germano Pierdomenico", "text": "Carriera.\nDopo la gavetta tra i dilettanti pass\u00f2 professionista nel 1990 con la GIS Gelati. Corridore generoso, ottenne solamente due vittorie nella sua carriera: una tappa del Grand Prix Tell, breve corsa a tappe svizzera, nel 1992 e una tappa all'Herald Sun Tour, altra breve corsa a tappe che si disputa in Australia, nel 1995.\nPer quel che riguarda i Grandi Giri, Pierdomenico prese parte a quattro edizioni del Giro d'Italia: nel 1991 giunse terzo nella settima tappa con arrivo a Melfi e nella classifica finale giunse trentanovesimo a 1h35'01\" da Franco Chioccioli; nel 1992 si classific\u00f2 invece sessantottesimo a 2h53'36\" da Miguel Indurain; nel 1997 fu trentaseiesimo a 1h34'22\" da Ivan Gotti ed infine nel 1998 si piazz\u00f2 terzo nella tappa con arrivo a Carpi, ritirandosi per\u00f2 a pochi giorni dalla conclusione. Nel 1993 e 1996 prese parte alla Vuelta a Espa\u00f1a, ma in entrambe le occasioni si ritir\u00f2.\nLa sua annata migliore fu la stagione 1998, in cui si segnal\u00f2 per i piazzamenti in corse molto importanti: si classific\u00f2 infatti secondo al Giro di Romagna ed alla Freccia del Brabante, terzo al Gran Premio di Chiasso, sesto all'Amstel Gold Race (allora prova valida per la Coppa del mondo) e nella Tirreno-Adriatico e nono alla Parigi-Bruxelles.\nCorse ancora per due anni, prima di abbandonare l'attivit\u00e0 al termine della stagione 2000, dopo aver corso in carriera nelle file di GIS Gelati, Mercatone Uno, Amore &amp; Vita-Galatron e Cantina Tollo.\nSvestiti i panni del ciclista professionista, rimase all'interno dell'ambiente ciclistico, intraprendendo l'attivit\u00e0 di direttore sportivo."}
{"id": "533527", "revid": "125790394", "url": "https://it.wikipedia.org/wiki?curid=533527", "title": "Mario Tobino", "text": "Scrittore prolifico, esord\u00ec prima come poeta per poi affermarsi come romanziere. Le sue opere sono segnate da uno spiccato autobiografismo e da una forte connotazione psicologica e sociale.\nBiografia.\nMario Tobino nasce a Viareggio. Dopo il ginnasio, per tenere a freno una certa esuberanza e sopravvenuta insofferenza agli studi i genitori lo spediscono per un anno in collegio, a Collesalvetti. Ritornato a casa, inizia gli studi liceali a Massa, tuttavia ottiene la maturit\u00e0 da privatista a Pisa. Il ragazzo mostra fino dal liceo un grande interesse per autori quali Machiavelli e Dante, il che pu\u00f2 essere interpretato come segno premonitore della sua sensibilit\u00e0 e attitudine allo scrivere.\nIl giovane, dal carattere volitivo e insofferente, dimostra una certa propensione agli studi umanistici.\nTuttavia, la sua encomiabile aspirazione di aiutare il prossimo malato lo porta ad iscriversi alla facolt\u00e0 di medicina all'Universit\u00e0 di Pisa, studi che proseguono e si concludono con la laurea in medicina nel 1936 all'Universit\u00e0 di Bologna. Contemporaneamente al periodo universitario, svolge un'attivit\u00e0 letteraria sia pur limitata per il poco tempo a disposizione, pubblicando alcuni scritti su riviste aperte ai contributi dei giovani letterati; nel 1934, con il riscontro positivo della critica, pubblica \" Poesie\", la sua prima raccolta di versi.\nTobino dopo la laurea viene chiamato ad assolvere il servizio militare in un primo tempo a Firenze poi come ufficiale medico nel Quinto Alpini a Merano. Tornato a casa a Bologna si specializza in neurologia, psichiatria e medicina legale, e incomincia a lavorare all'ospedale psichiatrico di Ancona. Durante la sua permanenza in questo luogo di sofferenza e di disagio compone una serie di poesie, pubblicate nel 1939 col titolo \"Amicizia\". \nAllo scoppio della seconda guerra mondiale viene richiamato e inviato sul fronte libico dove rimane fino al 1942: questa esperienza \u00e8 raccontata nel romanzo \"Il deserto della Libia\" (1952) da cui sono stati tratti due film, \"Scemo di guerra\" (1985) di Dino Risi e \"Le rose del deserto\" (2006) di Mario Monicelli.\n&lt;br&gt;Ritornato in Italia, pubblica la raccolta di poesie \"Veleno e Amore\", il romanzo \"Il figlio del farmacista\" e i racconti riuniti sotto il titolo \"La gelosia del marinaio\", e riprende a lavorare in ospedali psichiatrici, prima per alcuni mesi a Firenze, in seguito definitivamente a Maggiano (modificato in \"Magliano\" nei due romanzi/pamphlet dedicati a questa esperienza) in provincia di Lucca.\nNel 1943 partecipa attivamente alla Resistenza contro i nazifascisti in Toscana, e dalle vicende di lotta partigiana e fratricida prende spunto per scrivere il romanzo \"Il clandestino\".\nNel dopoguerra Tobino si dedica con tutte le sue forze morali e spirituali alle sofferenze dei malati di mente, e contemporaneamente prosegue la sua attivit\u00e0 di scrittore, raggiungendo una notoriet\u00e0 sempre pi\u00f9 vasta e riconoscimenti numerosi. \nMuore ad Agrigento l'11 dicembre 1991.\nContrario alla chiusura dei manicomi realizzata in seguito alla Legge Basaglia (1978), Tobino \u00abdiceva che la sua vita era l\u00ec, che i pazzi erano i suoi simili\u00bb e che \u00abLa cupa malinconia, l\u2019architettura della paranoia, le catene delle ossessioni esistono anche se si chiude il manicomio\u00bb."}
{"id": "533528", "revid": "124880978", "url": "https://it.wikipedia.org/wiki?curid=533528", "title": "Suplex", "text": "Il Suplex \u00e8 una manovra utilizzata nel wrestling tra le pi\u00f9 comuni; si tratta in sostanza di una \"rovesciata\". Di questa mossa, cos\u00ec come di ogni mossa utilizzabile su un ring di wrestling, esistono numerose varianti, alcune decisamente spettacolari e pericolose.\nVertical suplex.\nL'esecutore mette un braccio dell'avversario sul suo collo, pone un braccio sulla testa dell'avversario e con l'altro lo afferra alla cintura, lo alza e lo proietta a terra gettandosi all'indietro, facendo cos\u00ec cadere violentemente l'avversario sulla schiena.\nVarianti del front facelock suplex.\nFisherman suplex.\nNota anche come \"Perfectplex\", in questa variante, l'esecutore afferra l'avversario nella maniera classica, alzando da terra una delle gambe dell'avversario attraverso una presa al ginocchio. L'esecutore si proietta quindi all'indietro, facendo ponte e mantenendo la presa sull'avversario, procede allo schienamento.\nBridging fisherman suplex.\nL'esecutore non rilascia la gamba dell'avversario al termine del Fisherman suplex in modo da chiudere con uno schienamento.\nGutwrench suplex.\nSuplex molto semplice. Si blocca l'avversario in un Gutwrench, cio\u00e8 si costringe l'avversario a piegarsi, si mettono le braccia attorno alla vita dell'avversario e lo si scaraventa all'indietro.\nRolling suplex.\nQuesta manovra consiste in una ripetizione di due o tre suplex classici senza che l'esecutore molli mai la presa sull'avversario.\nSitout suplex slam.\nNota anche come \"Falcon Arrow\", l'esecutore alza l'avversario come in un vertical suplex, quindi fa girare il corpo dell'avversario e conclude la manovra sedendosi a terra, guidando le spalle e la schiena dell'avversario a tappeto.\nSnap suplex.\nLo Snap suplex \u00e8 considerata la proiezione pi\u00f9 veloce di tutte. \u00c8 identico a un Suplex normale, con la differenza che si proietta l'avversario al tappeto in una frazione di secondo.\nSuperplex.\nUn suplex eseguito dalla terza o dalla seconda corda.\nSuplex powerslam.\nNota anche come \"Jackhammer\", nota per essere la finisher di Goldberg, l'esecutore afferra l'avversario e lo alza come nel classico suplex, quindi lascia cadere l'avversario verso il tappeto, girandosi contemporaneamente in modo da cadere sopra l'avversario. Esiste anche la versione \"Inverted\" dove l'esecutore fa cadere l'avversario di pancia.\nSuplex slam.\nL'esecutore parte eseguendo un normale suplex; dalla posizione di vertical suplex il wrestler gira l'avversario in modo da avere il viso di questi rivolto verso il proprio petto e lo butta quindi a tappeto.\nDelayed vertical suplex.\nSimile al suplex, ma l'esecutore della mossa mantiene sospeso in verticale per alcuni secondi l'avversario prima di proiettarlo a terra.\nSwinging Vertical Suplex.\nVertical Suplex che invece di essere eseguita lanciando il malcapitato direttamente alle spalle, viene scaraventato al suolo attraverso una rotazione di 180\u00b0 da parte dell'esecutore durante il sollevamento.\nInverted suplex slam.\nL'esecutore solleva l'avversario nella posizione di un vertical suplex, per poi farlo sbattere di faccia davanti a s\u00e9, accompagnandolo al tappeto.\nSit out inverted suplex slam.\nL'esecutore di questa mossa alza l'avversario come in un classico vertical suplex per poi sbattere al tappeto l'avversario di stomaco ed automaticamente l'esecutore concluder\u00e0 la mossa sedendosi al tappeto.\nSlingshot suplex.\nL'esecutore della mossa si posiziona con il suo avversario vicino alle corde, lo alza come un normale vertical suplex, solo che prima di farlo cadere a terra, gli fa appoggiare le gambe sulle corde e poi lo lascia cadere all'indietro.\nTurnbuckle suplex.\nSuplex effettuato facendo cadere l'avversario sul turnbuckle.\nHammerlock Suplex.\nL'esecutore afferra l'avversario con un hammerlock, poi girandogli attorno gli incastra la testa nella classica front facelock per poi effettuare il suplex.\nVarianti del belly to back suplex.\nIl lottatore che lo esegue si trova alle spalle dell'avversario; l'esecutore poggia il petto (\"belly\") contro la schiena (\"back\") dell'avversario, afferrandolo con entrambe le braccia all'altezza del bacino. Partendo da questa posizione, l'esecutore della mossa solleva l'avversario e si getta all'indietro, piegando il pi\u00f9 possibile la schiena e le ginocchia. Grazie alla spinta ricevuta l'avversario viene proiettato oltre il corpo dell'esecutore, cadendo violentemente sulla propria schiena.\nBack suplex.\nConosciuto specialmente in Giappone e tra gli ammiratori del Puroresu come \"Back Drop\", \u00e8 una delle proiezioni pi\u00f9 frequenti.\nI due wrestler sono uno di fianco all'altro (quello che esegue la mossa \u00e8 leggermente pi\u00f9 indietro), l'esecutore pone la propria testa sotto il braccio dell'avversario, lo afferra per la vita, lo solleva e lo fa cadere all'indietro accompagnando la caduta. \nNella variante \"Leg hook back suplex\" l'esecutore, con un braccio stringe la vita dell'avversario e con l'altro ne arpiona una gamba da dietro il ginocchio, per poi proiettarlo indietro accompagnando la caduta come nella versione classica.\nBackdrop clutch suplex.\nMossa quasi identica al Back Suplex con l'unica differenza che l'esecutore afferra anche la gamba in modo che, una volta effettuato il suplex, possa effettuare uno schienamento diretto.\nDragon/Full nelson suplex.\nConosciuto come \"Dragon suplex\"; l'esecutore, posto dietro l'avversario, esegue un Full Nelson e da questa posizione si proietta all'indietro, lanciando l'avversario al tappeto.\nX-Plex.\nChiamata anche \"Straight Jacket\" (Camicia di forza), si esegue come un German Suplex, con la differenza che invece di afferrare l'avversario al bacino, lo si proietta all'indietro incrociandogli le braccia.\nGerman suplex.\nUna delle variazioni del belly to back suplex storicamente pi\u00f9 utilizzate. Il wrestler che lo esegue mantiene la presa sull'avversario anche dopo l'impatto con il ring, facendo \"ponte\" con il proprio corpo ed usufruendo cos\u00ec dello schienamento diretto. Di questa manovra esistono almeno due variazioni: la prima prevede che l'esecutore lasci la presa subito dopo il contatto a terra, non arrivando quindi allo schienamento (Release German suplex); la seconda porta colui che subisce la mossa a cadere sul ring battendo il viso ed il petto e non le spalle e la schiena come nella mossa classica.\nBridging German suplex.\nAttraverso la stessa proiezione utilizzata nel normale German Suplex colui che esegue la mossa mantiene la presa una volta che l'avversario poggia le spalle a terra e ponendosi a posizione di ponte esegue lo schienamento. Questa tecnica richiede molta abilit\u00e0 da parte dell'esecutore perch\u00e9 la pressione esercitata dal lottatore che subisce la mossa sul collo di quello che la esegue \u00e8 molto alta e perch\u00e9 \u00e8 necessario per portare a buon fine la mossa che l'esecutore faccia il ponte con la schiena aiutandosi con la testa, poich\u00e9 le braccia vengono impiegate per tenere la presa alla vita del rivale.\nRolling German suplex.\nSerie di pi\u00f9 German suplex (in genere due o tre), ripetuti senza che l'esecutore molli la presa sull'avversario.\nInverted German suplex.\nIl procedimento \u00e8 come un German suplex, per\u00f2 si mette l'avversario in posizione contraria facendolo cadere di testa.\nSleeper suplex.\nSi parte con la classica posizione di una sleeper hold, in seguito si proietta l'avversario all'indietro, facendogli sbattere il volto a terra.\nStraightjacket German suplex.\nSi parte con un normale German Suplex, con la sola differenza che si incrociano le braccia, a mo' di camicia di forza, si fa finire il tutto schiantando l'avversario all'indietro, con la possibilit\u00e0 di uno schienamento immediato.\nDouble Arm/Tiger suplex.\nSpesso indicata come Double Arm o Double Underhook suplex; l'esecutore posto dietro l'avversario ne \"uncina\" le braccia, ovvero le afferra all'altezza dei gomiti e le blocca dietro la schiena, per poi proiettarlo all'indietro.\nPumphandle suplex.\nL'esecutore blocca l'avversario in una pumphandle (quindi afferrando l'avversario da dietro facendogli passare un braccio tra le gambe, mentre l'altro viene bloccato dal braccio libero dell'esecutore), lo solleva per poi proiettarlo all'indietro.\nTeardrop suplex.\nSi uncina la gamba dell'avversario da dietro, poi lo si proietta all'indietro, compiendo una rotazione di 90\u00b0 gradi.\nWheelbarrow suplex.\nSi prendono le gambe dell'avversario da dietro, si mette l'avversario in posizione orizzontale cosicch\u00e9 con le gambe l'avversario forma una specie di tenaglia, ma a differenza del wheelbarrow bulldog o arm drag in cui colui che ci appende a \"tenaglia\" con le gambe, in questo caso colui che \u00e8 agganciato viene proiettato all'indietro.\nBridging wheelbarrow suplex.\nPraticamente identica alla soprastante versione qui indicata, con la differenza che si conclude tutto con uno schienamento con ponte\nShinbreaker.\nL'esecutore solleva l'avversario con un belly to back suplex tenendolo per una gamba e facendolo atterrare solo sulla gamba opposta.\nVarianti del belly to belly suplex.\nA differenza del Belly to back, esecutore ed avversario sono uno di fronte all'altro. L'esecutore afferra l'avversario per la vita, lo solleva e lo schianta a terra effettuando una rotazione di circa 90\u00b0, accompagnando la caduta.\nOverhead belly to belly suplex.\nLa posizione di partenza \u00e8 la stessa del Belly to belly classico, ma in questo caso l'esecutore proietta l'avversario all'indietro, oltre la propria testa.\nButterfly/Double underhook suplex.\nIdentico nella preparazione alla Double Underhook powerbomb; si parte applicando una Double underhook sull'avversario per poi proiettarlo all'indietro. \u00c8 conosciuto anche come \"Butterfly suplex\", \"Double arm suplex\", \"Double axe-handle suplex\" o \"Reverse nelson suplex\"\nExploder suplex.\nConosciuta anche come \"T-Bone suplex\", i due wrestler si trovano uno di fronte all'altro, l'attaccante mette un braccio dell'avversario sulla propria spalla mentre cinge il petto dell'avversario con un braccio, e con l'altro tiene una gamba dell'avversario; l'esecutore, anzich\u00e9 schiacciare l'avversario in avanti, lo proietta all'indietro. Esiste un'altra variante nella quale con il braccio che solitamente tiene solo la gamba dell'avversario, in questo caso gli applica una chiave al polso (difatti obbligando a far passare il braccio dell'avversario in mezzo alle proprie gambe e riprendondolo con la propria mano da dietro, prima di far partire il suplex e far volare l'avversario all'indietro).\nBackflip exploder.\nDetto anche \"Flip bottom\". La posizione di partenza \u00e8 quella del T-bone suplex; l'esecutore proietta indietro l'avversario e contemporaneamente, senza mai mollare la presa, esegue un moonsault da fermo, ricadendo sopra l'avversario. Una variazione della mossa prevede la sua esecuzione dal paletto; in questo caso \u00e8 comunemente conosciuta come \"Spanish Fly\".\nNorthern lights suplex.\nI due avversari sono uno di fronte all'altro, l'attaccante si piega sulle ginocchia e mette la propria testa sotto l'ascella dell'avversario, come se stesse subendo un front facelock poi lo afferra alla vita e si butta indietro facendo cadere l'avversario di schiena. Solitamente l'esecutore non molla la presa, rimanendo in posizione di ponte e sfruttando cos\u00ec lo schienamento diretto.\nElegant suplex.\nUna mossa in cui l'esecutore si piega mettendo la testa sotto l'ascella all'avversario, lo afferra per i polsi, infine effettua uno slancio all'indietro facendo sbattere l'avversario di schiena. Spesso viene mantenuta la presa dall'esecutore per effettuare uno schienamento diretto.\nVarianti del side suplex.\nSide suplex.\nChiamata anche Ura-nage essendo ripresa dalla mossa di Judo. Per effettuarla, il wrestler sta di fronte all'avversario, leggermente di lato. Il wrestler abbassa la testa sotto il braccio pi\u00f9 vicino dell'avversario e con il proprio braccio piazza una mano sotto il collo o al centro del petto dell'avversario mentre con l'altro braccio lo cintura da dietro oppure con un braccio nella zona dorsale/cervicale.Simultaneamente il wrestler alza l'avversario, gira di 180\u00b0 e cade all'indietro, portando con s\u00e9 l'avversario e facendolo sbattere con la schiena per primo al tappeto. \nIl nome \"ura-nage\" (o \"uranage\") deriva dal lancio del Judo che tradotto dal Giapponese significa \"lanciare all'indietro\" e solitamente (erroneamente) nel pro wrestling viene scambiata per una regolare side slam.\nSaito suplex.\nL'attaccante si trova girato di fronte ad uno dei fianchi dell'avversario o leggermente dietro di essi.Mette il braccio pi\u00f9 vicino dell'avversario sopra la propria spalla, applica una waist lock (cintura sulla vita) e poi solleva l'avversario mentre casca all'indietro, facendo atterrare l'avversario sulle spalle. Nella velocit\u00e0 della disciplina \u00e8 possibile distinguerla all'istante dal back drop perch\u00e9 si crea quasi un arco di 180 gradi lateralmente mentre cadono all'indietro e per riconoscerla a sua volta dalla ura nage bisogna prestare attenzione se c'\u00e8 il waist lock o meno.\nSambo suplex.\nEsistono due versioni, la pi\u00f9 utilizzata \u00e8 In breve una specie di Lifting side slam in giravolta. Quindi l'attaccante sta di fianco ma in posizione parallela guardando in posizione opposta all'avversario, la testa viene posta sotto l'ascella dell'avversario, con il braccio pi\u00f9 vicino all'avversario gli attraversa il petto e prende la sua spalla pi\u00f9 lontana, mentre l'altro braccio lo passa dietro e si aggrappa ai pantaloni dell'avversario per alzarlo e compiere un giro 180 gradi e farlo cadere sul dorso.\nSeconda versione: Nei paesi Anglofoni il Sambo suplex viene spesso indicato come equivalente all Ura nage e quindi molto simile a sua volta al Saito suplex. La differenza nella tecnica ufficiale del Sambo e quindi in parte nel pro wrestling che a volte la riprende, sta nella caratteristica principale che \u00e8 quella dell'attaccante che va davanti all'avversario dopo che quest'ultimo \u00e8 sempre partito dalla posizione di fronte ai fianchi, mentre simultaneamente esegue la mossa che compie sempre un arco di 180 gradi lateralmente per portare l'avversario al tappeto con le spalle."}
{"id": "533530", "revid": "339392", "url": "https://it.wikipedia.org/wiki?curid=533530", "title": "Arcidiocesi di Mechelen-Brussel", "text": ""}
{"id": "533541", "revid": "834", "url": "https://it.wikipedia.org/wiki?curid=533541", "title": "Infrastrutture a chiave pubblica", "text": ""}
{"id": "533542", "revid": "5585", "url": "https://it.wikipedia.org/wiki?curid=533542", "title": "Olivia de Havilland", "text": "Sorella maggiore dell'attrice Joan Fontaine, \u00e8 stata due volte vincitrice del Premio Oscar ed entrambe hanno il loro nome inscritto nella Hollywood Walk of Fame.\nBiografia.\nOlivia de Havilland nacque a Tokyo da Walter Augustus de Havilland, avvocato inglese con studio a Tokyo, specializzato in materia di brevetti, e Lilian Augusta Ruse, attrice nota col nome d'arte di Lilian Fontaine. La sua famiglia \u00e8 imparentata con quella dell'ingegnere Sir Geoffrey de Havilland, pioniere britannico dell'aviazione e fondatore della \"De Havilland Aircraft Co.\". Poco dopo la nascita della sorella minore Joan, pi\u00f9 piccola di 15 mesi e mezzo, i loro genitori divorziarono quando Olivia aveva tre anni.\nRivalit\u00e0 con la sorella Joan Fontaine.\nQuella fra le due sorelle \u00e8 stata una delle rivalit\u00e0 pi\u00f9 celebri e chiacchierate di Hollywood. La de Havilland e la Fontaine ebbero sin dall'infanzia e per tutta la vita rapporti molto difficili e un acceso antagonismo: entrambe scelsero la strada della recitazione, e la popolarit\u00e0 che rapidamente riuscirono ad ottenere nel cinema aument\u00f2 la competizione fra loro. Nel 1942 Joan la spunt\u00f2 sulla sorella maggiore nella conquista dell'Oscar alla migliore attrice protagonista, al quale in quell'anno erano entrambe candidate: Joan Fontaine per \"Il sospetto\" di Alfred Hitchcock e Olivia de Havilland per \"La porta d'oro\" di Mitchell Leisen. Queste circostanze inasprirono ulteriormente i gi\u00e0 complicati rapporti fra le due e gli anni seguenti furono segnati da dispetti reciproci, equivoci, litigi e riavvicinamenti. \nLa rottura definitiva avvenne nel 1975, in seguito a una serie di malintesi conseguenti alla malattia e alla morte della loro madre; dopo quell'evento le due non si parleranno pi\u00f9 per il resto della loro vita. Nonostante ci\u00f2, alla morte di Joan Fontaine il 15 dicembre 2013, all'et\u00e0 di 96 anni, la de Havilland si dichiar\u00f2 \"sconvolta e profondamente addolorata\" per la scomparsa della sorella, rivelando dunque come le due si fossero probabilmente riavvicinate negli ultimi tempi.\nOlivia de Havilland e Joan Fontaine sono le uniche due sorelle nella storia del cinema ad aver vinto entrambe un Oscar come miglior attrice protagonista.\nCarriera cinematografica.\nDotata di una naturale eleganza e di un fascino delicato, Olivia de Havilland ottenne il primo ruolo cinematografico di successo nella trasposizione dello shakespeariano \"Sogno di una notte di mezza estate\" (1935) di Max Reinhardt e William Dieterle. Scritturata dalla Warner Bros., prese poi parte a una serie di film avventurosi tutti diretti da Michael Curtiz, al fianco di Errol Flynn, come \"Capitan Blood\" (1935), \"La carica dei seicento\" (1936) e \"La leggenda di Robin Hood\" (1938).\nLa celebrit\u00e0 mondiale giunse quando nel 1939 venne momentaneamente prestata alla MGM per interpretare il personaggio della dolce e coraggiosa Melania Hamilton in \"Via col vento\" (1939) di Victor Fleming, accanto a Clark Gable, Vivien Leigh e Leslie Howard. Quel ruolo rester\u00e0 la sua interpretazione pi\u00f9 celebre e ricordata, al di fuori del panorama americano, con cui si insedier\u00e0 nell'immaginario collettivo di generazioni di spettatori di tutto il mondo. Naturalizzata cittadina degli Stati Uniti d'America dal 1941, negli anni successivi l'attrice lott\u00f2 per ottenere ruoli all'altezza del suo temperamento drammatico: durante gli anni quaranta ottenne plausi dal pubblico e dalla critica per le sue interpretazioni in pellicole come \"A ciascuno il suo destino\" (1946) di Mitchell Leisen, per cui si guadagn\u00f2 un premio Oscar, \"Lo specchio scuro\" (1946) di Robert Siodmak, \"La fossa dei serpenti\" (1948) di Anatole Litvak e \"L'ereditiera\" (1949) di William Wyler, in cui fu cos\u00ec convincente nel ruolo di una timida ereditiera corteggiata da un profittatore, interpretato da un giovane Montgomery Clift, da vincere il suo secondo Oscar. Seguirono film di buon successo e nei quali si impose per la sua incisiva ed elegante presenza, quali \"Mia cugina Rachele\" (1952) di Henry Koster, \"Nessuno resta solo\" (1955) di Stanley Kramer e \"L'orgoglioso ribelle\" (1958) di Michael Curtiz. \nRecit\u00f2 accanto a Bette Davis nei film \"Avventura a mezzanotte\" (1937) di Archie L. Mayo, \"Il conte di Essex\" (1939) di Michael Curtiz, \"In questa nostra vita\" (1942) di John Huston e, parecchi anni pi\u00f9 tardi, nel thriller gotico/grottesco \"Piano... piano, dolce Carlotta\" (1964) di Robert Aldrich, ove, sembra su suggerimento della stessa Davis, sostitu\u00ec Joan Crawford datasi per malata, e che fu il suo ultimo film di una certa risonanza tanto per la critica quanto per il pubblico. Negli anni precedenti aveva fornito buone prove anche nelle pellicole \"Il diavolo nello specchio\" (1959) di Anthony Asquith e \"Luce nella piazza\" (1962) di Guy Green, che venne in parte girato a Roma e Firenze. Torn\u00f2 al genere thriller con \"Un giorno di terrore\" (1964) di Walter Grauman. Dopo una breve apparizione in \"L'ultimo avventuriero\" (1970) di Lewis Gilbert e \"La papessa Giovanna\" (1972) di Michael Anderson, ove interpret\u00f2 ancora un personaggio di rilievo accanto a Liv Ullmann, la de Havilland, non pi\u00f9 impiegata in ruoli da protagonista, dirad\u00f2 molto le sue partecipazioni cinematografiche e televisive. In \"Airport '77\" (1977) di Jerry Jameson, film di genere catastrofico, tipico di quegli anni, si ritrov\u00f2 a recitare di nuovo con Joseph Cotten, suo partner nel film di Aldrich del 1964. Si ritir\u00f2 definitivamente dagli schermi cinematografici nel 1979, mentre la sua ultima partecipazione a un film televisivo risale al 1988.\nVita privata.\nDopo alcuni flirt con Howard Hughes, James Stewart e John Huston, nel 1946 spos\u00f2 lo scrittore Marcus Goodrich, da cui divorzi\u00f2 nel 1953. Dal matrimonio nacque nel 1949 il figlio Benjamin, che divenne matematico e mor\u00ec nel 1991, affetto dal morbo di Hodgkin.\nSuccessivamente l'attrice si trasfer\u00ec a Parigi, nel XVI \"arrondissement\" vicino al Bois de Boulogne, dove ha vissuto sino alla sua morte. Si rispos\u00f2 nel 1955 con Pierre Galante, giornalista francese di Paris Match, da cui nel 1956 ebbe la figlia Gis\u00e8le, divenuta poi giornalista. Dopo il divorzio nel 1979, i due mantennero ottimi rapporti tanto che l'attrice si prese cura dell'ex marito quando s'ammal\u00f2 di cancro, e per questo motivo fu assente al 70\u00ba anniversario della notte degli Oscar nel 1998.\nNel 2003 apparve alla serata degli Oscar nell'ambito di un revival a cui presenziarono molti dei vincitori delle edizioni passate degli Academy Award. Nell'aprile 2008 partecip\u00f2 a un tributo a Bette Davis, di cui fu molto amica; aveva stretto un forte rapporto di amicizia anche con Gloria Stuart. Al momento della sua morte, la De Havilland era l'unica superstite dei quattro attori protagonisti di \"Via col vento\" (mentre, curiosamente, il personaggio da lei interpretato era l'unico a morire); dal dicembre 2014, con la morte di Luise Rainer, \u00e8 stata la pi\u00f9 anziana vincitrice dell'Oscar ancora in vita.\nNel 2017, per il suo 101\u00ba compleanno, le venne conferita la prestigiosa onorificenza di Dama dell'Impero Britannico. Nello stesso anno, tramite il suo avvocato, fece causa all'emittente televisiva FX sostenendo di essere stata ritratta in maniera fuorviante nella serie \"Feud\", in cui il suo personaggio era interpretato da Catherine Zeta Jones.\nOlivia De Havilland \u00e8 morta per cause naturali a Parigi il 26 luglio 2020, all'et\u00e0 di 104 anni.\nDoppiatrici italiane.\nNelle versioni in italiano dei suoi film, Olivia De Havilland \u00e8 stata doppiata da:"}
{"id": "533543", "revid": "1592097", "url": "https://it.wikipedia.org/wiki?curid=533543", "title": "Olivia De Havilland", "text": ""}
{"id": "533557", "revid": "116123997", "url": "https://it.wikipedia.org/wiki?curid=533557", "title": "Piaggio Quargo", "text": "Il Piaggio Quargo \u00e8 un veicolo commerciale prodotto dalla Piaggio dal 2004 al 2016 e facente parte della categoria dei quadricicli pesanti a motore, nato per sostituire l'Ape Poker.\nContesto.\nRealizzato sullo stesso pianale di base del Piaggio Porter, dal quale riprende l\u2019impostazione meccanica e parte della carrozzeria come le portiere, il Quargo \u00e8 dotato di un motore diesel bicilindrico di 686 cm\u00b3 Lombardini da 13\u00a0kW (circa 18 CV) di potenza.\nConsiste in un quadriciclo leggero che per essere condotto richiede la patente di guida B1 (poteva essere guidato anche da chi possiede le precedenti patenti di sottocategoria A1 e di categoria A, se conseguite entro il 18 gennaio 2013) disponibile nelle versioni pick-up, pick-up ribaltabile, furgone e kit centinato, con portata utile fino a 750\u00a0kg a seconda della versione.\nNel 2007 \u00e8 stata presentata la versione aggiornata, dotata di freni a disco sulle ruote anteriori e di coppa olio di dimensioni maggiorate.\nLa produzione termina nel fine 2016 in quanto, con l\u2019entrata in vigore delle norme anti inquinamento Euro 4 per i quadricicli, il Quargo non venne adeguato."}
{"id": "533559", "revid": "110157", "url": "https://it.wikipedia.org/wiki?curid=533559", "title": "Santa Lucia (Malta)", "text": "Santa Lu\u010bija o Santa Lucia (in maltese \"Santa Lu\u010bija\") \u00e8 un comune di circa 3.500 abitanti sorto durante il XX secolo sull'isola di Malta.\nIn virt\u00f9 di un articolo apparso sulla Gazzetta Governativa il 7 luglio 1961 l'area compresa tra \"Tal-Barrani\" (Zeitun) e Luqa divenne il Consiglio Locale omonimo, inizialmente per una funzione di case residenziali a basso costo per la gente con poche disponibilit\u00e0 economiche. Successivamente, il villaggio \u00e8 stato riammodernato con nuovi viali periferici con i nomi dei vari fiori e piante (esempio Vjal l-Oleandri, la strada principale del paese). A Santa Lucia inoltre \u00e8 presente il \"Serenity Garden\" (in Maltese \"Il-\u0120nien tas-Serenit\u00e0\"), un giardino a tema cinese costruito dal governo maltese in collaborazione con quello cinese.\nLa chiesa parrocchiale \u00e8 dedicata a San Pio X. Nella zona si trova inoltre un ipogeo scoperto nel 1973.\nInfrastrutture e trasporti.\nSanta Lucia \u00e8 facilmente raggiungibile in auto da Luca, Paola, e Tarxen. Non \u00e8 molto distante dall'Aeroporto. Santa Lucia \u00e8 inoltre servita dagli Autobus del Malta Public Transport:"}
{"id": "533561", "revid": "78273", "url": "https://it.wikipedia.org/wiki?curid=533561", "title": "Santa Lucija", "text": ""}
{"id": "533564", "revid": "1833487", "url": "https://it.wikipedia.org/wiki?curid=533564", "title": "Santa Venera (Malta)", "text": "Santa Venera (in inglese anche \"Saint Venera\") \u00e8 un comune maltese che si trova nella zona posteriore al porto (\"Outer Harbour\").\nTra la fine del XIX e l'inizio del XX secolo, la cittadina di Santa Venera vide un maggiore sviluppo e vennero costruite varie chiese e istituti. La citt\u00e0 fu considerata come parte di Birkirkara fino al 1912, e divenne una parrocchia separata sei anni dopo, nel 1918.\nLe pi\u00f9 vecchie costruzioni di Santa Venera sono l'acquedotto Wignacourt e la \"Casa Leoni\", costruite dai Cavalieri Ospitalieri. Una nuova chiesa dedicata alla santa patrona \u00e8 stata edificata recentemente."}
{"id": "533566", "revid": "1153503", "url": "https://it.wikipedia.org/wiki?curid=533566", "title": "Santa Venera", "text": ""}
{"id": "533567", "revid": "125126937", "url": "https://it.wikipedia.org/wiki?curid=533567", "title": "Metallo pesante", "text": "Non esiste una definizione universalmente accettata di metallo pesante basata sulle propriet\u00e0 chimico-fisiche. Sono state proposte delle definizioni in base alla densit\u00e0 (un metallo pesante sarebbe un elemento chimico la cui densit\u00e0 sia maggiore di 5 grammi per centimetro cubo) o in base al numero atomico(un elemento il cui numero atomico sia maggiore di 20).\nD'altra parte le principali caratteristiche chimiche dei metalli pesanti, ossia il carattere cationico con diversi stati di ossidazione e l'elevata attitudine a formare complessi molecolari nel citoplasma cellulare, fa includere nell'elenco dei metalli pesanti anche elementi, come il selenio e l'arsenico, che non sono metalli, sebbene siano dotati di propriet\u00e0 fisiche e chimiche simili a quelle dei metalli in senso stretto.\nPer questi motivi \u00e8 stato talora proposto di abbandonare la classificazione in base alla densit\u00e0 o al peso atomico in favore di una nuova classificazione tripartita degli elementi chimici a seconda che esibiscano una prevalente affinit\u00e0 per gli atomi di ossigeno, per quelli di azoto e zolfo, o infine un comportamento intermedio tra le due precedenti categorie.\nMetalli in traccia.\nUn sottogruppo particolarmente importante in biologia e in medicina \u00e8 costituito dai cosiddetti \"metalli in traccia\" (o \"elementi in traccia\"), gli elementi chimici presenti nei fluidi biologici degli organismi viventi in concentrazioni inferiori a 1 \u03bcg per grammo di peso. In base agli effetti fisiopatologici i metalli in traccia possono essere suddivisi in due gruppi: nel primo gruppo gli elementi essenziali per la vita in quanto implicati in importanti processi metabolici, mentre nel secondo gruppo sono contenuti elementi tossici per gli organismi viventi anche a basse concentrazioni. Nel caso degli esseri umani sono noti quindici elementi in traccia essenziali: arsenico, cobalto, cromo, rame, fluoro, ferro, iodio, manganese, molibdeno, nichel, selenio, silicio, stagno, vanadio e zinco, mentre il secondo gruppo contiene elementi quali cadmio, mercurio, cromo e piombo.\nFonti di esposizione.\nI metalli pesanti possono degradare la qualit\u00e0 dell'aria, dell'acqua e del suolo e, successivamente, causare problemi di salute a piante, animali e persone, quando si concentrano a causa delle attivit\u00e0 industriali. Le fonti comuni di metalli pesanti in questo contesto includono:\nEsempi di contaminazione da metalli pesanti e rischi per la salute includono l'insorgenza della malattia di Minamata in Giappone (1932\u20131968; cause in corso dal 2016), il disastro della diga di Bento Rodrigues in Brasile, alti livelli di piombo nell'acqua potabile fornita ai residenti di Flint nel Michigan\u00a0e nel 2015 gli incidenti con conseguenti metalli pesanti nell'acqua potabile di Hong Kong.\nSintomi di alcuni metalli pesanti.\nDi seguito i sintomi da intossicazione da metalli pesanti:"}
{"id": "533568", "revid": "287204", "url": "https://it.wikipedia.org/wiki?curid=533568", "title": "Trioso fosfato isomerasi", "text": "La trioso fosfato isomerasi \u00e8 un enzima, appartenente alla classe delle isomerasi, che catalizza la seguente reazione reversibile:\n\"Diidrossiacetone fosfato = gliceraldeide-3-fosfato\"\nL'enzima gioca un ruolo importante nella glicolisi ed \u00e8 essenziale per una efficiente produzione di energia. La aldolasi, l'enzima precedente della via glicolitica, produce infatti diidrossiacetone fosfato e gliceraldeide 3-fosfato. Seguire una via metabolica distinta per ognuna delle due molecole ottenute sarebbe energeticamente molto dispendioso. L'evoluzione della glicolisi ha dunque selezionato la trioso fosfato isomerasi come enzima in grado di uniformare la via glicolitica, convertendo il diidrossiacetone fosfato alla gliceraldeide 3-fosfato, substrato dell'enzima successivo della via biochimica, la gliceraldeide-3-fosfato deidrogenasi. Anche per questo importante motivo \"evolutivo\", l'enzima \u00e8 stato individuato in tutti gli organismi fino ad ora verificati, dai batteri ai vertebrati.\nCarenze dell'enzima sono associate con anemia emolitica e con un progressivo disordine neurologico.\nStruttura e meccanismo di azione.\nLa trioso fosfato isomerasi \u00e8 un dimero composto da subunit\u00e0 identiche tra loro, ognuna delle quali \u00e8 composta di circa 250 amminoacidi. La struttura tridimensionale di ogni subunit\u00e0 contiene otto alfa eliche all'esterno di otto foglietti beta paralleli. Questo motivo strutturale \u00e8 chiamato \"barile TIM\": si tratta del motivo strutturale maggiormente conservato tra quelli osservati nelle proteine. Il sito attivo dell'enzima si trova al centro del barile: all'interno \u00e8 presente un residuo di Glutammato, coinvolto nel meccanismo catalitico. Gli amminoacidi posti nelle vicinanze di questo glutammato sono estremamente conservati in tutte le trioso fosfato isomerasi finora analizzate.\nLa trioso fosfato isomerasi agisce spostando un H+ da un atomo di carbonio ad un altro adiacente: in questo modo il trioso pu\u00f2 interconvertirsi tra la forma chetonica (diidrossiacetone fosfato) e quella aldeidica (gliceraldeide-3-fosfato). Il \u0394G\u00b0 di reazione, in realt\u00e0, \u00e8 spostato verso la formazione di diidrossiacetone fosfato. Nella glicolisi, tuttavia, la bassissima concentrazione cellulare di gliceraldeide-3-fosfato (dovuta al suo veloce inserimento negli step successivi del pathway) spinge comunque la reazione verso la forma aldeidica. Lo spostamento del protone \u00e8 mediato proprio dal residuo di glutammato gi\u00e0 citato.\nStudiando la velocit\u00e0 della reazione catalizzata da questo enzima partendo dal substrato gliceraldeide (senza il gruppo fosfato in posizione 3) \u00e8 stato dimostrato che la maggior parte dell'accelerazione della velocit\u00e0 deriva dalle interazioni che coinvolgono il gruppo fosfato sul carbonio in posizione 3 della gliceraldeide-3-fosfato.\n\u00c8 stato dimostrato che la TIM ha raggiunto la perfezione catalitica: la velocit\u00e0 della reazione bimolecolare tra enzima e substrato ( [E] + [S] ) e la formazione di prodotto \u00e8 la stessa velocit\u00e0 alla quale enzima e substrato possono collidere in soluzione."}
{"id": "533571", "revid": "339392", "url": "https://it.wikipedia.org/wiki?curid=533571", "title": "Particelle alfa", "text": ""}
{"id": "533574", "revid": "7336", "url": "https://it.wikipedia.org/wiki?curid=533574", "title": "Acciaio temperato", "text": ""}
{"id": "533575", "revid": "767487", "url": "https://it.wikipedia.org/wiki?curid=533575", "title": "Friedrich Theodor Vischer", "text": ""}
{"id": "533576", "revid": "6923", "url": "https://it.wikipedia.org/wiki?curid=533576", "title": "Apprendista", "text": "Lapprendista, nel diritto del lavoro italiano, \u00e8 una persona che svolga una data attivit\u00e0 lavorativa a seguito della stipulazione di un contratto di apprendistato.\nDisciplina normativa.\nLa legge Biagi delegava il governo a riordinare e razionalizzare i contratti e contenuto formativo e, nel rispetto dei criteri del pacchetto Treu. In attuazione della legge delega, il d.lgs 10 settembre 2003, n. 276, agli articoli da 47 a 53, prevedeva tre tipologie contrattuali di apprendistato professionalizzanti:\nRequisiti.\nA seguito dell'accordo del 2 luglio 2004, fra Confcommercio, CGIL e CISL e UIL il datore di lavoro che intenda assumere apprendisti deve presentare domanda corredata del piano formativo alla commissione dell'ente bilaterale che esprimer\u00e0 il parere di conformit\u00e0 della domanda alle norme del contratto collettivo nazionale di lavoro.\nPossono essere assunti con contratto di apprendistato professionalizzante i giovani di et\u00e0 compresa tra i 18 e i 29 anni, oppure a partire dal compimento dei 17 anni se sono in possesso di una qualifica professionale conseguita fra quelle previste dalla legge.\nRiguardo al numero degli apprendisti e la legge conferma che datore di lavoro non possono superare il 100% delle maestranze specializzate e qualificate servizio.\nL'accordo per il terziario vincola l'assunzione di apprendisti al mantenimento servizio di almeno 70% dei lavoratori il cui contratto sia venuto a scadere nei 24 mesi precedenti salvo ne sia scaduto uno soltanto.\nDurata.\nLa durata del periodo di apprendistato \u00e8 fissata dagli accordi di settore in base alla qualifica da conseguire, al titolo di studio, ai crediti professionali e formativi acquisiti, e al bilancio di competenze realizzato da soggetti pubblici e dalle scuole edili accreditate.\nIl contratto nazionale dei chimici del 28 maggio 2004 prevede che il periodo di apprendistato possa durare da un minimo di due anni per i soggetti in possesso di laurea coerente con la professionalit\u00e0 a conseguire fino quattro anni per i soggetti in possesso di diploma di scuola media inferiore o superiore, non coerente con la progressione.\nNelle imprese del settore terziario pu\u00f2 variare dai 24 mesi per il livello pi\u00f9 basso, il sesto, ai 48 per l'acquisizione di professionalit\u00e0 elevate; mentre, nell'industria calzaturiera varia dai 42 mesi per i livelli inferiori al 72 per l'VIII livello. La formazione \u00e8 intesa anche in affiancamento oppure \"on the job\".\nBenefici contributivi.\nI benefici contributivi sono ottenibili soltanto dietro effettiva erogazione della formazione.\nIn caso di inadempienza dipendente dal datore di lavoro, questi \u00e8 tenuto a corrispondere la differenza fra la contribuzione versata e quella pienamente spettante, maggiorata di una sanzione del 100.\nFruizione delle ore e inquadramento.\nChimica.\nLe materie strettamente collegate alla realt\u00e0 aziendale alla professione da svolgere sono prioritariamente oggetto di formazione interna. Le 120 ore anno di formazione previste dal decreto n.276/2003 devono intendersi come ore annue medie.\nI dipendenti sono inquadrati con una categoria inferiore rispetto a quella relativa alla professionalit\u00e0 ad acquisire.\nPer la durata del contratto non viene corrisposto alcuna indennit\u00e0 di posizione organizzativa.\nPer il settore lubrificanti-GPL, le categorie inferiori possono essere due livelli.\nTerziario.\nRientrano nel conteggio delle 120 ore anno di formazione e anche le attivit\u00e0 svolte presso pi\u00f9 datore di lavoro va o istituti di formazione accreditati.\nI dipendenti hanno un inquadramento di due livelli inferiore per la prima met\u00e0 del periodo di apprendistato e di un livello per la seconda met\u00e0.\nEdile.\nLa formazione \u00e8 normalmente svolta presso la Scuola Edile locale.\nL'impegno formativo \u00e8 ridotto 80 ore e per gli apprendisti in possesso di attestato di qualifica professionale idonea l'attivit\u00e0 da svolgere e, comprensive della formazione destinata alla sicurezza.\nL'apprendista \u00e8 inquadrato al primo livello per il conseguimento del secondo e terzo livello; al secondo livello per il conseguimento del quarto; al terzo livello per il conseguimento del quinto.\nCalzature.\nL'inquadramento al trattamento economico avvengono: nel primo periodo di apprendistato professionalizzante e due livelli sotto quello di destinazione finale; nel secondo periodo: un livello sotto; nel terzo e ultimo periodo, inquadramento al livello di destinazione finale."}
{"id": "533577", "revid": "79501", "url": "https://it.wikipedia.org/wiki?curid=533577", "title": "Friedrich Theodor von Vischer", "text": ""}
{"id": "533578", "revid": "436907", "url": "https://it.wikipedia.org/wiki?curid=533578", "title": "Dreamland (Robert Miles)", "text": "Dreamland \u00e8 il primo album in studio del compositore italiano Robert Miles, pubblicato il 7 giugno 1996. L'album verr\u00e0 in seguito ristampato con l'aggiunta di ulteriori brani realizzati successivamente alla prima versione distribuita (come la versione radio di \"One and One\"). Vendette 14 milioni di copie."}
{"id": "533590", "revid": "712828", "url": "https://it.wikipedia.org/wiki?curid=533590", "title": "Raditz", "text": ""}
{"id": "533592", "revid": "439868", "url": "https://it.wikipedia.org/wiki?curid=533592", "title": "Mosman", "text": "Mosman \u00e8 una localit\u00e0 del municipio omonimo, nella citt\u00e0 di Sydney. Deve il suo nome ad Archibald Mosman, uno dei primi ad avere la concessione di questo territorio. Famosa \u00e8 la sua baia dove, tra l'altro, caren\u00f2 la HMS \"Sirius\" ammiraglia della \"Prima Flotta\" della regina di Inghilterra, da cui il nome originario della baia di Mosman che era \"Great Sirius Cove\" (letteralmente \"Grande insenatura di Sirius\").\nStoria.\nCome \u00e8 noto gli aborigeni hanno popolato l'Australia per oltre 50.000 anni. Il pi\u00f9 famoso, tra loro, nativo di Mosman \u00e8 stato \"Bungaree\" che visse nel periodo dal 1775 al 1830. Cresciuto secondo le tradizioni locali, ebbe un trauma con l'avvento degli Europei perch\u00e9 molti dei suoi compagni di trib\u00f9 morirono ed egli decise di imbarcarsi con Matthew Flinders per poi circumnavigare l'Australia.\nAl suo ritorno divenne capo della sua trib\u00f9 e gli furono date delle terre. In seguito, ebbe contatti con esploratori di numerosi paesi tra i quali russi e francesi e fu ritratto molte volte. Le opere furono esposte a Londra, Parigi e Mosca.\nDi seguito i principali eventi accaduti a Mosman:\nGeografia fisica.\nIl municipio di Mosman \u00e8 situato a Nord-Est dal centro o meglio dalla City di Sydney, \nha numerosi e grandi parchi ed anche una stupenda spiaggia, Balmoral Beach, dove sulla scogliera che la costeggia si possono vedere dei trilobiti di et\u00e0 preistorica.\nIl quartiere \u00e8 molto ricco e sostanzialmente costituito da villette, con giardini molto curati, in stile anglosassone; \u00e8 adiacente a quello di Manly di cui sono famose le lunghe spiagge dove, molto spesso, ci si pu\u00f2 imbattere in arditi surfisti, data la presenza di squali.\nEventi.\nNel corso dell'anno la municipalit\u00e0 organizza numerosi eventi tra cui:\nTra le cose pi\u00f9 interessanti c'\u00e8 da sottolineare la presenza dell'Australian Gaelic Singers un'associazione che cerca di diffondere la lingua e la canzone Gaelica.\nIl giornale locale \u00e8 il Mosman Daily dove si possono trovare ulteriori informazioni relativamente alla cittadinanza e dei quartieri a Nord della citt\u00e0."}
{"id": "533601", "revid": "125681780", "url": "https://it.wikipedia.org/wiki?curid=533601", "title": "Antonio Rosati", "text": "Carriera.\nClub.\nL'esordio alla Lodigiani e il passaggio al Lecce.\nInizia nella Lodigiani, anche se non scende in campo nel campionato di C2 2001-2002. Ad novembre 2001 passa al Lecce.\nNel 2002-2003 vince lo scudetto primavera con il Lecce, ripetendosi nel 2003-2004. Nella stagione 2004-2005 continua a militare nella primavera dei giallorossi e colleziona una presenza in prima squadra il 13 febbraio 2005 in Lecce-Chievo 3-0 (debutto in Serie A).\nNella stagione 2005-2006 si trasferisce in prestito alla , con cui disputa 8 partite in Serie C1 prima di tornare al Lecce e scendere in campo in Messina-Lecce 2-1. Nella seconda parte dell'annata seguente diventa il portiere titolare del Lecce. Ricoprir\u00e0 lo stesso ruolo per la prima parte delle stagioni 2006-2007 e 2007-2008, mentre nel 2008-2009, in Serie A, gioca solo quattro partite.\nNella stagione 2009-2010, di nuovo in Serie B, complice anche la cessione di Francesco Benussi diventa definitivamente titolare, confermandosi anche nella stagione successiva in massima serie nella quale disputa tutte le 38 partite del torneo.\nIl trasferimento al Napoli.\nIl 30 giugno 2011 viene acquistato a titolo definitivo dal Napoli come secondo di Morgan De Sanctis, firmando un contratto quadriennale.\nEsordisce in partite ufficiali con la maglia del il 12 gennaio 2012 nell'ottavo di finale di Coppa Italia Napoli- (2-1), e gioca l'unica partita in campionato il 17 febbraio 2012 contro la Fiorentina (3-0 per gli azzurri a Firenze).\nIl 20 settembre 2012 fa il suo esordio nelle coppe europee nella gara di Europa League contro gli svedesi dell'AIK, vinta dai partenopei 4-0. Disputa tutte le sei partite della fase a gironi, oltre ad altre quattro presenze in campionato.\nI prestiti a Sassuolo e Fiorentina.\nIl 10 luglio 2013 passa in prestito al Sassuolo, neo-promosso in Serie A. Esordisce con la maglia neroverde il 17 agosto seguente nella partita di Coppa Italia Novara-Sassuolo (1-3 dts). \u00c8 titolare nelle prime due gare di campionato, poi gli viene preferito Gianluca Pegolo.\nIl 16 gennaio 2014 lascia i neroverdi e si trasferisce, sempre in prestito, alla Fiorentina, con cui debutta il 27 febbraio seguente nella gara di Europa League contro i danesi dell'Esbjerg, mentre l'esordio in campionato ha luogo il 6 maggio proprio nella sconfitta interna (3-4) contro il Sassuolo. Poi ritorna al Napoli per fine prestito.\nI ritorni a Napoli e Firenze, l'approdo al Perugia.\nPer la stagione 2014-2015 inizia da quarto portiere del , non collezionando alcuna presenza. Il 16 gennaio 2015 viene quindi ufficializzato il suo ritorno alla a titolo definitivo. L'estate seguente, il 16 luglio il portiere viene acquistato a titolo definitivo dal Perugia.\nTorino.\nIl 12 luglio 2018 il giocatore viene tesserato dal Torino con un contratto valido fino al 30 giugno 2019. A fine anno rinnova il contratto per altri due anni. Il 2 agosto 2020 esordisce con la maglia granata nel match pareggiato contro il Bologna per 1-1.\nTerza esperienza alla Fiorentina.\nIl 1\u00ba febbraio 2021 torna, per la terza volta, alla . Nonostante sia il terzo portiere, il 15 dicembre 2021 torna a giocare una gara con i viola nel successo per 2-1 contro il in Coppa Italia.\nCalcioscommesse.\nIl 10 luglio 2013 viene deferito dal procuratore federale Stefano Palazzi per illecito sportivo in riguardo al in relazione alla partita Lecce-Lazio del 22 maggio 2011.\nIl 24 luglio Palazzi chiede per Rosati una squalifica di 3 anni e 6 mesi ma il 2 agosto viene assolto in primo grado e, successivamente, anche in secondo grado il 17 agosto.\nIl 13 agosto 2015 il procuratore federale Stefano Palazzi firma una sorta di deferimento bis per alcuni degli incolpati per le due partite Lazio-Genoa del 14 maggio 2011 e Lecce-Lazio del 22 maggio dello stesso anno secondo un \"ricorso per revocazione\" in base all'articolo 39 del Codice di Giustizia Sportiva che consente di tornare su situazioni gi\u00e0 giudicate in presenza di elementi nuovi e cio\u00e8 in questo caso l'interrogatorio di Ilievsky del 27 aprile 2015; per Rosati chiede 3 anni e 6 mesi di squalifica. Il 30 settembre seguente la Corte Federale d'Appello della FIGC giudica per\u00f2 inammissibile il ricorso di Palazzi e conferma le sanzioni irrogate dalla Corte di Giustizia Federale il 17 agosto 2013.\nStatistiche.\nPresenze e reti nei club.\n\"Statistiche aggiornate al 16 dicembre 2021.\""}
{"id": "533602", "revid": "339392", "url": "https://it.wikipedia.org/wiki?curid=533602", "title": "Cisco Collatino", "text": ""}
{"id": "533603", "revid": "1573940", "url": "https://it.wikipedia.org/wiki?curid=533603", "title": "Betta (zoologia)", "text": "Betta \u00e8 un genere di pesci d'acqua dolce, appartenente alla famiglia Osphronemidae. \nEtimologia.\nIl nome deriva dalla lingua siamese, dove questi pesci sono chiamati \"ikan bettah\".\nDistribuzione e habitat.\nQuesto taxon \u00e8 diffuso nel Sudest asiatico, precisamente in Thailandia e Cambogia, dov'\u00e8 molto frequente nelle acque dolci stagnanti, povere di ossigeno e con poco ricambio (stagni, paludi, risaie, fiumi e canali).\nRiproduzione.\nLe specie di \"Betta\" si dividono in due gruppi: la maggior parte depone le uova in un nido di bolle, mentre un piccolo gruppo, tra cui \"Betta picta\", conservano le uova fecondate in bocca fino a tempo della schiusa. Questo comportamento \u00e8 considerato un'evoluzione dovuto alla maggior mobilita che hanno queste specie nei loro ambienti naturali.\nIl rituale dell'accoppiamento \u00e8 simile per molte specie: il maschio costruisce un nido di bolle, spesso fissato a piante galleggianti e tronchi affioranti. Il corteggiamento prevede parate del maschio che a pinne spiegate cerca di impressionare la femmina, rincorse, a volte morsi tra i due, fino al momento dell'accoppiamento vero e proprio (che in alcune specie, tra cui \"Betta splendens\", \u00e8 piuttosto concitato e violento). La femmina si posiziona supina e viene circondata, quasi in un abbraccio, dal maschio, in modo che possa espellere le uova con un leggero tremolio del corpo. Immediatamente il maschio provvede ad emettere sperma per fecondarle, prestando attenzione di raccogliere con la bocca quelle eventualmente cadute o disperse tra le sue pinne e depositarle tra le bolle. Dopo questo veloce atto, per alcuni stanti i due riproduttori si lasciano cadere come stremati verso il fondo, per riprendersi subito dopo e ripetere un veloce corteggiamento e di nuovo un'altra fecondazione. Terminata la deposizione, la femmina \u00e8 scacciata dal maschio che si occuper\u00e0 per i primi giorni della cura del nido, rimuovendo le uova non fecondate e raccogliendo quelle che cascano, rimpolpando il nido di nuove bolle. Dopo la schiusa il maschio continua a curare i piccoli avannotto, sorvegliandoli fino a quando non riescono a nuotare e muoversi indipendentemente.\nConservazione.\nMentre specie come \"Betta splendens\" sono pressoch\u00e9 ubique negli acquari di tutto il mondo, alcune specie di \"Betta\" in natura sono in pericolo di estinzione. La IUCN Red List classifica come vulnerabili (VU) \"Betta burdigala, Betta chini, Betta chloropharynx, Betta hipposideros, Betta macrostoma, Betta splendens\" (variet\u00e0 selvatica), mentre alcune in pericolo d'estinzione (EN) \"Betta miniopinna\", Betta persephone, Betta simplex e Betta spilotogena. Tuttavia altre specie, vista la loro recente scoperta e descrizioone, sono probabilmente in pericolo: studi scientifici sono in corso per stabilire se la distruzione dell'habitat originario sta minacciando anche queste specie. \nInoltre il Programma delle Nazioni Unite per l'Ambiente inserisce nelle sue liste un'altra specie non descritta appieno dai biologi, \"Betta cf. tomi\" che si sarebbe estinta nelle acque di Singapore tra il 1970 e il 1994. Forse una sottospecie di \"Betta tomi\", che continua a vivere in cattivit\u00e0 e nelle acque di Indonesia e Malaysia, classificata come vulnerabile.\nTassonomia.\nLe specie appartenenti a questo genere sono in continuo aumento, poich\u00e9 negli ultimi anni ne sono state scoperte di nuove. Da quella descritta per prima (\"Betta picta\", 1846) si \u00e8 arrivati nel 2005, con 4 nuove \"Betta\", a 55 specie, mentre nel 2013 il numero \u00e8 salito a 73."}
{"id": "533607", "revid": "339392", "url": "https://it.wikipedia.org/wiki?curid=533607", "title": "SSC Venezia", "text": ""}
{"id": "533609", "revid": "729019", "url": "https://it.wikipedia.org/wiki?curid=533609", "title": "Giro del Belgio 1912", "text": "Il Giro del Belgio 1912, quinta edizione della corsa, si svolse in sette tappe tra il 5 maggio e il 19 maggio 1912, per un totale di 1\u00a0990,4 km e fu vinto dal belga Odile Defraye.\nLa gara fu organizzata dal quotidiano \"La Derni\u00e9re Heure\"."}
{"id": "533610", "revid": "62004", "url": "https://it.wikipedia.org/wiki?curid=533610", "title": "Giro del Belgio 1913", "text": "Il Giro del Belgio 1913, sesta edizione della corsa, si svolse in sette tappe tra il 27 aprile e l'11 maggio 1913, su un percorso di complessivi 2\u00a0092 km. Fu vinto dal belga Dieudonn\u00e9 Gauthy.\nLa gara fu organizzata dal quotidiano \"La Derni\u00e8re Heure\"."}
{"id": "533611", "revid": "729019", "url": "https://it.wikipedia.org/wiki?curid=533611", "title": "Giro del Belgio 1914", "text": "Il Giro del Belgio 1914, settima edizione della corsa, si svolse in sette tappe tra il 28 aprile e il 10 maggio 1914, per un totale di 2089 km e fu vinto dal belga Louis Mottiat.\nLa gara fu organizzata dal quotidiano \"La Derni\u00e9re Heure\"."}
{"id": "533612", "revid": "838536", "url": "https://it.wikipedia.org/wiki?curid=533612", "title": "Lina Merlin", "text": "Biografia.\nOrigini e formazione.\nOriginaria di Chioggia, era figlia di Giustina Poli, insegnante, e Fruttuoso Merlin, segretario comunale a Pozzonovo.\nVisse a Chioggia per tutta l'infanzia e la giovinezza. Conseguita la maturit\u00e0 magistrale presso l'istituto delle Suore Canossiane, si trasferisce a Grenoble, in Francia, dove approfondisce le sue conoscenze di lingua e letteratura francese, materia in cui conseguir\u00e0 successivamente la laurea.\nLa giovane maestra Lina Merlin cominciava a rendersi conto delle condizioni in cui vivevano le donne del suo tempo: in particolare non tollerava l'ipocrisia dei capi di famiglia religiosi e osservanti, che non trovavano alcuna contraddizione tra i loro principi e il frequentare le prostitute. Le case chiuse erano infatti considerate luogo di svago dove i giovani potevano fare esperienza, mentre sarebbe stato scandaloso per una donna avere rapporti sessuali fuori del matrimonio.\nNel 1919 un amico la invita a far parte del movimento fascista: c'\u00e8 bisogno di organizzare le donne e lei sembra la persona ideale. Lina si sente attratta invece dagli ideali del socialismo che ritiene pi\u00f9 vicini alla sua mentalit\u00e0 e alla sua morale.\nSi iscrive perci\u00f2 al Partito Socialista Italiano, cominciando a collaborare al periodico \"La difesa delle lavoratrici\", di cui in seguito assumer\u00e0 la direzione. Collabora con il deputato socialista Giacomo Matteotti a cui riferisce nei dettagli le violenze perpetrate dalle squadre fasciste nel padovano.\nL'attivit\u00e0 antifascista.\nQuando, nel 1925, dopo l'assassinio di Giacomo Matteotti, Mussolini consolida il suo potere, il destino di Angela \u00e8 ormai segnato. In meno di ventiquattro mesi viene arrestata cinque volte. Inoltre nel 1926 viene licenziata dal suo impiego di insegnante perch\u00e9 si rifiuta di prestare il giuramento di fedelt\u00e0 al regime, obbligatorio per gli impiegati pubblici.\nIn seguito alla scoperta del complotto per attentare alla vita del duce da parte di Tito Zaniboni, il suo nome viene iscritto nell'elenco dei \"sovversivi\" affisso nelle strade di Padova. Lina quindi si trasferisce a Milano dove pensa sia pi\u00f9 difficile essere rintracciata. L\u00ec comincia a collaborare con Filippo Turati, ma viene arrestata e condannata a cinque anni di confino, in Sardegna. La prima destinazione fu Nuoro, ma la citt\u00e0 era considerata \u201cun covo di Sardisti avversi al regime\u201d per cui dopo tre giorni venne spostata a Dorgali, dove rimase solo tre mesi per essere divenuta \"troppo popolare\". L'ultima destinazione fu Orune. Anche in quel luogo riesce a conquistarsi il rispetto e la fiducia degli abitanti e soprattutto delle donne, ad alcune delle quali insegner\u00e0 a leggere e a scrivere.\nTornata a Milano nel 1930, durante una riunione clandestina incontra il medico ed ex deputato socialista di Rovigo Dante Gallani, che rimane colpito dalla sua eloquenza. Si sposano nel 1932, ma appena quattro anni dopo lui muore. Rimasta vedova a 49 anni, prende parte alla Resistenza, donando ai partigiani la strumentazione medica e i libri del marito e raccogliendo fondi e vestiario per i partigiani.\nIn questo periodo Lina prende parte ad azioni di guerra partigiana, rischiando pi\u00f9 volte la vita. Catturata dai nazisti, riesce a sfuggire con uno stratagemma. Scrive articoli sul periodico socialista clandestino Avanti!, e nella sua casa di via Catalani 63 Lelio Basso, Sandro Pertini, Rodolfo Morandi e Claudia Maffioli organizzano l'insurrezione. Lei ricever\u00e0 l'incarico di occuparsi del settore scolastico, e insieme al professor Giorgio Cabibbe e ai partigiani della Brigata Rosselli occuper\u00e0 il Provveditorato agli Studi di Milano, imponendo la resa. il 27 aprile 1945 viene nominata dal CLNAI Commissario per l'Istruzione di tutta la Lombardia.\nLa carriera politica.\nDopo la fine della guerra Lina si trasferisce a Roma alla direzione nazionale del PSI. Nel 1946 viene eletta all'Assemblea Costituente.\nI suoi interventi nel dibattito costituzionale, quale membro della \"Commissione dei 75\", risulteranno determinanti per la tutela dei diritti delle donne, e lasceranno un segno indelebile nella Carta Costituzionale. A lei si devono infatti le parole dell'articolo 3: \"Tutti i cittadini...sono uguali davanti alla legge, \"senza distinzioni di sesso\"\", con le quali veniva posta la base giuridica per il raggiungimento della piena parit\u00e0 di diritti tra uomo e donna, che fu sempre l'obiettivo principale della sua attivit\u00e0 politica. \u00c8 inoltre degna di nota l'opera di mediazione da lei esercitata tra opinioni contrapposte riguardo alla stesura dell'articolo 40, concernente il diritto di sciopero, proponendo una formulazione analoga a quella presente nel preambolo della Costituzione della IV repubblica francese.\nCandidata dal PSI nel collegio di Rovigo, viene eletta al Senato della Repubblica il 18 aprile del 1948. Fin dai primi giorni della sua attivit\u00e0 parlamentare dedica tutti i suoi sforzi al miglioramento della condizione femminile in Italia e allo stanziamento di risorse per lo sviluppo dell'area del Polesine, che il 14 novembre del 1951 verr\u00e0 devastata da una catastrofica alluvione che causer\u00e0 84 morti e pi\u00f9 di 180.000 senzatetto.\nUno dei punti cardine, se non il principale, dell'opera politica di Lina Merlin \u00e8 stata la battaglia per abolire la prostituzione legalizzata in Italia, seguendo l'esempio dell'attivista francese Marthe Richard, che gi\u00e0 nel 1946 aveva fatto chiudere le case di tolleranza in Francia, ma in seguito ammise di aver cambiato posizione sulla prostituzione. La legge venne approvata, dopo 10 anni di dibattito, il 20 febbraio 1958.\nNelle sue battaglie, Merlin seppe mostrare tutta la sua tenacia e - in virt\u00f9 del rispetto e dell'autorevolezza di cui godeva - seppe ribattere in maniera efficace e tagliente alle battute, talvolta assai poco cavalleresche, che le venivano spesso rivolte nei corridoi di Palazzo Madama dai colleghi.\nNel 1961 le venne fatto sapere che il partito non intendeva ripresentare la sua candidatura nel collegio di Rovigo, dov'era stata rieletta al Senato nel 1953 e alla Camera dei deputati nel 1958, e lei reag\u00ec strappando la tessera. Nel suo discorso di commiato dichiar\u00f2 che le idee sono s\u00ec importanti, ma camminano con i piedi degli uomini, e che lei non ne poteva pi\u00f9 di \u00ab\"fascisti rilegittimati, analfabeti politici e servitorelli dello stalinismo\"\u00bb.\nGli ultimi anni e la morte.\nA 77 anni, nonostante le esortazioni dei suoi sostenitori che avrebbero voluto rivederla candidata anche nelle elezioni del 1963 come indipendente, Lina Merlin decise di ritirarsi dalla politica e di tornare a vivere nella sua casa di Milano insieme a Franca Cuonzo Zanibon, figlia di una sua cugina precocemente scomparsa che le era stata affidata e che lei adotter\u00e0 come figlia.\nLa socialista Merlin fu una convinta antidivorzista perch\u00e9 considerava il provvedimento non idoneo a garantire gli interessi delle donne; a 87 anni fece parte del comitato promotore del referendum abrogativo della legge che nel 1970 introdusse in Italia il divorzio. \nMor\u00ec a Padova il 10 agosto 1979 a due mesi dai suoi 92 anni. Cremata e tumulata nel cimitero monumentale di Milano, nel 2013 le sue ceneri sono state traslate in un loculo della cripta del Famedio, zona del medesimo cimitero destinata a personaggi illustri.\nL'autobiografia.\nLa sua autobiografia verr\u00e0 pubblicata solo nel 1989, dieci anni dopo la sua scomparsa, per iniziativa di Elena Marinucci, anche lei senatrice socialista. Nel libro si legge, tra l'altro: \u00ab\"Sono stata coerente con la mia decisione, non ho accolto inviti n\u00e9 da sinistra n\u00e9 da destra, ho rifiutato interviste che avrebbero dato a un fatto serio e doloroso l'aspetto del pettegolezzo, dal quale rifuggo, e di una meschina vendetta derivante da un astio che non sento\"\u00bb.\nL'attivit\u00e0 politica.\nNegli anni seguenti l'approvazione della famosa legge contro lo sfruttamento della prostituzione, prosegu\u00ec l'attivit\u00e0 parlamentare con altri importanti interventi legislativi a favore della condizione femminile e contro le discriminazioni ai danni dei pi\u00f9 deboli.\nIn occasione dell'alluvione del Polesine del novembre 1951, prese parte attiva, con gli altri parlamentari della regione, alla legislazione di soccorso per le popolazioni e le zone colpite. Scrisse Giulio Andreotti:\nA lei si devono, tra l'altro, l'abolizione del \"nomen nescio\" che veniva apposto sugli atti anagrafici dei trovatelli (legge 31 ottobre 1955 n. 1064), l'equiparazione dei figli naturali ai figli legittimi in materia fiscale, la legge sulle adozioni che eliminava le disparit\u00e0 di legge tra figli adottivi e figli propri, e la soppressione definitiva della cosiddetta \"clausola di nubilato\" nei contratti di lavoro, che imponeva il licenziamento alle lavoratrici che si sposavano (legge del 9 gennaio 1963 n. 7).\nLa sua intransigenza di militante appassionata e la sua inflessibilit\u00e0 con s\u00e9 stessa e con gli altri, le procurarono ostilit\u00e0 e inimicizie persino nell'ambito del suo stesso partito. All'inizio degli anni sessanta infatti, il PSI si stava spostando dall'opposizione intransigente verso la collaborazione con la Democrazia Cristiana e di l\u00ec a poco avrebbe dato vita ai governi di \"centrosinistra\".\nAnche parecchi suoi compagni di partito mostravano un atteggiamento ostile nei suoi confronti, in particolare tale Franco Bellinazzo, divenuto funzionario della federazione socialista di Rovigo dopo essere stato membro della Guardia Nazionale Repubblicana della RSI durante la guerra e in seguito militante del PCI, il quale, al sentir nominare il suo nome, soleva esclamare \u00ab\"Ma quando xe che la more?\"\u00bb.\nIntitolazioni.\nA Lina Merlin sono intitolate aree di circolazione nei Comuni di Adria, Chioggia, Porto Fuori (Ravenna), Rovigo. La citt\u00e0 di Padova le ha dedicato un giardino.\nNel cinquantesimo anniversario della Legge Merlin (2008) \u00e8 stato realizzato l'evento-spettacolo \"100 uomini al giorno - Viaggio in tre atti intorno al mestiere pi\u00f9 antico del mondo: il cliente\" promosso dall'Assessorato alla Cultura della Regione Lazio e con il Patrocinio del Senato della Repubblica, basato sulle fonti originali dei discorsi parlamentari e le lettere delle prostitute inviate alla Senatrice. L'evento \u00e8 stato realizzato con il contributo degli storici e ricercatori Sandro Bellassai, Lea Nocera, Annamaria Zanetti, Vittoria Tola. Scritto e diretto da Viola Buzzi con la collaborazione del giornalista Eugenio Manca ha promosso un happening cittadino nel centro di Roma di cui \u00e8 stato prodotto un cortometraggio diretto da Pierpaolo de Sanctis e presentato all'Auditorium Parco della Musica il 29 novembre 2008."}
{"id": "533624", "revid": "182193", "url": "https://it.wikipedia.org/wiki?curid=533624", "title": "Tiziano Polenghi", "text": "Biografia.\nIl 27 luglio 2015 consegue la laurea in Scienze Motorie presso l'Universit\u00e0 San Raffaele di Roma con la votazione di 110/110 \"cum laude\" discutendo la tesi dal titolo \"Il calcio femminile e le sue peculiarit\u00e0: analisi dei traumatismi femminili maggiori e delle linee di prevenzione\". Peculiarit\u00e0: frequenta Cogoleto. \nCarriera.\nClub.\nMuove i primi passi nel Castel di Sangro, esordendo in C1 all'et\u00e0 di vent'anni. Dal 1999 al 2004 difende i colori del Novara, trasferendosi poi alla Salernitana nel gennaio 2005. Ceduto in estate al Lecce, debutta in Serie A il 27 agosto 2005 nell'incontro perso dai salentini con il Livorno. Dopo quattro stagioni con la formazione giallorossa \u2014 due delle quali in Serie B \u2014 nel 2009 viene acquistato dal Sassuolo, militandovi per un biennio.\nIl 29 agosto 2011 viene ufficializzato il suo tesseramento da parte della , dove sfiora la serie B ma disputa una stagione al di sotto delle attese.\nIl 27 agosto 2012 viene ufficializzato l'ingaggio del calciatore da parte del Monza dove diventa punto di riferimento della difesa brianzola. Il 13 marzo 2013 trova la prima rete in biancorosso nella partita contro il Casale. Dopo i 2 anni trascorsi in Brianza dove sul campo ha ottenuto 2 promozioni e una finale di coppa Italia a seguito delle vicende societarie non rinnova il suo contratto.\nIl 24 ottobre 2014 firma con il Santarcangelo, ma dopo sole 4 presenze il 28 gennaio 2015 passa alla Giana Erminio dove contribuisce in maniera fondamentale alla storica salvezza della compagine di Gorgonzola.\n Il 16 giugno 2015 rinnova per un altro anno col club lombardo. Leader indiscusso e vero e proprio allenatore in campo il 24 aprile 2016 dopo la vittoria per 2 a 0 sul campo del Padova centra la seconda salvezza consecutiva con tre giornate di anticipo. Il 24 maggio 2016 la societ\u00e0 di Oreste Bamonte comunica, sul proprio sito ufficiale, l'intenzione di non rinnovare il contratto all'esperto difensore, che chiude in questo modo la propria esperienza in Lega Pro con l'11 gorgonzolese.\nIl 29 giugno 2016 annuncia il ritiro dal calcio giocato con un messaggio sul proprio profilo Facebook, esprimendo il desiderio di dedicarsi alla professione di allenatore.\nIn carriera ha totalizzato complessivamente 33 presenze in Serie A e 123 presenze e 9 reti in serie B.\nAllenatore.\nNel luglio 2016 diventa il nuovo allenatore della formazione Berretti dell'Inter, in coppia con Gianmario Corti. Nel luglio 2017 entra nello staff tecnico della Primavera come collaboratore di Stefano Vecchi. Il 7 settembre 2017 riceve presso il Centro Tecnico Federale di Coverciano l'abilitazione UEFA A superando l'esame con il massimo dei voti 110/110.\nNella stagione 2019-2020 viene promosso a vice allenatore della Primavera, affiancando Armando Madonna. Nella stagione seguente diventa il tecnico della formazione Under-16 nerazzurra. Nella stagione 2021-22 passa ad allenare la formazione Under-17.. \nStatistiche.\nPresenze e reti nei club.\n\"Statistiche aggiornate al 1\u00ba maggio 2015.\""}
{"id": "533631", "revid": "76963", "url": "https://it.wikipedia.org/wiki?curid=533631", "title": "Garth Ennis", "text": "Biografia.\nNasce nell'Irlanda del Nord durante uno dei periodi pi\u00f9 aspri tra dei combattimenti tra protestanti e cattolici. Mentre da un lato il governo di Londra si mostra inflessibile, dall'altro la guerriglia urbana dilaga fino ad arrivare al fatidico Bloody Sunday del 1972. Non si pu\u00f2 dire fino a che punto questo clima di violenza politico-religiosa possa aver poi influenzato le sue opere ma \u00e8 un dato di fatto che alcuni dei lavori che lo hanno reso celebre affrontano il tema della spiritualit\u00e0 e della fede e di come l'organizzazione dei sistemi religiosi manipoli i popoli attraverso dogmi e imposizioni di leggi morali indiscutibili e talvolta deliranti.\nGran parte delle sue opere sono caratterizzate da un'estremizzazione della violenza, umorismo nero e linguaggio volgare ed esplicito ma anche da un interesse nell'amicizia maschile e uno sdegno divertito verso i supereroi. Tra i collaboratori ricorrenti ci sono Steve Dillon, Glenn Fabry, John McCrea e Darick Robertson.\nAlcune delle serie pi\u00f9 famose realizzate tra gli anni novanta e gli anni duemila sono \"Preacher\", \"Hitman\", \"Hellblazer\" e le storie su \"Punisher\" realizzate per l'etichetta Marvel Knights e Max Comics.\nI suoi lavori gli hanno fatto guadagnare grande credito e dei riconoscimenti nell'industria dei \"comics\", tra cui un Eisner Award come \"Miglior scrittore\" nel 1998 e le candidature per i \"Comics Buyer's Guide Award\" come \"Scrittore preferito\" nel 1997, 1998, 1999 e 2000.\nNel 2006 \u00e8 stato annunciato il progetto con il regista John Woo per un fumetto chiamato \"Seven Brothers\", per la linea \"Director's Cut\" della Virgin Comics, pubblicato in italiano da Panini Comics in volumi cartonati dal 2007.\nLa sua serie \"The Boys\" disegnata da Darick Robertson, inizialmente annunciata per la Wildstorm che l'ha poi cancellata per problemi di censura, \u00e8 stata in seguito pubblicata dalla Dynamite Entertainment.\nDa essa \u00e8 tratta la serie TV \"The Boys\" (2019, Amazon Prime Video)\nI suoi prossimi impegni saranno: \"le cronache di Wormwood\" (una mini-serie di sei numeri con protagonista l'Anticristo), il primo arco narrativo di \"Midnighter\" (uno \"spin-off\" di \"The Authority\").\nPer la DC Comics ha pubblicato una nuova mini serie di due numeri dal titolo \"JLA/Hitman\".\nPer la Marvel Max \u00e8 stato annunciato \"War is Hell: The First Flight of the Phantom Eagle\", titolo dedicato ad un vecchio personaggio degli anni sessanta."}
{"id": "533638", "revid": "7336", "url": "https://it.wikipedia.org/wiki?curid=533638", "title": "Uranio depleto", "text": ""}
{"id": "533639", "revid": "1591878", "url": "https://it.wikipedia.org/wiki?curid=533639", "title": "Cuniperto", "text": "L'associazione al trono.\nCuniperto nacque (forse a Pavia, forse a Milano) intorno al 660: quando nel 662 suo padre Pertarito fugg\u00ec presso gli Avari perch\u00e9 insidiato da Grimoaldo, infatti, Cuniperto era molto piccolo, secondo quanto riferito da Paolo Diacono (IV, 51).\nAssociato al trono dal padre Pertarito, reinsediato, nel 680, fin dai primi anni di coreggenza esercit\u00f2 un notevole influsso sulla politica del regno. Nel 680-681 sottoscrisse insieme al padre il trattato di pace con l'Impero bizantino che, in cambio della rinuncia a ulteriori espansioni territoriali, sanciva il riconoscimento formale del dominio longobardo da parte di Bisanzio.\nLa cooptazione al trono fu probabilmente la miccia che fece divampare la rivolta dei duchi delle regioni nord-orientali del regno (Austria, secondo la denominazione del tempo), che opponevano le istanze guerriere e religiose di una parte ancora consistente dei Longobardi (pagani, ariani o aderenti allo Scisma tricapitolino) alla politica dinastica, filo-cattolica e di pacificazione portata avanti dalla dinastia Bavarese incarnata da Pertarito e Cuniperto. La rivolta fu guidata dal duca di Trento Alachis, amico di Cuniperto; proprio in virt\u00f9 del loro legame, il coreggente riusc\u00ec a ottenere una provvisoria riappacificazione, dopo che il ribelle aveva ricacciato tanto l'attacco degli alleati Bavari di Pertarito, quanto un assedio condotto dallo stesso sovrano. Prezzo dell'accordo fu la cessione ad Alachis del Ducato di Brescia.\nIl regno.\nLe ribellioni.\nSubentrato al padre nel 688, subito dovette affrontare una nuova ribellione di Alachis che, in quello stesso anno, riusc\u00ec a scacciare il re dalla capitale Pavia e a costringerlo a rifugiarsi sull'Isola Comacina. Nel 689, grazie al sostegno della popolazione e del clero cattolici, fu in grado di allestire un esercito con il quale affront\u00f2 l'usurpatore nella battaglia di Coronate, lungo l'Adda che segnava il confine tra Austria e Neustria. La battaglia, nella quale Alachis cadde, si concluse con la vittoria del legittimo sovrano.\nPochi anni dopo, sempre in Austria, scoppi\u00f2 una nuova ribellione. A guidarla fu il comandante della fortificazione di Ragogna, presso Udine, Ansfrido. Dopo aver usurpato il trono del ducato del Friuli, retto da Rodoaldo, il ribelle tent\u00f2 di occupare anche quello di Pavia ma, nel 698, Cuniperto riusc\u00ec a prenderlo prigioniero a Verona e a condannarlo all'accecamento e all'esilio. Al suo posto insedi\u00f2 un fratello di Rodoaldo a lui fedele, Adone, ottenendo la pacificazione dell'Austria.\nLa politica religiosa.\nCuniperto continu\u00f2 la politica filocattolica della dinastia Bavarese, fondando alcuni monasteri e pose fine allo scisma tricapitolino convocando (d'intesa con papa Sergio I) a Pavia un sinodo che, nel 698, sanc\u00ec il ritorno all'obbedienza romana delle ultime roccaforti ribelli (Como e alcune diocesi suffraganee di Aquileia).\nDurante il regno di Cuniperto si complet\u00f2 la conversione dei Longobardi al cattolicesimo, salvo elementi isolati, e quindi crebbe la coesione del regno (anche se i ducati centro-meridionali riguadagnarono parte della loro autonomia, che Grimoaldo aveva limitato). Mor\u00ec nel 700 rimpianto dal suo popolo, che ne aveva amato lo spirito guerriero. Venne sepolto nella chiesa di San Salvatore, stessa chiesa in cui era stato sepolto suo padre e il nonno."}
{"id": "533642", "revid": "729019", "url": "https://it.wikipedia.org/wiki?curid=533642", "title": "Elevazione aeroportuale", "text": "Per elevazione aeroportuale si intende il valore, espresso in piedi (ft), che indica la quota a cui un aeroporto \u00e8 situato rispetto al livello del mare. Tale valore, inserito nella carte aeroportuali, risulta essere molto utile in fase di avvicinamento in quanto \u00e8 l'indicazione che dovr\u00e0 dare l'altimetro al pilota (con regolazione QNH) nel momento in cui toccher\u00e0 terra.\nImplicazioni per il volo.\nL'elevazione aeroportuale ha delle implicazioni per quanto riguarda il volo: in particolare condiziona la corsa di decollo dell'aeromobile e la spinta che il motore deve fornire (Thrust) per raggiungere la velocit\u00e0 di rotazione (Vr).\nInfatti all'aumentare della quota diminuisce la densit\u00e0 dell'aria e quindi diminuisce anche la portata del flusso d'aria che investe l'ala dell'aeromobile. Ci\u00f2 implica conseguenze sulla velocit\u00e0 al suolo (GS) dell'aereo: infatti per ottenere una velocit\u00e0 relativa all'aria sufficiente a generare la portanza, l'aereo avr\u00e0 bisogno di una velocit\u00e0 al suolo maggiore in alta quota, rispetto a quanta ne avrebbe bisogno al livello del mare. Da qui ne consegue una corsa di decollo pi\u00f9 lunga con necessit\u00e0 di piste adeguate al tipo di aeromobile utilizzato."}
{"id": "533646", "revid": "77358", "url": "https://it.wikipedia.org/wiki?curid=533646", "title": "Innocenti Koral", "text": ""}
{"id": "533649", "revid": "1516087", "url": "https://it.wikipedia.org/wiki?curid=533649", "title": "Zastava Yugo", "text": "La Zastava Yugo \u00e8 un'autovettura prodotta dalla casa automobilistica jugoslava Zastava dal 1981 fino al 2000. Ha sostituito la Zastava 750 (versione locale della Fiat 600), ed \u00e8 stata poi a sua volta sostituita dalla Zastava Koral. Nel periodo 1991 - 1993 venne venduta in Italia con il marchio Innocenti ma denominandola Innocenti Koral.\nA causa della sua articolata storia produttiva, nonch\u00e9 dell'effimero successo (pur essendo stata prodotta per 19 anni), immediatamente seguito alle tribolate traversie sul suolo statunitense, la Yugo \u00e8 entrata suo malgrado nella cultura di massa occidentale come \u00abla peggior auto della storia\u00bb; ci\u00f2 nonostante, questo ha permesso alla Yugo di guadagnarsi una fama rimasta inalterata nel tempo, divenendo oggetto dell'attenzione dei pi\u00f9 svariati media anche a distanza di decenni.\nContesto.\nLa Yugo fu la mancata erede della Fiat 127 perch\u00e9, quando il progetto in FIAT era ormai pronto per la produzione, venne giudicato poco innovativo dall'amministratore delegato della casa torinese, Vittorio Ghidella; in tutta fretta, quindi, al suo posto fu utilizzato uno studio di Giorgetto Giugiaro (concepito inizialmente per una nuova vettura a marchio Lancia) che porter\u00e0 alla nascita della Fiat Uno. Il progetto originario fu venduto alla jugoslava Zastava, che la present\u00f2 al pubblico come Yugo, in occasione del salone di Belgrado del 1980.\nLa prima serie della Yugo era meccanicamente molto simile alla Fiat 127, di cui montava i motori, mentre la carrozzeria era molto pi\u00f9 spigolosa, con le linee pi\u00f9 simili a quelle della Fiat Ritmo. Ne fu prodotta anche una versione cabriolet.\nLa Yugo fu la prima autovettura costruita in una nazione dell'Europa orientale \u2014 in un'epoca in cui era ancora in atto la guerra fredda \u2014 ad essere esportata negli Stati Uniti d'America. Inizialmente le vendite sul suolo americano furono un successo, ben al di sopra delle aspettative anche in virt\u00f9 dell'irrisorio prezzo di vendita rispetto alle concorrenti, ma di l\u00ec a poco i problemi di qualit\u00e0 costruttiva e di affidabilit\u00e0 di cui era afflitta la Yugo ne decretarono un lento e inesorabile declino, facendone anzi un sorta di \"barzelletta\" agli occhi del pubblico nordamericano. L'esportazione oltreoceano cess\u00f2 nel 1992, anche in seguito al peggioramento delle relazioni internazionali tra i due Paesi.\nNel corso degli anni vennero introdotte altre motorizzazioni oltre all'iniziale 903 cm\u00b3 erogante 45 cv (da cui il nome di \"Yugo 45\"); di conseguenza videro la luce le \"Yugo 55\", \"Yugo 60\" e \"Yugo 65\" con motori di cilindrata aumentata a 1.116 e 1.301\u00a0cm\u00b3.\nDal 1991 al 1993, grazie a un accordo stipulato con la FIAT nel 1990, la vettura venne commercializzata in Italia con il marchio Innocenti sotto la denominazione di Innocenti Koral. La Koral Innocenti ebbe una limitata carriera anche per l'entrata in vigore delle misure restrittive nei confronti della Serbia nel periodo della dissoluzione della Jugoslavia.\nIn patria la Yugo ebbe un grande successo commerciale. Nell'allora Jugoslavia era l'auto pi\u00f9 venduta, e nella sua semplicit\u00e0 era stata anche predisposta una curiosa versione sportiva: la GVX. La Yugo fu costantemente oggetto di piccole modifiche, dando origine pure a modelli che in patria, all'estero e sui mercati di esportazione presero il nome di \"Tempo\" e \"Ciao\".\nCon l'inizio dei conflitti jugoslavi degli anni 1990, la produzione sub\u00ec forti rallentamenti a causa dei bombardamenti NATO sugli impianti della Zastava. Nel 2000, dopo la ripresa della produzione negli stabilimenti serbi al termine della guerra del Kosovo, venne sostituita da un modello quasi identico, la Zastava Koral."}
{"id": "533650", "revid": "173219", "url": "https://it.wikipedia.org/wiki?curid=533650", "title": "Cunizza", "text": ""}
{"id": "533654", "revid": "1543377", "url": "https://it.wikipedia.org/wiki?curid=533654", "title": "John McCrea", "text": "I suoi primi lavori furono influenzati da John Byrne e Alan Davis. Nel 1988, dopo qualche anno passato a disegnare per la televisione e per il mondo dei giocattoli, illustr\u00f2 sulla rivista \"Crisis\" il debutto di Ennis, la serie politica \"Troubled Souls\": utilizz\u00f2 uno stile realistico, usando colori acrilici e diverse tecniche, ma il suo \"sequel\", la farsa \"For a Few Troubles More\", lo vide tendere a uno stile pi\u00f9 \"cartoonesco\", un \"trend\" che continu\u00f2 nella serie \"Carla Allison\" su \"Deadline\".\nIrruppe nel mondo del fumetto americano nel 1993, disegnando il ciclo di Ennis su \"The Demon\" della DC Comics, seguito dal suo \"spin-off\", \"Hitman\", dal 1996 al 2001, sul quale McCrea svilupp\u00f2 uno stile di disegno versatile mescolando umorismo, azione e sottile caratterizzazione dei personaggi. Il numero 34 di \"Hitman\" vinse l'Eisner Award come \"Miglior albo singolo\" nel 1999.\nDa quando \"Hitman\" \u00e8 terminato ha disegnato per numerose serie DC, Marvel, Dark Horse, 2000 AD e altre."}
{"id": "533655", "revid": "38120", "url": "https://it.wikipedia.org/wiki?curid=533655", "title": "Jon McCrea", "text": ""}
{"id": "533656", "revid": "38120", "url": "https://it.wikipedia.org/wiki?curid=533656", "title": "Jon Mc Crea", "text": ""}
{"id": "533658", "revid": "38120", "url": "https://it.wikipedia.org/wiki?curid=533658", "title": "John Mc Crea", "text": ""}
{"id": "533660", "revid": "307923", "url": "https://it.wikipedia.org/wiki?curid=533660", "title": "Chiesa di Santa Maria del Fiore", "text": ""}
{"id": "533661", "revid": "2112505", "url": "https://it.wikipedia.org/wiki?curid=533661", "title": "Cunizza da Romano", "text": "Biografia.\nGiovinezza.\nLa sua biografia ci \u00e8 nota, pi\u00f9 che dagli scarsi documenti storici, dalle fonti cronachistiche e letterarie, sebbene queste non possano essere considerate pienamente affidabili. Le principali fonti sono la \"Cronica in factis et circa facta Marchiae Trivixanae\" di Rolandino da Padova e la \"Chronica dominorum Ecelini et Alberici fratrum de Romano\" di Gerardo Maurisio da Vicenza, ambedue relative alle vicende delle rispettive citt\u00e0 nel periodo ezzeliniano. Alle sue vicende amorose si accenna con ironia nelle tenzoni dei trovatori Jaufre Reforzat de Trets, Uc de Saint Circ e Johanet d'Albusson, mentre le sono solidali Peire Guilhem de Luserna e Sordello da Goito .\nCunizza era l'ultimogenita di Ezzelino II da Romano e di Adelaide degli Alberti e nacque probabilmente nel 1198. Il nome Cunizza \u00e8 la forma italianizzata di K\u00fcnnecke (forma del basso tedesco per Cunegonda). \nI suoi genitori si erano sposati attorno al 1188, in seguito al ripudio di Ezzelino della terza moglie, Cecilia d'Abano, stuprata per vendetta da Gherardo da Camposampiero, essendo stato lui originariamente promesso sposo all'ereditiera, sennonch\u00e9 il padre di Ezzelino II era riuscito a persuadere il tutore di questa a sposarla invece al figlio . Adelaide era figlia di Alberto IV, dei conti di Prato e di Mangona, soprannominati \"Conti Rabbiosi\" . Sua madre era Imilia dei Guidi, figlia di quel Guido Guerra II adottato dalla \"Gran Contessa\" Matilde di Canossa e sorella di Guido Guerra III . \nDi Adelaide si lodarono in particolare le doti d'ingegno e la sua vasta cultura: Rolandino la descrive dotta nel trivio, nel quadrivio e nell'astrologia giudiziaria. A tal proposito egli cita nella sua \"Cronica\" una lettera del marito Ezzelino ai figli Ezzelino e Alberico, scritta attorno al 1228: \"Hoc enim dixisse mihi recolo matrem vestram, que stellarum cursus noverat, notabat celestes domos, sciebat etiam judicia planetarum; ait enim: En quia fata parant lacrymosos pandere casus / Gentem Marchixiam fratres abolere potentes / Viderit Axanum, concludent castra Zenonis\" . Quest'ultima una profezia sul destino dei due fratelli da Romano, i quali, esteso il loro potere e governato in tutto Veneto, avrebbero trovato la loro fine rispettivamente a Cassano (Ezzelino) e nel Castello di San Zenone (Alberico). \nDell'infanzia di Cunizza non si sa nulla n\u00e9 dove nacque, se nei feudi paterni di Onara o di Romano. Oltre ai fratelli Ezzelino ed Alberico, Cunizza ebbe tre sorelle - Palma Novella, Sofia ed Imilia (o Emilia) - e tre sorellastre - Palma, Agnese e Adelasia - avute dai precedenti matrimoni e relazioni del padre . \nEredit\u00e0 e politica matrimoniale nel Veneto del XIII secolo\nCome in tutte le famiglie nobili italiane dell'epoca, la ricchezza familiare era distribuita tramite legami di sangue o di matrimonio. I figli di un nobile ricevevano solitamente una \"fraterna\" ossia un'eredit\u00e0 equamente divisa. Dal padre, nel 1223, Ezzelino III ottenne per l'appunto una \"fraterna\" dei vasti possedimenti assieme a suo fratello Alberico, mentre Cunizza ricevette 3.000 lire veneziane da essere usate come dote. Si denota quindi un cambiamento nelle politiche ereditarie, di matrice pi\u00f9 patriarcale rispetto alla generazione precedente, che aveva conosciuto grandi ereditiere come Cecilia d'Abano e Speronella Dalesmanni. La donna poteva accedere ad una parte della propria dote alla morte del marito, tuttavia non sussiste alcun'evidenza che Cunizza recuper\u00f2 i suoi fondi dotali alla sua seconda vedovanza. \nOttenuta la sua parte di eredit\u00e0, Ezzelino III s'adopr\u00f2 sia militarmente sia attraverso un'accorta politica matrimoniale ad accrescere la sua influenza nel Veneto. Nel 1249 fece imprigionare tre membri della famiglia Dalesmanni, in teoria i suoi pi\u00f9 fidati alleati, poich\u00e9 i tre nobili padovani, infatti, avevano in segreto organizzato un matrimonio tra la loro sorella e il conte Rizzardo da San Bonifacio di Verona, nemico giurato di Ezzelino. Per quest'ultimo l'unione equivaleva ad una dichiarazione di guerra e, finch\u00e9 visse, il da Romano continu\u00f2 ad usare il matrimonio anche come casus belli, un metodo considerato decisamente poco ortodosso per l'epoca .\nPrimo matrimonio e il ratto di Sordello.\nSappiamo di certo che nel 1222 , durante la podesteria di Guglielmo Amato , la ventiquattrenne Cunizza spos\u00f2 il trentaduenne conte Rizzardo da San Bonifacio, figlio di Bonifacio, della famiglia dei conti di Verona . Il matrimonio rientrava nella politica di Ezzelino II, che intendeva distendere i rapporti con la famiglia rivale per introdurre al contempo la propria nella vita pubblica veronese. Non \u00e8 un caso se, pressoch\u00e9 contemporaneamente, il fratello Ezzelino III sposava la sorella di Rizzardo, Zilia . Un anno prima, l'altro loro fratello Alberico aveva impalmato una nobildonna vicentina, Beatrice, per consolidare la sua posizione nella citt\u00e0 berica, i cui territori facevano parte della sua \"fraterna\". Si pu\u00f2 intravedere dunque l'abile regia del vecchio Ezzelino II, in procinto di ritirarsi a vita religiosa, di proiettare i fratelli da Romano in primo piano nello scenario politico regionale . \nPurtroppo, la tensione tra i due casati non tard\u00f2 a ricrescere a causa dell'alleanza tra i San Bonifacio e gli Este, famiglia politicamente avversa ai da Romano. Questi ultimi continuarono ad affiancare la \"pars\" dei Montecchi contro la \"pars Comitum\" con a capo i San Bonifacio. Di conseguenza, sia Ezzelino che suo padre, giudicando Cunizza in pericolo di divenire un ostaggio a casa di Rizzardo, decisero in comune accordo di incaricare il trovatore Sordello da Goito di rapire la congiunta e di riportarla al sicuro alla corte paterna. Secondo Girolamo Biscaro il fatto va collocato tra la seconda met\u00e0 del 1222 e la fine del 1223, mentre Fernando Coletti lo data nel 1226 , sebbene nel 1225 Cunizza risulti gi\u00e0 accanto alla cognata Zilia a Treviso e a Oderzo, presso la famiglia d'origine. Certamente nel 1226, quando Ezzelino III divenne podest\u00e0 di Verona e colse l'occasione per esiliare il cognato Rizzardo, l'unione tra i due coniugi poteva dirsi de facto recisa . \nSecondo la \"vida\" A\",\" Sordello s'innamor\u00f2 per divertimento di Cunizza e lei di lui, ancora quando i due vivevano alla corte dei San Bonifacio a Verona, rimanendo tuttavia la loro relazione di natura platonica e conforme al concetto dell'amor cortese. Ne sarebbe prova un \"partimen\" tra il trovatore mantovano e Guillem de la Tor - \"Uns amics et un\u2019amia -\" laddove i due interlocutori chiamano rispettivamente a giudizio Adelaide di Viadana e Cunizza . Nella \"vida\" B, invece, Sordello, descritto come un grande amatore, falso e ingannatore nei confronti delle donne e dei signori presso i quali dimorava, avrebbe corteggiato e sedotto Cunizza , a sua volta donna passionale e attratta dall'avventura , sicch\u00e9 non \u00e8 da escludere che dopo la fuga il loro rapporto doveva essersi fatto concreto, come sostenuto anche dal Rolandino. \nCertamente il ratto di Cunizza suscit\u00f2 un enorme e diffuso scalpore, amplificato dai trovatori: accenni pi\u00f9 o meno velati a questa vicenda sono infatti contenuti in Jaufre Reforzat de Trets , \"Dui cavalier ioglar mi dizon mal\" (\"Sordel ten hom per cavalier leial, / qar leialmen saup la dona enantir / q\u2019el fes de nueg de son alberc fugir\"); in Peire Bremon Ricas Novas, \"En la mar major sui e d\u2019estiu e d\u2019invern\" (\"mas En Sordels joguet a guisa de badoc / qan si mezeis aduis e la fersa el deroc\"), ma anche \"Lo bels terminis m\u2019agenssa\" e \"Tant fort m\u2019agrat del termini novel;\" in Granet e Bertran d\u2019Alamano, \"Pos anc no\u00b7us valc amors, senhe\u00b7N Bertran\" (\"Pos En Sordel n\u2019a ben camjadas cen\") nel quale per\u00f2 si fa pi\u00f9 riferimento alla fama di dongiovanni di Sordello, sicuramente accresciuta dall\u2019episodio del rapimento della da Romano .\nNel frattempo, Cunizza aveva avuto un figlio dal marito, chiamato Leoisio o Ludovico, che per\u00f2 dovette lasciare a Verona quando Sordello la rap\u00ec. La separazione tra madre e figlio, per quanto dolorosa, era la prassi all'epoca sia in caso d'annullamento del matrimonio sia di vedovanza, per assicurare la stabilit\u00e0 e discendenza della famiglia del marito. Inoltre, non si pu\u00f2 escludere che i San Bonifacio non avrebbero esitato a rivendicare anche con la forza la loro patria potest\u00e0 sul bambino, fastidio che i da Romano volevano evitare, considerato che fecero prelevare di nascosto Cunizza e che non chiesero mai ufficialmente l'annullamento del matrimonio . \nDopo il ratto della consorte, Rizzardo seguit\u00f2 nella sua alleanza con gli Estensi in opposizione alle ambizioni dell'ex-cognato: nel 1230 e 1231 egli venne imprigionato da Ezzelino per aver attaccato la sua roccaforte a Lonigo nel Vicentino. A seguito della precaria pace di Paquara (1233), il San Bonifacio si trov\u00f2 sempre pi\u00f9 politicamente isolato a Verona, dove Ezzelino III e i Montecchi detenevano ormai saldamente il potere. Nel 1237 Rizzardo fu nuovamente podest\u00e0 di Mantova, e si riconcili\u00f2 per breve tempo con Federico II, ma nel giugno 1239, al momento del massimo sforzo dell'Imperatore per affermare la propria autorit\u00e0 nell\u2019Italia settentrionale, egli fu bandito da Verona ed i suoi beni confiscati, cos\u00ec come i marchesi d\u2019Este e l\u2019intera \"pars\" guelfa . \nSuo figlio Leoisio aveva intanto ereditato il titolo comitale nel 1237 nonch\u00e9 il controllo del castello di S. Bonifacio. Nel 1243 il giovane conte si ritrov\u00f2 assediato dal suo stesso zio materno, di persona al comando dell'esercito veronese. Stando alle cronache del Rolandino, Ezzelino in quell'occasione tratt\u00f2 il nipote con molta \"familiaritas et dilectio\" e lo invit\u00f2 alla prudenza . In caso si fosse arreso, il da Romano giur\u00f2 sia di rilasciargli un lasciapassare per riunirsi al padre sia di continuare a detenere il possesso dei suoi beni mobili. Intuendo forse l'impossibilit\u00e0 di difendere oltre la roccaforte, Leoisio accett\u00f2 la proposta dello zio e gli cedette il castello, che venne subito meticolosamente distrutto da Ezzelino . Raggiunto il padre Rizzardo a Mantova, Leoisio ne seguir\u00e0 le sorti fino alla morte di questi nel 1252 e continuer\u00e0 a militare per la \"pars\" guelfa in alleanza cogli Este. \nLa relazione con Bonio da Treviso e il secondo matrimonio.\nLa storia amorosa tra Sordello e Cunizza ebbe vita breve: secondo la \"vida\" A, Ezzelino III non tard\u00f2 a bandire il trovatore dalla sua corte, onde preservare la reputazione del suo casato e della sorella, gi\u00e0 di suo compromesso per lo scandaloso rapimento. Sordello, inoltre, era di ceto inferiore rispetto ai da Romano e, di conseguenza, la sua relazione con una loro esponente era stata percepita come un tentativo d'arrampicamento sociale da parte del trovatore mantovano . \nLa \"vida\" B narra di un ulteriore scandalo, che avrebbe portato all'allontanamento di Sordello dalla Marca Trevigiana. Dopo aver abbandonato Verona, i due fuggiaschi avrebbero riparato dapprincipio al castello di Ezzelino a Oderzo, e di l\u00ec sarebbero passati in quello vicino di Levada, non lontano da Ponte di Piave, sul confine del territorio di Ceneda, presso Enrico e i figli Guglielmo e Valpertino di Strasso, amici dei da Romano: qui Sordello si innamor\u00f2 di Otta, figlia di Enrico, e la spos\u00f2 segretamente. Solo a questo punto, secondo la \"vida\", minacciato dagli Strasso e dai familiari del conte di San Bonifacio, Sordello si sarebbe rifugiato da Ezzelino, attorno quindi al 1227, quando il da Romano, lasciata la carica di podest\u00e0 di Verona, stabil\u00ec nella capitale della Marca la sua corte . Della presenza a Treviso del trovatore mantovano si ha conferma nel dibattito poetico con Peire Bremon Ricas Novas, nel sirventese \"En la mar majo\" . Ciononostante tra il 1228 e il 1229, a causa delle pressioni degli Strasso sul loro alleato e forse intuendo di non rientrare pi\u00f9 nelle grazie dello stesso Ezzelino, di sicuro infastidito dall'ombra poco onorevole gettata sulla sua famiglia a causa della relazione del trovatore con la sorella, Sordello fu costretto riparare in Provenza, presso la corte del conte Raimondo Berengario IV, accompagnato dalla fama di poeta ma ancor pi\u00f9 di cortigiano e di dongiovanni . Questa partenza \u00e8 confermata ancora una volta da Peire Bremon, secondo il quale Sordello sarebbe dovuto scappare dall\u2019Italia a causa di un atto \"ardito\", alludendo o al rapimento di Cunizza o alle nozze segrete con Otta di Strasso. Dice infatti: \"E poich\u00e9 \u00e8 tanto pericoloso, Dio voglia che non mi acchiappi, perch\u00e9 egli fece una tale bravata che fra i Lombardi non c\u2019\u00e8 pi\u00f9 spazio per lui\" (\"En la mar majo,\" vv. 13-14) . \nIn questi anni si colloca anche il secondo episodio di cui fu protagonista Cunizza e di cui si trova eco in alcuni componimenti trobadorici. Insofferente alla prospettiva di altre alleanze matrimoniali, la nobildonna si era nel frattempo presa per amante il \"miles\" trevigiano Bonio, che Girolamo Biscaro ha identificato con Enrico da Bonio, figlio di Giovanni e fratello di Leonardo da Bonio. Enrico aveva figurato in una serie di atti dal 1213 al 1221 col titolo di \"judex\" e con le funzioni di procuratore del Comune e di console-giudice della curia del podest\u00e0. Nel 1221 il suo nome appariva nella lista dei cittadini che nella concione giurarono di osservare le sentenze ed i precetti, che avrebbe pronunciato il legato Ugolino nelle controversie del Comune contro il Patriarca d'Aquileia e il vescovo di Feltre e Belluno . Quando lui e Cunizza si conobbero, Enrico aveva gi\u00e0 due matrimoni alle spalle e contratto un terzo con una certa Cecilia; era padre di numerosa prole nonch\u00e9 detentore di una notevole ricchezza .\nDal sirventese del trovatore Uc de Saint Circ in risposta a quello del rivale Peire Guilhem de Luserna, a quanto pare la relazione tra Cunizza ed Enrico non dovette essere incominciata troppo tempo dopo la partenza del loro collega mantovano dalla Marca Trevigiana: \" ... diteci invece come lo splendore dei meriti [di Cunizza] diminuisce. Ch\u00e9 io so che donna Cunizza ha fatto quest'anno una tale terna per cui ha perduto la vita eterna... \", e la \"terna\" forse allude ai tre uomini della da Romano, succedutisi rapidamente uno dietro l'altro: il marito Rizzardo da San Bonifacio, Sordello da Goito e ora Enrico da Bonio . In \"Qi na Cuni\u00e7a guerreja\" Peire Guillem de Luzerna aveva infatti preso le difese di Cunizza contro i maldicenti che, per superbia e per invidia, diffondevano null'altro se non calunnie sul suo conto; ad esso Uc de Saint Circ aveva appunto ribattuto col suo \"Peire Guillem, de Luserna,\" esponendo innanzitutto la colpa della nobildonna e decretandone la pena, nonch\u00e9 demolendo con sottile abilit\u00e0 retorica la difesa del proprio interlocutore. Proprio il tono violento dell\u2019accusa mossa nei confronti di Cunizza da parte di Uc de Saint Circ, principale poeta di corte e portavoce di Alberico da Romano, dimostra come neanche questa relazione fosse approvata dai fratelli della da Romano, ancor di pi\u00f9 se il suo amante era sposato e con figli . \nSempre stando alle cronache del Rolandino, Cunizza, profondamente innamorata di Bonio, aveva infatti dato ulteriore scandalo fuggendo con lui. Finalmente liberi, i due amanti intrapresero cos\u00ec un lungo viaggio, dandosi per anni ai sollazzi e alle spese . A questo secondo episodio sembrerebbe fare riferimento anche Johanet d'Albusson in \"Vostra dompna, segon lo meu semblan\" , un ironico sirventese satirico diretto personalmente a Sordello, quando questi ormai risiedeva in Provenza. In esso Johanet, alludendo ai viaggi di Cunizza con Bonio, riferisce al trovatore mantovano che la sua dama (di cui per\u00f2 non fa esplicitamente il nome) lo starebbe imitando: mentre infatti egli conquista la Provenza, l\u2019Inghilterra, la Francia, Lunel, il Limosino, l\u2019Alvernia e il Viennese, la Borgogna e la Spagna - ossia l\u2019Occidente - la sua signora starebbe conquistando l\u2019impero di Manuele, l\u2019Ungheria e la grande Cumania e ancora la Russia e l\u2019impero che si trova al di l\u00e0 del mare - in breve, tutto l\u2019Oriente - sicch\u00e9 entrambi finiranno insieme per conquistare il mondo . \nMalgrado questa fuga d'amore avesse compromesso i rapporti tra Cunizza e la sua famiglia, tuttavia non furono completamente recisi poich\u00e9 lei e il suo amante ritornarono dopo anni di avventurosi vagabondaggi a convivere assieme a Treviso, allora governata \" contra voluntatem Ecelini \" dal fratello Alberico da Romano . In base a quest'ultima precisazione, possiamo fissare il rientro della coppia a non prima del maggio del 1239 quando Alberico, ribellatosi all'ordine dell'Imperatore di deportare in Puglia l'amatissima figlia Adelaide ed il genero Rinaldo d\u2019Este, con l\u2019appoggio di Guecellone V e Biaquino III da Camino aveva occupato la citt\u00e0, sottraendola al fratello Ezzelino (e dunque al controllo imperiale) e riportandola, almeno formalmente, nell\u2019ambito della \"pars Ecclesie\" . Cunizza stessa, in segno di riconoscenza per l'ospitalit\u00e0 e protezione, finanzi\u00f2 di tasca propria Alberico nella sua lotta contro il loro fratello Ezzelino e Bonio mise a disposizione le sue risorse militari e s'impegn\u00f2 a combattere in caso d'attacco . Il quale puntualmente avvenne nel 1242: durante l'assedio di Treviso da parte di Ezzelino, avvenuto secondo Rolandino alla Viglia di Pasqua, Bonio venne ferito da un colpo di spada e mor\u00ec poco dopo, tragica conclusione di quello che alcuni ritengono essere stato il solo vero amore di Cunizza . \nMalgrado avesse dedicato anni e risorse pecuniarie contro il fratello Ezzelino, Cunizza decise di riconciliarsi anche con lui, soprattutto ora che, perduto il sostegno dell'amante, rischiava di finire in disgrazia economica oltre che politica. Alberico stesso opt\u00f2 per la medesima strada e, approfittando della morte di Guecellone nel 1242, si sbarazz\u00f2 ben presto anche del previo alleato Biaquino da Camino, accusandolo nel 1244 di tradimento. Molti esponenti di famiglie nobili trevigiane furono inviati al confino a Venezia, e molti altri si trasferirono nel capoluogo lagunare di spontanea volont\u00e0, dopo aver subito feroci persecuzioni e distruzioni di case e torri in citt\u00e0 . \nNel 1252 moriva intanto a Brescia il marito di Cunizza, Rizzardo da San Bonifacio, il cui matrimonio non era mai stato de iure annullato. Ci\u00f2 rese la nobildonna ufficialmente libera di contrarre nuove nozze e di fatti il fratello Ezzelino non manc\u00f2 di procurarle un nuovo consorte, il nobile vicentino Naimerio da Breganze, la cui famiglia, da quanto s'apprende dal cronista Gerardo Maurisio, era legata politicamente ad Ezzelino gi\u00e0 dal 1236. Questo secondo matrimonio doveva quindi consolidare un'alleanza di vecchia data; lo stesso Naimerio aveva figurato nel 1250 in qualit\u00e0 di testimone in un atto di compravendita, laddove il da Romano acquistava dei territori dal suo casato . \nDella vita di Cunizza con Naimerio non si sa tuttavia nulla ed oscura \u00e8 anche la sorte di quest'ultimo. Secondo Rolandino, Naimerio mor\u00ec prima del cognato Ezzelino \"in eius gracia\", ma non specifica esattamente in quali circostanze. Altre versioni sulla morte di Naimerio lo vedono assassinato dal cognato o ucciso in battaglia a Longare nel 1256, dove aveva combattuto per conto della fazione ezzeliniana. Battista Pagliarini, invece, riporta come nel 1256 Naimerio avesse abbandonato Vicenza in volontario esilio, imitato da molte altre famiglie locali che similmente a lui preferivano lasciare indietro i loro beni, piuttosto di sopportare oltre la tirannia d'Ezzelino. Lui e questi altri esuli vicentini avrebbero riparato a Padova, a seguito della perdita di potere dei da Romano sulla citt\u00e0 . Rimane ignoto se Cunizza segu\u00ec il marito in esilio o se rimase accanto al fratello. \nDopo la morte di Ezzelino, a detta di Rolandino, Cunizza contrasse un nuovo matrimonio con un nobile veronese; questo evento risulta poco probabile, poich\u00e9 Ezzelino mor\u00ec nel 1259 quando la sorella aveva superato i sessant'anni . Inoltre, nel suo testamento del 1265, non vi \u00e8 alcuna menzione di un consorte da parte della donna .\nGli ultimi anni.\nNonostante la rovina della famiglia da Romano seguita dalla morte di Ezzelino nel 1259 a Soncino e all'eccidio di Alberico e dei suoi congiunti nel 1260 a San Zenone, Cunizza riusc\u00ec a fuggire dai suoi nemici riparando in tempo in Toscana presso i parenti materni, dove sottoscrisse gli ultimi documenti di cui si ha conoscenza. Si tratta di due atti meramente simbolici che la nobildonna stil\u00f2 nel tentativo di rivendicare la grandezza della sua famiglia , anche per arginare l'impatto delle antiezzeliniane cronache di Rolandino, pubblicate nel 1262 . \nIl primo \u00e8 datato 1\u00ba aprile 1265 e fu redatto nella casa di Cavalcante Cavalcanti: Cunizza donava la libert\u00e0 a tutti i servi di masnada che erano stati al servizio della sua famiglia, tuttavia questo era gi\u00e0 stato sancito anni prima da una bolla del 1258 di papa Alessandro IV. Un'interessante clausola condanna all'inferno tutti gli altri schiavi, che seviziarono Alberico e la sua famiglia a San Zenone . Nel secondo, compilato nella Rocca di Cerbaia residenza dei conti di Mangona, dal giurista Convenevole da Prato nel giugno del 1279, ella donava a suo cugino il conte Alessandro di Mangona (collocato nel Cocito da Dante) tutti i possedimenti che erano stati dei suoi fratelli nella Marca di Verona, cosa impossibile da attuarsi visto che i beni dei da Romano erano stati confiscati e ridistribuiti dai governi dei Comuni veneti, tra cui il castello di Mussa di propriet\u00e0 della nobildonna, inglobato dal Comune della Marca Trevigiana . In questo documento si scopre inoltre come Cunizza disponesse di una sostanziosa rendita personale di diecimila \"lire di piccoli ,\" che le permise di vivere comodamente durante l'esilio . \nMor\u00ec negli anni immediatamente successivi al 1279 .\nNella letteratura.\nNel \"Paradiso\" di Dante\nDante Alighieri inserisce Cunizza da Romano, che forse conobbe di persona quando, ormai anziana, viveva in Toscana, nel Canto IX del \"Paradiso\", collocandola nel cielo di Venere fra le anime che vissero sotto l'influsso del \u00abbel pianeta che d'amar conforta\u00bb. L'incontro segue quello di Carlo Martello e precede quello di Folco da Marsiglia, formando un trittico sulla decadenza della societ\u00e0 italiana, in contrasto con la visione estatica del Paradiso; Cunizza, in particolare, condanna le colpe e predice le disgrazie dei popoli \u00abche Tagliamento e Adice richiude\u00bb, ovvero gli abitanti della Marca di Verona.\nLa scelta del poeta di inserire nel Paradiso questo personaggio ambiguo \u00e8 stata dibattuta dai commentatori sin dai tempi pi\u00f9 antichi. Jacopo della Lana e l\"'Ottimo\" hanno ridimensionato la sua fama, ritenendola una donna \"onesta\", dedita solamente agli amori cortesi e poetici. Ma molti altri preferiscono descriverla come una lussuriosa che in tarda et\u00e0 si ravvide, assicurandosi la salvezza (secondo le \"Chiose Cassinesi\" \u00ab\"sicut fecit Madalena\"\u00bb).\nI pareri dei critici moderni sono invece pi\u00f9 articolati. Ugo Foscolo \u00e8 stato tra i primi a domandarsi se Cunizza, sorella del ghibellino Ezzelino, non fosse in realt\u00e0 un espediente per predire e condannare le sanguinose azioni dei guelfi nella Marca. Simile il commento di Adolfo Bartoli, secondo il quale Dante diede in questo caso precedenza alle proprie opinioni storico-politiche rispetto alle giustificazioni legate alla salvezza di Cunizza.\nTralasciando Benedetto Croce (legge l'episodio come un omaggio di Dante all'affascinante Cunizza), si arriva alle tesi di Elisa Simioni e Manfredi Porena, i quali ribadiscono che tramite la nobildonna il poeta abbia voluto esaltare i da Romano, fieri ghibellini vicini a Federico II e precursori di Cangrande della Scala, in opposizione del guelfismo che, dopo la caduta della casata, dilagava nelle citt\u00e0 venete assetato di vendetta. Questo spiega perch\u00e9 Cunizza non \u00e8 minimamente descritta, n\u00e9 dal punto di vista fisico, n\u00e9 da quello morale: il suo racconto non focalizza su se stessa, ma ha come unico scopo quello di parlare in rappresentanza della sua terra dilaniata.\nIn altre opere\nLa prima opera lirica di Giuseppe Verdi - \"\"Oberto, Conte di San Bonifacio\" - narra in maniera molto romanzata e di chiaro gusto romantico del matrimonio tra Cunizza e Rizzardo di San Bonifacio. \nCunizza \u00e8 menzionata sia nel \"Sordello\" di Robert Browning sia nel \"The Cantos\"\" di Ezra Pound. \nDiscendenza.\nDalle nozze con Rizzardo di San Bonifacio (Verona, 1190 - Brescia, 1252) nacque:\nDall'unione di Cunizza con il suo amante Bonio da Treviso non risultano figli n\u00e9 tantomeno dal suo secondo matrimonio con Naimerio da Breganze. "}
{"id": "533671", "revid": "1429175", "url": "https://it.wikipedia.org/wiki?curid=533671", "title": "Fondo patrimoniale", "text": "Un fondo patrimoniale, nel diritto civile italiano, \u00e8 un complesso di beni, siano essi immobili, mobili registrati o titoli di credito, costituito ai fini di soddisfare i bisogni della famiglia.\nStoricamente, l'istituto del fondo patrimoniale ha sostituito il patrimonio familiare e la dote. Attualmente \u00e8 regolato dagli art. 167 e ss. del codice civile. La dottrina lo fa rientrare nella categoria del patrimonio separato.\nIl fondo pu\u00f2 essere costituito dai coniugi, anche durante il matrimonio, tramite atto di costituzione; oppure pu\u00f2 essere costituito da un terzo. La propriet\u00e0 dei beni conferiti spetta ad entrambi i coniugi. Non possono beneficiarne le coppie di fatto, e cessa i suoi effetti in caso di morte del coniuge, separazione, divorzio, annullamento del matrimonio. La sua funzione principale \u00e8 quella di soddisfare i bisogni della famiglia (e cio\u00e8 i bisogni relativi ai diritti di mantenimento, assistenza e contribuzione).\nImportante \u00e8 sottolineare che sui beni oggetto del fondo patrimoniale non \u00e8 possibile agire forzosamente; i beni ed i frutti rispondono solo per obbligazioni contratte nell'interesse della famiglia. Pu\u00f2 comunque agire forzosamente il creditore che, al momento dalla nascita del rapporto obbligatorio, ignorava il fatto che il debito stesse sorgendo per scopi estranei ai bisogni della famiglia (art. 170, codice civile). Infine, laddove il fondo fosse stato costituito fraudolentemente allo scopo di sottrarre beni alla garanzia dei creditori, sar\u00e0 possibile esperire l'azione revocatoria.\nSi presumono relativi al soddisfacimento di esigenze famigliari anche i debiti contratti per la propria attivit\u00e0 lavorativa o imprenditoriale. Anche per questo tipo di debiti \u00e8 ammessa l'azione sui beni conferiti al fondo patrimoniale, lasciando l'onere della prova contraria al titolare.\nProtezione inesistente dopo la riforma del 2015.\nCon d.l. n. 83 del 27.06.2015 (art. 12) viene introdotto l'art. 2929-bis del codice civile, in ordine all'Espropriazione di beni oggetto di vincoli di indisponibilit\u00e0. Tale nuovo articolo ha fortemente mitigato l'efficacia del vincolo di destinazione dei beni costituiti in fondo patrimoniale. In precedenza infatti, il creditore doveva dare luogo a una causa ordinaria, con tutte le garanzie del caso, prima di poter soddisfare il proprio credito nei confronti del patrimonio protetto del debitore. Il procedimento doveva concludersi con una sentenza del Giudice che dichiarava la inefficacia del trasferimento nei confronti del creditore procedente, e solo a conclusione del processo il creditore poteva soddisfarsi sul bene del debitore\nCon questa nuova legge, si introduce una sorta di \"presunzione di frode\" per cui il creditore procede all'esecuzione forzata anche in pendenza di giudizio: il debitore pu\u00f2 opporsi all'esecuzione con inversione (di dubbia costituzionalit\u00e0) dell'onere della prova e forte limitazione del diritto di difesa, perch\u00e9 la possibilit\u00e0 di opposizione \u00e8 riservata al solo caso di contestazione del pregiudizio, che deve essere nota al debitore, motivi labili e molto difficili da provare.\nNota: Il creditore potr\u00e0 far valere il pignoramento del bene, senza azione revocatoria, solo se ha trascritto il pignoramento entro un anno dalla trascrizione dell'atto del debitore (fondo)."}
{"id": "533677", "revid": "228587", "url": "https://it.wikipedia.org/wiki?curid=533677", "title": "Shia LaBeouf", "text": "Ha interpretato Louis Stevens nella serie di Disney Channel, Even Stevens, un ruolo per il quale ha ricevuto un Young Artist Award nel 2001 e ha vinto un premio Daytime Emmy nel 2003. Ha fatto il suo debutto cinematografico nel film \"The Christmas Path\" del 1998. Nel 2004 ha debuttato alla regia con il cortometraggio \"Let's Love Hate\" e in seguito ha diretto un cortometraggio intitolato \"Maniac\" nel 2011, con i rapper americani Cage e Kid Cudi. Dal 2014 LaBeouf ha portato avanti una serie di progetti di performance artistiche pubbliche con due suoi amici, R\u00f6nkk\u00f6 e Turner.\nNel 2007 LaBeouf ha recitato in film di successo commerciale come \"Disturbia\", \"Surf's Up\" e \"Transformers\". Quest'ultimo \u00e8 stato un successo al botteghino, diventando uno dei film di maggior incasso del 2007, e LaBeouf \u00e8 apparso successivamente nei suoi sequel \"Transformers: Revenge of the Fallen\" del 2009 e \"Transformers: Dark of the Moon\" del 2011. Nel 2008 ha interpretato Henry \"Mutt Williams\" Jones III in \"Indiana Jones e il regno del teschio di cristallo\", mentre successivamente ha recitato in varie pellicole di successo, quali \"Holes\" (2003), \"Wall Street: Money Never Sleeps\" (2010), \"Lawless\" (2012), \"The Company You Keep\" (2012), \"Nymphomaniac\" (2013), \"Fury\" (2014), \"American Honey\" (2016), \"Borg vs McEnroe\" (2017), \"Honey Boy\" (2019), \"The Peanut Butter Falcon\" (2019) e \"Pieces of a Woman\" (2020).\nBiografia.\nLaBeouf nasce a Los Angeles, in California, nel 1986, figlio unico di Jeffrey LaBeouf, un ex clown professionista d'origini cajun, veterano della guerra del Vietnam, e di Shayna Saide, un'artista visiva e disegnatrice di gioielli, oltrech\u00e9 ex ballerina, d'origine ebraica ashkenazita. Dopo aver conseguito il diploma nel 2003, frequenta la prestigiosa \"Hamilton Academy of Music\" di Los Angeles, incominciando la sua carriera cinematografica e televisiva. LaBeouf ha descritto i genitori come due \"hippies\", e la sua infanzia del tutto riconducibile allo stile di vita hippie. Ha definito i suoi genitori come \"gente molto strana, ma mi volevano bene e io ne volevo a loro\". Durante la sua infanzia era solito accompagnare il padre alle riunioni degli Alcolisti Anonimi.\nLaBeouf ha dichiarato di aver subito spesso abusi verbali e psicologici dal padre, che una volta arriv\u00f2 a puntargli una pistola alla testa durante una delle tante allucinazioni indotte dai traumatici ricordi della guerra. LaBeouf ha aggiunto che il padre era dipendente da eroina durante la sua infanzia, e che sua madre cercava di \"tenere in piedi la baracca\". I suoi genitori divorziarono, principalmente a causa delle gravi difficolt\u00e0 economiche cui erano soggetti, e di conseguenza and\u00f2 ad abitare con la madre ad Echo Park, un quartiere di Los Angeles, abitato quasi esclusivamente da immigrati messicani.\nDopo essersi diplomato interpreta il ruolo di Max Petroni nel film \"Charlie's Angels - Pi\u00f9 che mai\". Tra il 2000 e il 2003 partecipa nel ruolo del protagonista Louis alla serie Disney \"Even Stevens\". Nel 2004 interpreta un ruolo secondario in \"Io, Robot\" e nel 2005 affianca Keanu Reeves nel film \"Constantine\". Nel 2006 prende parte a tre film: lo sportivo \"Il pi\u00f9 bel gioco della mia vita\", il politico \"Bobby\" e il drammatico \"Guida per riconoscere i tuoi santi\", che segnano la svolta nella sua carriera. Infatti il regista Steven Spielberg lo ingaggia come protagonista del thriller \"Disturbia\" (2007).\nDa questo momento la carriera di LaBeouf \u00e8 distinta da continui successi, fino a essere considerato uno dei giovani attori pi\u00f9 potenti di Hollywood. Durante lo stesso anno gli \u00e8 stato affidato il ruolo di protagonista nel film di fantascienza \"Transformers\", con accanto l'attrice Megan Fox, con cui ha una relazione sul set. \u00c8 stato confermato per l'intera trilogia, grazie alla quale diventa uno dei volti pi\u00f9 noti di Hollywood. Il 9 settembre 2007 annuncia agli MTV Movie Awards 2007 che il nuovo film di Indiana Jones si sarebbe intitolato \"Indiana Jones e il regno del teschio di cristallo\". Il film, uscito nelle sale il 22 maggio 2008 in contemporanea mondiale, vede l'attore Harrison Ford interpretare il famoso archeologo, con l'aggiunta come spalla del figlio Henry \"Mutt\" Jones III, interpretato da LaBeouf. La creazione del personaggio si deve al produttore esecutivo George Lucas, mentre la scelta di LaBeouf ancora a Steven Spielberg.\nNel 2010 partecipa a \"Wall Street - Il denaro non dorme mai\" (\"Wall Street: Money Never Sleeps\") diretto da Oliver Stone e interpretato da Michael Douglas, sequel del film \"Wall Street\" del 1987. Nel 2011 gira il nuovo thriller diretto da Robert Redford, \"La regola del silenzio - The Company You Keep\", uscito a fine 2012, insieme con un cast che comprende oltre allo stesso Redford anche Nick Nolte, Susan Sarandon, Anna Kendrick, Sam Elliott e molti altri. Nel giugno 2012, viene pubblicato un video musicale dei Sigur R\u00f3s, dove prende parte come protagonista danzando nudo con la modella Denna Thomsen. Nel 2013 \u00e8 uno dei protagonisti di \"Nymphomaniac\", film del regista Lars von Trier. Nel 2014 partecipa al film \"Fury\", di David Ayer con cui divide il set con Brad Pitt. Nel gennaio 2015 appare nel videoclip del singolo \"Elastic Heart\" di Sia, nel quale balla con la giovane ballerina Maddie Ziegler, causando varie critiche per la troppa differenza di et\u00e0 tra i due.Nel novembre 2015 ha dato vita a un esperimento cinematografico estremo: la visione ininterrotta, per un totale di 3 giorni, dei suoi film in ordine cronologico inverso. La maratona \u00e8 stata proiettata all'Angelica Film Center di New York: il pubblico pu\u00f2 assistere agli spettacoli gratuitamente mentre la postazione dell'attore viene ripresa 24 ore su 24. Pubblicizzata con l'hastag #allmymovies e trasmessa in streaming da newhive.com. Nel dicembre 2015 d\u00e0 vita a un nuovo esperimento pubblicizzata con l'hastag #TOUCHMYSOUL. Esso consiste in una sorta di call-center all'interno di una galleria d'arte britannica, a Liverpool, in cui chiunque pu\u00f2 chiamare un numero prestabilito (+44/0-151-808-0771) per \"toccare l'anima di LaBeouf\u201d. \u00c8 durato 4 giorni consecutivi, dalle 11 del mattino alle ore 18:00 del pomeriggio.\nDopo questo esperimento nel febbraio 2016 l'attore, accompagnato dai suoi collaboratori, ha deciso di passare 24 ore in un ascensore dell'Universit\u00e0 di Oxford, in Inghilterra; dando a chi vuole l'opportunit\u00e0 di andare in ascensore e mettersi a parlare con loro. Pubblicizzata con l'hastag #ELEVATE e trasmessa in diretta streaming su YouTube. Il 20 gennaio 2017, giorno dell'insediamento del 45\u00ba Presidente degli Stati Uniti, Donald Trump, ha organizzato una performance live di protesta dal titolo \"He will not divide us\" (lui non ci divider\u00e0) contro il nuovo Presidente USA. L\u2019iniziativa consisteva nel manifestare il dissenso ripetendo quante volte lo si desidera la frase \u201cHe will not divide us\u201d davanti a una telecamera montata su un muro all\u2019esterno del Museum of the Moving Image, a New York. Uno dei primi a partecipare \u00e8 stato Jaden Smith, collega e amico di Labeouf. \u00c8 possibile seguire il livestreaming su hewillnotdivide.us.\nNel 2017, ha interpretato il tennista John McEnroe nel film drammatico svedese \"Borg McEnroe\". Nel 2019 ha recitato nel film drammatico \"The Peanut Butter Falcon\", presentato in anteprima a marzo ed uscito ad agosto. Nello stesso anno ha scritto \"Honey Boy\", film in cui ha interpretato un personaggio basato su suo padre; ha scritto la sceneggiatura mentre era in un centro di riabilitazione. Sia \"The Peanut Butter Falcon\" che \"Honey Boy\" hanno ottenuto il plauso della critica. L'anno successivo ha recitato in \"The Tax Collector\", diretto da David Ayer. Nel settembre 2020 ha partecipato a una lettura virtuale del film drammatico \"Fuori di testa\". LaBeouf ha anche recitato nel film drammatico di Netflix \"Pieces of a Woman\" con Vanessa Kirby, diretto da Korn\u00e9l Mundrucz\u00f3. Originariamente era stato assegnato come protagonista del film thriller psicologico \"Don't Worry Darling\", diretto da Olivia Wilde, ma ha dovuto lasciare il lavoro a causa di ci\u00f2 che era stato originariamente segnalato come \"conflitti di programmazione\"; un comunicato successivo ha corretto che era stato effettivamente licenziato da Wilde a causa del cattivo comportamento e degli scontri con il cast e la troupe.\nVita privata.\nLaBeouf ha contribuito con un saggio al libro \"I Am Jewish\", di Judea Pearl, in cui ha affermato di avere una \"relazione personale con Dio\". Si \u00e8 descritto come ebreo, ma nel 2007 ha dichiarato che la religione \"non aveva mai avuto senso\" per lui. Tuttavia, in un'intervista alla rivista \"Interview\" nell'ottobre 2014, disse di essere diventato \"un uomo cristiano\". Soffre di disturbo da stress post-traumatico.\nHa incontrato la sua co-protagonista e poi fidanzata, l'attrice inglese Mia Goth, durante le riprese di \"Nymphomaniac\" nel 2012. Il 10 ottobre 2016 LaBeouf e Goth si sono sposati in una cerimonia di Las Vegas officiata da un imitatore di Elvis Presley. Lo stesso mese LaBeouf conferm\u00f2 le loro nozze al \"The Ellen DeGeneres Show.\" Nel settembre 2018 \u00e8 stato annunciato che la coppia si era separata e aveva chiesto il divorzio.\nQuestioni legali.\nNel novembre del 2007 LaBeouf \u00e8 stato arrestato a Chicago per aver rifiutato di lasciare un Walgreens (grossi empori diffusi negli Stati Uniti aperti 24 ore su 24). Secondo \"The Chicago Tribune\" l'attore \u00e8 stato rilasciato dopo il pagamento di una cauzione. Ha avuto una relazione con l'attrice Carey Mulligan dall'agosto 2009 all'ottobre 2010. In seguito \u00e8 stato fidanzato con la stilista Karolyne Pho e con l'attrice Mia Goth, conosciuta sul set di \"Nymphomaniac\", con la quale si \u00e8 sposato il 10 ottobre 2016 a Las Vegas e con la quale ha poi divorziato nel settembre del 2018. Dall'ottobre dello stesso anno \u00e8 legato alla cantante FKA Twigs.\nNel febbraio del 2011 \u00e8 coinvolto in una rissa scoppiata all'interno della Mad Bull's Tavern di Sherman Oaks, sedata dall'intervento della polizia. Non vi \u00e8 stato arresto perch\u00e9 nessuno dei due contendenti ha sporto denuncia. Nell'ottobre 2011, in trasferta in Canada per le riprese di \"The Company You Keep\", viene nuovamente coinvolto in una rissa a Vancouver, scoppiata per la reazione dell'attore all'accusa di essere la causa della scarsa riuscita del film \"Transformers - La vendetta del caduto\".\nNel giugno 2014 l'attore venne arrestato durante una replica di \"Cabaret \"allo Studio 54 di Broadway. Durante il primo atto l'attore infastid\u00ec gli spettatori in sala fumando una sigaretta. Fu portato via in manette dal teatro e accusato di oltraggio a pubblico ufficiale. L'attore fu rilasciato su cauzione. Alcuni testimoni dichiararono di averlo visto, prima dello spettacolo, mentre correva con la maglietta strappata dietro a un senzatetto.\nNell'ottobre del 2015 venne arrestato ad Austin, in Texas, per \u201ccondotta molesta\u201d. Secondo il portale giornalistico \"TMZ\", LaBeouf, chiaramente ubriaco, avrebbe cercato di attraversare maldestramente la strada mentre il semaforo era rosso per i pedoni, correndo e gridando frasi sconnesse a un gruppo di agenti della polizia che erano in zona e che non hanno potuto fare altro che fermarlo. \"TMZ\" ha diffuso un video in cui si vedono i poliziotti ammanettare l'attore e farlo accomodare sul retro di una volante. I testimoni riferiscono che LaBeouf si comportava in maniera \u201cbizzarra\u201d, ignorando le parole dei poliziotti. L'attore sarebbe stato portato nel carcere della contea, per essere poi rilasciato.\nIl 25 gennaio 2017, durante una protesta anti Trump, viene arrestato dalla polizia di New York per delle presunte violenze da lui commesse ai danni di alcuni passanti.\nL'8 luglio 2017, alle prime luci del mattino, a Savannah, l'attore \u00e8 stato fermato e accusato di ostruzione, comportamento molesto e stato di ebbrezza in luogo pubblico. L'attore ha pagato la cauzione, fissata a settemila dollari, ed \u00e8 stato rilasciato.\nA dicembre 2020 viene accusato dalla sua ex fidanzata FKA Twigs di molestie e percosse.\nDoppiatori italiani.\nNelle versioni in italiano dei suoi lavori, Shia LaBeouf \u00e8 stato doppiato da:\nDa doppiatore \u00e8 sostituito da:"}
{"id": "533679", "revid": "2184720", "url": "https://it.wikipedia.org/wiki?curid=533679", "title": "Elisabetta Viviani", "text": "Biografia.\nCarriera.\nLa carriera di Elisabetta comincia nel 1962 da bambina, interpretando piccole parti nei Caroselli Rai e, dall'et\u00e0 di sette anni, frequenta la scuola di danza classica milanese di Luciana Novaro.\nDa adolescente impara a suonare la chitarra e dopo il liceo si iscrive all'Accademia dei Filodrammatici di Milano.\nNel 1974 inizia la sua carriera teatrale con \"I Diari\" di Pier Benedetto Bertoli al teatro Filodrammatici di Milano. Seguir\u00e0 \"Lo spirito del bosco\" di Fantasio Piccoli e \"Il giorno in cui sequestrarono il Papa\", dove recita da protagonista insieme a Ernesto Calindri, Lia Zoppelli e Claudio Beccari al teatro San Babila di Milano.\nNello stesso anno viene chiamata dal regista Vito Molinari per interpretare il ruolo di protagonista nell'adattamento televisivo RAI del musical \"No, no, Nanette\", al fianco di Claudio Lippi.\nIn seguito prende parte a molte trasmissioni televisive: \"Alle nove della sera\", un programma in dieci puntate di Maurizio Costanzo e Marco Dan\u00e8 con la conduzione di Gianni Morandi, per la regia di Francesco Dama, \"Macario uno e due\", variet\u00e0 con Macario per la regia di Vito Molinari, e \"Macario pi\u00f9\".\nIn quel periodo comincia a prestare la sua immagine ad alcuni fortunati Caroselli televisivi fra cui quelli di \"Sole Bianco\" per il quale incise il brano \"Susanna verso il sole\" e \"Invernizzi\".\nProsegue la sua carriera televisiva con \"Ma che scherziamo?\", variet\u00e0 con Gianni Agus e Raffaele Pisu su testi di Marcello Marchesi trasmesso dalla Rete 2; poi con \"Valentina, una ragazza che ha fretta\" film per la TV del sabato sera di Rete 1.\nMa \u00e8 il 1978 l'anno della svolta, grazie al clamoroso successo di \"Heidi\", 45 giri che vende ben un milione e mezzo di copie. La canzone, realizzata con i testi di Franco Migliacci, musica di Christian Bruhn e coro delle Baba Yaga, fu la sigla italiana del celebre anime giapponese Heidi, uno dei primi, per la regia di IsaoTakahata, ad essere trasmessi in RAI.\nL'anno successivo, il 1979, Elisabetta interpreta \"La banda dei cinque\", sigla dell'omonimo telefilm poliziesco per ragazzi e, nello stesso 45 giri, \"Tarzan Tarzan\". Successivamente incide \"Canzone logica\", la cover italiana di \"The Logical Song\" dei Supertramp, con arrangiamenti di Roberto Colombo, sigla del programma televisivo \"Il protagonista\", cui retro del 45 giri \u00e8 il brano \"Miele\".\nMario Cecchi Gori, noto produttore cinematografico, nel 1981 le propone una parte nel film di successo \"Asso\" in cui interpreta Carolina, con Adriano Celentano ed Edwige Fenech.\nNel 1982 Elisabetta si presenter\u00e0, per l'unica volta, al Festival di Sanremo col brano \"C'\u00e8\", scritto da Balducci, arrivando in finale in sesta posizione. Nello stesso anno incide \"Canzone contro\", sigla finale del programma di Rete 4 \"Topolino show\", e \"Febbre della notte\", sigla della trasmissione radiofonica di Radio 2 \"Quando dico che ti amo\".\nLa carriera di attrice prosegue con \"Mademoiselle Nitouche\", e continua a lavorare in televisione come conduttrice di \"Buonasera con...\", al fianco di Enrico Maria Salerno.\nNel 1989 recita nella soap opera \"Passioni\", cento puntate in onda su Rai Uno in cui \u00e8 anche interprete della sigla di testa \"Sar\u00e0 bellissima\" incisa per la RCA.\nNel 1990 inizia la sua collaborazione con la Fininvest. Per Canale 5 partecipa allo show \"Evviva l'allegria\" e sempre sulla stessa rete, ha partecipato a due edizioni come ospite nel famoso programma contenitore domenicale \"Buona Domenica\". Come conduttrice e show girl per Rete 4, ha condotto \"Tenera \u00e8 la notte\", programma che presentava i film della rete e \"Buongiorno amica\"; variet\u00e0 della domenica con orchestre e ospiti.\nTra il 1992 ed il 1997 partecipa a tre edizioni dello speciale \"Simpaticissima\", \u00e8 ospite anche del variet\u00e0 \"La sai l'ultima?\" condotto da Pippo Franco come testimonial dello sponsor Tenderly. \u00c8 ancora su Rete 4 con lo speciale di fine anno \"4 salti nel 1992\", in cui interpreta un duetto inciso con Giorgio Mastrota; sempre su Rete 4 conduce \"Telesveglia\", programma del mattino di news e curiosit\u00e0. Nel 1993, conduce \"\u00c8 domenica\", sempre su Rete 4.\nSu Telemontecarlo ha proposto un video catalogo di prodotti per la casa, in cui oltre ad esserne la testimonial, si proponeva come conduttrice di televendite.\nNel 1995 incide un CD intitolato \"Semplicemente canzoni\", prodotto da Oscar Morelli. In questo album Elisabetta ha voluto interpretare un genere di canzoni pi\u00f9 maturo, concedendosi anche a testi impegnati.\nNell'autunno del 1996 partecipa a numerose trasmissioni Mediaset come ospite o testimonial di prodotti pubblicitari: \"Mai dire Gol\", \"Buona Domenica\", \"Simpaticissima\", \"Canzoni sotto l'albero\".\nNel 1997 conduce al fianco di Cino Tortorella la trasmissione \"Peter Pan, dalla parte dei ragazzi\" sull'emittente Telenova.\nNel 1999 \u00e8 attrice nella fiction \"In crociera\" in onda su Rete 4, interamente girata a Cuba.\nNel 2000 si classifica seconda nella gara di revival delle sigle televisive \"Macchem\u00f9\", in onda su Italia 1, presentato da Paola Barale.\nNel 2000 inizia una lunga collaborazione artistica con l'autore-arrangiatore Gerardo Tarallo, con cui realizza sette album: \"Un tuffo nel Mar Disney\" con le pi\u00f9 belle canzoni Disney, nel 2002 incide l'album \"Un film una canzone\" con brani tratti dalle pi\u00f9 note colonne sonore, nel 2004 realizza \"Le favole si possono cambiare\", nel 2008 incide \"Panta rei\" in cui \u00e8 contenuta la canzone \"I sogni dei bambini\" prima accettata e poi eliminata dal Festival di Sanremo. A Natale 2012 viene pubblicato il cofanetto con doppio CD \"Magico Natale\" con brani classici e inediti sul Natale e canzoni Walt Disney. Nel 2013 incide l'album \"Favolando\" con 12 canzoni inedite liberamente tratte dalle pi\u00f9 note favole di tutti i tempi.\nNel 2015 Elisabetta Viviani, in veste di attrice, col cantante e compositore Dario Baldan Bembo e l'attore-scrittore Franco Romeo ha messo in scena un recital sulla vita di Papa Francesco con le musiche dello stesso Baldan Bembo e con il testo di Adriano Bonfanti e Gigi Reggi, dal titolo \"Il primo a chiamarsi Francesco\".\nNel 2017 pubblica l'album \"Le donne della mia et\u00e0\", che contiene dieci brani inediti composti e prodotti da Claudio Damiani.\nA fine novembre 2020 esce il CD compilation \"Il Mondo di Domani\" di Riccardo Lasero &amp; friends, prodotto da Riccardo Lasero, realizzato a scopo benefico con l'intenzione di devolvere l'intero ricavato alla Protezione Civile Italiana come contributo alla lotta contro il Covid-19, contenente la canzone inedita \"Ma che tombola\", sigla del gioco-spettacolo Tombola Musicale scritta, composta ed arrangiata da Riccardo Lasero ed interpretata da Elisabetta Viviani e Franco Romeo.\nAltre attivit\u00e0.\nDa molti anni presenta e conduce la manifestazione musicale \"Bimbofestival\", nata nel 1987, che si tiene a Milano in un'unica serata e alla quale partecipano bambini che vanno da un'et\u00e0 compresa dai 5 ai 12 anni. Svolge una intensa attivit\u00e0 di serate come cantante-conduttrice. Elisabetta Viviani \u00e8 anche pittrice.\nVita privata.\nIl 1\u00ba settembre 1977 Elisabetta diventa madre della sua unica figlia Nicole, avuta da Gianni Rivera.\nNel febbraio 2007 diventa soccorritrice volontaria in ambulanza per la Croce Bianca Milano Centro e si certifica nell'ottobre 2008 al 118. L'attivit\u00e0 continuer\u00e0 per 10 anni fino al Natale 2018."}
{"id": "533681", "revid": "767487", "url": "https://it.wikipedia.org/wiki?curid=533681", "title": "Dino Sani", "text": "Caratteristiche tecniche.\nMezz'ala destra e regista, Sani fu un vero faro del centrocampo, essendo dotato di una notevole visione di gioco, frutto del suo innato istinto, che gli permetteva di individuare sempre l'uomo meglio piazzato per indirizzare i suoi lanci smarcanti. In possesso di un grande controllo di palla, era particolarmente abile negli scambi veloci e sullo stretto, sopperendo cos\u00ec ad una certa lentezza di base. Tutt'altro che individualista, fu un vero uomo squadra.\nCarriera.\nClub.\nOriundo (entrambi i genitori, Gaetano Sani e Maria Gabrielli, erano italiani), dopo aver debuttato col Palmeiras nel 1950 pass\u00f2 al Parque Ant\u00e1rtica, ma trovando poco spazio fu prestato al XV de Ja\u00fa. Tornato al Parque Ant\u00e1rtica, fu ceduto al Comercial da Capital, dove in due stagioni si mise in mostra, facendo s\u00ec che il San Paolo lo acquistasse per sostituire Bauer. Con la squadra paulista conquist\u00f2 il campionato nel 1957, integrando una formazione composta da altri grandi giocatori come Zizinho e Canhoteiro ed affermandosi come uno dei migliori centrocampisti nella storia della societ\u00e0.\nDopo essere stato convocato per il Campionato mondiale di calcio 1958, nel 1959 fu acquistato dal Boca Juniors per un milione di dollari, unendosi ad altri cinque giocatori brasiliani facenti parte del club argentino (tra i quali Paulo Valentim).\nNel 1961, quando il Boca Juniors lo ritenne ormai vecchio, pass\u00f2 al Milan, debuttando a pochi giorni dal suo arrivo in Italia contro la Juventus (vittoria dei rossoneri per 5-1), scalzando il bizzoso attaccante inglese Jimmy Greaves. Da allora il Milan, fino a quel momento incapace di avere un rendimento costante, infil\u00f2 diversi risultati positivi e alla fine conquist\u00f2 il campionato1961-1962. Considerato l'erede di Gunnar Gren, col club milanese Sani vinse anche la Coppa dei Campioni nel 1963.\nAl termine della stagione 1963-1964 fu costretto a rientrare in Brasile per malanni alla schiena dovuti al clima. Gioc\u00f2 ancora con il Corinthians confermando sempre la sua classe: gioc\u00f2 quasi il doppio delle partite giocate nel Milan, e segn\u00f2 il triplo.\nNazionale.\nFece parte della rosa della Nazionale brasiliana che vinse il Mondiale del 1958, giocando le prime due partite della competizione prima di essere sostituito da Zito. Complessivamente in nazionale gioc\u00f2 24 partite e segn\u00f2 4 gol (di cui rispettivamente 9 e 3 in occasione di incontri non ufficiali).\nViste le sue origini italiane, gli fu chiesto di giocare con la Nazionale italiana in occasione dei Campionati mondiali del 1962, ma rifiut\u00f2 per non dover affrontare eventualmente il Brasile.\nCarriera da allenatore.\nDopo il ritiro, a partire dal 1969 allen\u00f2 il Corinthians, club che attraversava un'epoca opaca. Lo condusse alla conquista di titoli minori, ma il suo operato fu giudicato positivamente e alla vigilia dei Mondiali del 1970 gli fu chiesto di sostituire il licenziato Jo\u00e3o Saldanha alla guida della Nazionale brasiliana. Per i rapporti di amicizia con quest'ultimo, Sani declin\u00f2 l'invito. Passato all'Internacional di Porto Alegre nel 1971, vinse tre volte consecutive il campionato, per sua ammissione la miglior esperienza come tecnico. Nel 1978 conquist\u00f2 il Campionato uruguayano col Pe\u00f1arol e successivamente allen\u00f2 anche la Nazionale del Qatar, che gli riconobbe uno stipendio di sessanta milioni di lire mensili e che condusse quasi alla qualificazione ai Mondiali del 1990.\nStatistiche.\nCronologia presenze e reti in Nazionale.\n\"Fonti:\" "}
{"id": "533691", "revid": "1543377", "url": "https://it.wikipedia.org/wiki?curid=533691", "title": "Gordon Gekko", "text": "Gordon Gekko \u00e8 un personaggio immaginario protagonista e antagonista nel film del 1987 \"Wall Street\" e nel suo seguito del 2010 \"Wall Street - Il denaro non dorme mai\", entrambi diretti da Oliver Stone.\nGekko \u00e8 stato impersonato dall'attore Michael Douglas, in una performance che gli \u00e8 valsa la vittoria di un Oscar come migliore attore e di un Golden Globe come miglior attore in un film drammatico per il primo film, ed una nomination al Golden Globe per il miglior attore non protagonista per il secondo.\nBiografia.\nNato nel 1945, Gekko \u00e8 cresciuto a Long Island e ha frequentato il City College di New York. Il suo compleanno \u00e8 il 6 maggio. Suo padre era un venditore di forniture elettriche, morto di un attacco di cuore a 49 anni. Ha sposato Kate e ha avuto un figlio, Rudy, e una figlia, Winnie. Rudy si \u00e8 suicidato durante il college a causa delle attivit\u00e0 illegali di Gordon. Ha una relazione instabile con Darien Taylor, con la quale mantiene un rapporto di amicizia. Durante la met\u00e0 degli anni '80 viene a crearsi una forte rivalit\u00e0 con il collega corporate raider britannico Sir Lawrence Wildman.\nGekko si arricchisce nel 1970 attraverso l'acquisto e la speculazione immobiliare, e ben presto il corporate raiding attira la sua attenzione. Si scopre, per\u00f2, che gran parte della sua ricchezza proviene da un continuo e stressante gioco all'interno dell'insider trading. Le sue tattiche affascinano nel 1985 il giovane Bud Fox, che in seguito viene arrestato per il suo ruolo nei traffici illegali di Gekko e accetta di testimoniare contro Gekko in cambio di una pena pi\u00f9 lieve. Sulla base della testimonianza di Fox, Gekko \u00e8 condannato per aver turbato numerose volte il mercato azionario. Egli viene mandato in prigione nel 1990 per i suoi crimini e viene rilasciato nel 2001, ritrovandosi all'uscita dal carcere completamente solo. In seguito si riconcilia con la figlia e il genero.\nDopo il suo rilascio dalla prigione nel 2001, Gekko \u00e8 diventato uno scrittore e professore, ed \u00e8 una delle poche voci a prevedere la bolla speculativa che presto scoppier\u00e0 con la crisi finanziaria del 2007. Appena la crisi finanziaria passa, Gekko diventa fiduciario di un fondo (direttamente correlato alla figlia, del quale non sa nulla) e inizia di nuovo a lavorare con un notevole aumento del suo patrimonio netto. Dopo aver aiutato economicamente la figlia ed il genero, si \u00e8 dedicato alla speculazione finanziaria sulle obbligazioni locali, in particolar modo lavorando sulle aziende che estraggono elementi rari dal sottosuolo.\nL'ispirazione.\nScritto da Oliver Stone e dallo sceneggiatore Stanley Weiser, si ritiene che Gekko sia liberamente ispirato all'arbitraggista Ivan Boesky, che tenne un discorso sull'avidit\u00e0 a Berkeley nel 1986, e ad un investitore e corporate trader realmente esistito, Carl Icahn, oltre che allo stesso padre di Oliver Stone: Louis Stone.\nSecondo Edward R. Pressman, produttore del film, \u00abinizialmente Gekko non era ispirato a nessuno in particolare\u00bb. Ma, aggiunge, \u00abGekko fu in parte Milken\u00bb, che fu il re dei \"Junk Bond\" negli anni ottanta, e imputato in 98 casi di racket e frode nel 1989.\nL'influenza nella cultura.\nGekko \u00e8 diventato simbolo dell'avidit\u00e0 senza limiti (con il motto \"l'avidit\u00e0 \u00e8 giusta\"), spesso anche al di fuori del campo finanziario.\nIl 25 settembre 2008, Michael Douglas, nella veste di ambasciatore ONU per la pace, si trovava alla sessione annuale dell'Assemblea Generale delle Nazioni Unite. I cronisti gli fecero delle domande fuori programma proprio su Gordon Gekko; \"A Douglas fu chiesto se per caso si sentiva responsabile per il comportamento di quegli avidi speculatori che sono riusciti ad avere il mondo ai loro piedi grazie al suo (cio\u00e8 di Gekko) incoraggiamento\". Nel tentativo di ritornare all'argomento l'attore prov\u00f2 a \"suggerire che lo stesso tipo di passione mostrata dagli investitori di Wall Street potrebbe allo stesso modo essere applicata nel contrastare le armi atomiche\".\nAll'attore \u00e8 stato inoltre chiesto di confrontare l'Armageddon nucleare con \"l'Armageddon finanziario di Wall Street\". Quando un giornalista gli chiese: \"Tu sostieni, Gordon, che l'avidit\u00e0 non sia un bene?\". Douglas replic\u00f2: \"Non sto dicendo questo. E non mi chiamo Gordon. Quello \u00e8 un ruolo che ho recitato 20 anni fa\".\nL'8 ottobre 2008, \u00e8 stato citato dal Primo Ministro australiano Kevin Rudd nel suo discorso \"I figli di Gordon Gekko\" riguardante la grande recessione. Egli disse \u201cForse ora \u00e8 arrivato il momento di ammettere che non abbiamo imparato tutta la lezione dell'ideologia de 'l'avidit\u00e0 \u00e8 buona'. E oggi stiamo ancora ripulendo il disastro lasciatoci dai figli di Gordon Gekko del XXI secolo\u201d.\nIl 28 luglio 2009, il cardinale Tarcisio Bertone cit\u00f2 il celebre motto di Gekko \"l'avidit\u00e0 \u00e8 buona\" in un discorso tenuto in Senato, sostenendo che il \"free market\" \u00e8 stato rimpiazzato dal \"greed market\", e accusando questa mentalit\u00e0 dell'attuale crisi economica.\nUna nuova specie di geco scoperta nel 1993 a Lombok, Indonesia, da M. Chandi, \u00e8 stata chiamata in suo onore \"gordongeco\"."}
{"id": "533693", "revid": "88740", "url": "https://it.wikipedia.org/wiki?curid=533693", "title": "Dark Horse Comics", "text": "Dark Horse Comics \u00e8 una casa editrice di fumetti statunitense fondata nel 1986 da Mike Richardson e Randy Stradley con sede a Milwaukie, (Oregon). Contende alla Image Comics e alla IDW Publishing il ruolo di principale editore indipendente di fumetti, dietro alle due major DC Comics e Marvel Comics. Esordisce con la serie antologica \"Dark Horse Presents\". Si tratta del pi\u00f9 grande editore di fumetti ad avere un solo proprietario, ovvero Mike Richardson, capace di creare una societ\u00e0 multimediale di successo, che lo ha portato a essere considerato una delle 10 persone pi\u00f9 influenti nel mondo dei fumetti. Oltre ad essere una delle case editrici che hanno trasposto il maggior numero di opere in film cinematografici, la Dark Horse \u00e8 stata la prima ad avere un catalogo per la distribuzione di fumetti digitali online.\nA partire dal 1990 riesce ad attrarre grandi nomi del panorama fumettistico quali Frank Miller (per il quale pubblica \"Sin City\", le opere su Martha Washington, l'epica \"300\", \"Hard Boiled\" e altre), Art Adams, John Byrne, Walter Simonson, Mike Mignola (che crea \"Hellboy\" e il suo universo narrativo), Stan Sakai (con \"Usagi Yojimbo\", distribuito fino al 2018), Sergio Aragon\u00e9s (\"Groo\"), Eric Powell (con le grottesche avventure di \"The Goon\"), Neil Gaiman (\"Murder Mysteries\"), il mangaka Katsuhiro \u014ctomo, dal quale ottiene i diritti per pubblicare \"Akira\", e Michael Chabon, con il suo \"Escapist\". Dark Horse \u00e8 anche riconosciuta come il principale editore di fumetti sotto licenza al mondo. Pubblica, tra gli altri, i fumetti di \"Guerre Stellari\" (tra il 1991 e il 2014, e dal 2022 per la linea \"All Ages\"), i fumetti di \"Buffy l'ammazzavampiri\" e i personaggi legati alla relativa serie televisiva (tra il 1998 e il 2018), l'universo fantascientifico della Fox (tra il 1988 e il 2020), da cui i franchise di \"Alien\", \"Predator\", \"Aliens vs Predator\" e \"Prometheus\", videogiochi quali \"Starcraft\", \"Tomb Raider\" e \"Conan il barbaro\" (2004-2018), la serie TV fantascientifica \"The Orville\" e alcune propriet\u00e0 riguardanti i personaggi animati Disney, quali \"Gli Incredibili\" e \"Frozen\". Questo processo di acquisizione di licenze di celebri franchise, iniziato nel 1988 con la pubblicazione dei fumetti \"Aliens\" e \"Predator\", porta Mike Richardson a voler invertire la tendenza e portare i personaggi di \"Dark Horse\" a essere sviluppati come franchise cinematografici e televisivi. Questa convinzione ha portato la casa editrice a esplorare il mondo del cinema e a fondare la propria compagnia cinematografica, la Dark Horse Entertainment, nel 1992. Il progetto \u00e8 vincente, tantoch\u00e9 vengono prodotti 4 film nei primi tre anni, due dei quali, \"The Mask - Da zero a mito\" (con Jim Carrey e Cameron Diaz) e \"Timecop\" (con Jean-Claude Van Damme), esordiscono al primo posto al botteghino. Entrambi sono creazioni di Richardson.\nNel corso degli anni si continua per\u00f2 a dare ampio spazio ad autori e artisti che vogliono proporre fumetti originali e innovativi. Attualmente la casa editrice pubblica anche le opere legate all'acclamato Mignolaverse, universo narrativo creato da Mike Mignola intorno al personaggio cardine di Hellboy, i fumetti del Black Hammer Universe del pluripremiato Jeff Lemire, diverse opere di Matt Kindt e Brian Wood, alle quali si va ad aggiungere dal 2018 il marchio Berger Books, curato da Karen Berger, storica editrice della Vertigo (fino al 2013).\nStoria.\nGenesi e affermazione (1986-1991).\nLa \"Dark Horse Comics\" nasce a met\u00e0 del 1986 come \"Dark Horse Publishing\", fondata da Mike Richardson e Randy Stradley. Richardson era un affermato operatore di una catena di negozi di fumetti di successo nell'area metropolitana di Portland. Decise di entrare nel mondo dell'editoria e, insieme all'amico Randy Stradley, nel 1986 invest\u00ec i profitti della sua catena di librerie per fondare una nuova casa editrice indipendente. La spinta a intraprendere questa avventura imprenditoriale nasce dalla realizzazione che i creatori dei fumetti che vende non detengono (nella maggioranza dei casi) i diritti sulle opere realizzate. Dopo aver conosciuto diversi autori e artisti che si sono recati presso le sue fumetterie, decide di provare a creare una compagnia che garantistica e tuteli chi realizza fumetti, sia per le propriet\u00e0 intellettuali (sulle creazioni originali) sia per una giusta ricompensa. Lo scontro tra autori e grandi gruppi editoriali si \u00e8 gi\u00e0 palesemente manifestato nella prima met\u00e0 degli anni ottanta. Basti citare la causa intentata da Steve Gerber alla Marvel per i diritti su Howard The Duck, depositata ufficialmente nella storica data (per i comic) del 29 agosto 1980. Azione legale appoggiata dal King dei comic Jack Kirby in polemica anch'esso con la Marvel per il mancato riconoscimento (finanziario e artistico) per la creazione di gran parte dei personaggi pi\u00f9 iconici dell'Universo Marvel. Sia Gerber sia Kirby non vincono la loro partita ma Richardson vuole cambiare radicalmente la regole. Per questo si rivolge, insieme a Stradley, all'amico Mark Verheiden che all'epoca cura una rivista \"APA\", ovvero una pubblicazione per aspiranti creatori. Mark ha gi\u00e0 l'esperienza e i contatti per mettere insieme la produzione di un albo a fumetti, la prima pietra pu\u00f2 essere posata. Richardson, Stradley, Verheiden, a cui si aggiunge Chris Warner creano e fanno esordire l'albo antologico a fumetti \"Dark Horse Presents\" n. 1, che contiene storie di Chris Warner, Paul Chadwick, R. Stradley e Randy Emberlin. Per raggiungere il break even, ovvero non perdere risorse investite, devono vendere 10\u00a0000 copie ma il successo va oltre ogni aspettativa. L'albo va pi\u00f9 volte in ristampa e si vendono circa 50\u00a0000 copie, \u00e8 la scintilla necessaria che d\u00e0 i natali a una nuova casa editrice. La serie \"Dark Horse Presents\" diviene una delle pi\u00f9 longeve della casa editrice, pubblicata dal luglio 1986 al settembre del 2000 per un totale di 157 numeri. Il successo definitivo arriva per\u00f2 con la seconda pubblicazione: \"Boris the Bear Slaughters the Teenage Radioactive Black Belt Mutant Ninja Critters\", creato da James Dean Smith. Il primo numero arriva a vendere 80\u00a0000 copie segnando l'inizio dell'ascesa della Dark Horse come casa editrice indipendente. Il titolo \u00e8 un palese tentativo di seguire la scia del grande successo ottenuto da Kevin Eastman e Peter Laird con il fumetto Teenage Mutant Ninja Turtles dei \"Mirage Studios\" (creato nel 1984), il fumetto indipendente record di vendite negli anni ottanta. D'altra parte si trattava della prova che il \"Direct Market\", ovvero la vendita tramite la distribuzione nelle fumetterie e il circuito librario, permetteva a piccoli editori di emergere anche con pubblicazioni alternative e (spesso) in bianco e nero. In seguito a questo successo nacquero diverse case editrici e, nel 1986, insieme alla Dark Horse invasero il mercato nuovi editori quali: \"ACE Comics\", \"Adventure Publications\", \"Aircel\", \"Apple Comics\", \"B-Movie Comics\", \"Crystal Publications\", \"Entertainment Comics\", \"Eternity Comics\", \"Fantagor Press\", \"Fantasy General Gladstone Comics\", Malibu Comics, \"Now Comics\", \"Pied Piper Comics\", \"Pyramid Comics\", \"Quality Comics\", \"Silver-Wolf Comics\", \"Slave Labor Graphics\", \"Showcase Publications\", \"Solson Publications\", \"Spotlight Comics\" e \"U.S. Comics\". La maggior parte di questi editori indipendenti \u00e8 per\u00f2 destinata a chiudere in breve tempo ma la Dark Horse, grazie alla qualit\u00e0 delle sue pubblicazioni e ai titoli pubblicati su licenza riesce per\u00f2 a sopravvivere e a prosperare. Riesce inoltre a diversificare la sua offerta arrivando a lanciare, nel suo primo anno di vita, nove nuovi titoli tra cui \"The American\", \"The Mark\", \"Trekker\", e \"Black Cross\". Ma il personaggio pi\u00f9 importante a esordire in\nquell'anno \u00e8 \"Concrete\" di Paul Chadwick. Il personaggio nasce gi\u00e0 su \"Dark Horse Comics\" n. 1 (del 1986) per poi apparire in altre storie brevi all'interno della prima storica serie dell'editore. \"Concrete\" \u00e8 una creatura colossale e di materiale artificiale all'interno della quale viene impiantata, dagli alieni (per sbaglio), la mente di un essere umano di nome Ronald Lightgow. In apparenza sembrano le origini di un supereroe uscite dalle pagine di un fumetto della Silver Age. L'autore per\u00f2 non crea una serie legata al genere ma sviluppa una storia dai toni realistici e che \u00e8 funzionale ad affrontare tematiche di carattere esistenziale, politico e sessuale. Capendone il potenziale Richardson ne pubblica una serie regolare dal titolo \"Concrete\" n. 1 (del marzo 1987). La scelta \u00e8 vincente, l'opera \u00e8 acclamata dalla critica e guadagna 26 premi e \"nomination\" nei primi due anni dal suo esordio. Anche i lettori la premiano e arriva a essere il fumetto pi\u00f9 longevo all'interno del catalogo Dark Horse che nei decenni successivi ne pubblica diverse miniserie e storie brevi, mantenendo sempre in stampa le raccolte in Trade Paperback relative al materiale pubblicato. Paul Chadwick riesce quindi con la sua opera a inserirsi nel filone del fumetto revisionista degli anni ottanta al pari di altre opere pi\u00f9 celebrate di quel periodo quali Il ritorno del Cavaliere Oscuro di Frank Miller, Miracleman e Watchmen di Alan Moore. Questo porter\u00e0 autori affermati a vedere la nuova casa editrice indipendente come un punto di riferimento per produrre materiale alternativo e al di fuori delle logiche di mercato di due grandi editori come la Marvel Comics e la DC.\nIl 1987 \u00e8 un anno di difficolt\u00e0 per gli editori indipendenti, la compagnia \"Glennwood Distributors\", uno dei pi\u00f9 importanti distributori di fumetti degli Stati Uniti \u00e8 costretto a chiudere in quanto si ritrova i magazzini pieni di materiale invenduto, prevalentemente composto da indie-comics. L'ottimismo sull'espansione del mercato indipendente, soprattutto dei nuovi piccoli editori e dei nuovi titoli in bianco e nero aveva portato a prenotare in eccesso fumetti che il circuito delle fumetterie non poteva pi\u00f9 smaltire. La Glennwood si ritrova priva di liquidit\u00e0 e non pu\u00f2 pi\u00f9 mantenere i pagamenti dei nuovi albi, la chiusura \u00e8 rapida e inevitabile. Visto l'interesse nascente verso gli anime alcune case editrici cominciano a tentare la distribuzione dei manga, ovviamente tradotti in inglese. La \"First Comics\" pubblica con discreto successo Lone Wolf and Cub con nuove copertine di Frank Miller. La Eclipse Comics distribuisce \"Mai The Psychic Girl\" (dal maggio 1987) e questo diverr\u00e0 il primo manga la cui intera serie viene edita negli Stati Uniti. La Dark Horse \u00e8 tra le pi\u00f9 attive a seguire il trend e Mike Richardson comincia a compiere diversi viaggi in Giappone arrivando ad assicurarsi un catalogo di manga tra i pi\u00f9 ricchi e di successo.\n Il primo titolo \u00e8 \"Godzilla: Kings of the Monsters\", scelto in quanto propone un personaggio iconico anche presso i lettori occidentali, a questo seguiranno \"Ghost in the Shell\" (destinato a creare un franchise multi mediale molto popolare), la storico \"Astro Boy\" di Osamu Tezuka, \"Blade of Immortal\", \"Gunsmith Cats\" di Sonoda, \"Trigun\" e riesce a portare \"Lone Wolf and Cub\" sotto l'egida della Dark Horse, dopo la chiusura della First Comics nel 1991, la nuova edizione vede Frank Miller come autore delle copertine. Nel corso degli anni l'interesse e lo spazio dato ai fumetti del Sol Levante \u00e8 destinato ad aumentare e la Dark Horse non si fa trovare impreparata, nasce anzi una linea editoriale apposita denominata \"Dark Horse Manga\". Richardson \u00e8 fermamente convinto nella diversificazione per quanto riguarda generi e format da proporre ai lettori. Intuisce per\u00f2 che per resistere in un mercato dominato da personaggi iconici quali Batman e Superman (della DC) o Spider-Man e gli X-Men (della Marvel) servono personaggi che siano gi\u00e0 ancorati nell'immaginario collettivo e che siano di conseguenza riconoscibili in un mercato fumettistico sempre pi\u00f9 competitivo. Con questo obbiettivo punta a pubblicare fumetti tratti da franchise cinematografici di successo, optando quindi a realizzare fumetti su licenza. Nel 1988 si assicura i diritti per pubblicare fumetti su \"Alien\", personaggio che esord\u00ec al cinema nel 1979 con l'omonimo film-cult di Ridley Scott. Quando la licenza \u00e8 nelle mani della Dark Horse \u00e8 da poco uscito il sequel Aliens di James Cameron ottenendo un clamoroso successo e mettendo le basi per il futuro \"Alien Universe\". Sfruttando la popolarit\u00e0 raggiunta dallo xenomorfo, Richardson decide di pubblicare una miniserie che \u00e8 il diretto seguito del film di Cameron, ottenendo grandi consensi con centinaia di migliaia di albi venduti. L'opera \u00e8 realizzata da Mark Verheiden e Mark A.Nelson. Sulla scia di questo successo si assicura anche i diritti su Predator, che esordisce con successo al cinema nel 1987 con protagonista Arnold Schwarzenegger. Nel 1989 lo stesso Mark Verheiden firma la prima miniserie a fumetti dedicata al Predatore alieno, dal titolo \"Giungla di Cemento\". Mike afferma di aver cominciato a pensare a un sequel il pomeriggio stesso in cui ha visto il film al cinema, la prima idea che gli \u00e8 venuta in mente \u00e8 stata quella di spostare il terreno di caccia di Predator da una giungla tropicale a una di cemento quale una grande metropoli. Da questo presupposto scaturisce il fumetto che inizialmente \u00e8 presentato come diretto sequel del film (ora non pi\u00f9 canonico) ed \u00e8 un successo da oltre 100\u00a0000 copie vendute per il primo albo. Nel frattempo la casa editrice si \u00e8 anche assicurata i diritti su Terminator e nel 1991 si aggiudica due dei pi\u00f9 importanti franchise degli anni ottanta. Il primo \u00e8 Indiana Jones che esordisce con la miniserie di quattro albi dal titolo \"Indiana Jones and the Fate of Atlantis\" (marzo 1991). Il secondo \u00e8 \"Star Wars\" sul quale si decide di puntare sull'ambizioso progetto di realizzare una saga a fumetti che racconti quanto accaduto dopo la trilogia originale. Si amplia quindi l'atteso (dai fan) universo espanso di Guerre Stellari in quanto i fumetti pubblicati sulla celebre creazione di George Lucas erano considerati canonici e realizzati in stretta collaborazione con la LucasArts. In passato case editrici quali la Marvel e la DC avevano gi\u00e0 pubblicato fumetti su licenza basati su franchise cinematografici, per esempio la Marvel ha detenuto i diritti sui fumetti di Star Wars tra la fine degli anni settanta e i primi anni novanta. A questi titoli per\u00f2 veniva data meno considerazione e spazio a livello di marketing che non per i personaggi di propriet\u00e0 dei due grandi editori. La Dark Horse decide invece di farne dei titoli di punta su cui impegnare i\nmigliori team creativi, con lo scopo di proporre ai lettori delle storie di grande interesse e in stretta continuity con le saghe cinematografiche. Tra queste la saga sequel che si colloca cronologicamente sei anni dopo gli avvenimenti de Star Wars - Il Ritorno dello Jedi, ovvero (pubblicata tra marzo e agosto del 1991) ottiene un tale successo che diviene l'opera a fumetti a ottenere pi\u00f9 ristampe in tutta la storia della casa editrice. Bisogna sottolineare che l'idea per \"Dark Empire\" era venuta a Tom Veitch e Cam Kennedy mentre lavoravano alla miniserie \"The Light and Darkness\" per la Epic Comics, opera di carattere fantascientifico su cui si sviluppano alcune tematiche che i due autori riadattano all'universo di Star Wars. Fortunatamente per la Dark Horse il progetto viene bocciato dalla Marvel che non riteneva pi\u00f9 di interesse una space opera quale Guerre Stellari il cui ultimo film era uscito sette anni prima e di cui aveva definitivamente abbandonato i diritti nel 1988. La scelta risulta sbagliata mentre la politica della Dark Horse ne esce vincente e nell'arco dei primi anni novanta si vendono milioni di copie delle nuove serie dedicate ai personaggi sci-fi di George Lucas. I fumetti di \"Star Wars\" rivitalizzano quindi un franchise che (in un'epoca pre-internet) aveva perso parte del suo interesse e diminuito la sua fan base, tanto che il merchandising era in forte declino di vendite e l'eventualit\u00e0 di una nuova trilogia sembrava utopica. Richardson dimostra la potenzialit\u00e0 dei fumetti come mezzo per mantenere viva l'attenzione intorno ai franchise cinematografici e non solo. L'epoca della definitiva consacrazione della Dark Horse diviene quindi il biennio 1990-1991, in quanto si afferma come editore leader nei fumetti pubblicati su licenza e realizza un'opera destinata a fare la storia del fumetto: il crossover tra i due fumetti su licenza della 20th Century Fox, dal titolo \"Alien vs. Predator\". Il successo \u00e8 tale che generer\u00e0 una tendenza del mercato (o \"industry-trend\") tra i pi\u00f9 sfruttati del decennio. Ormai la casa editrice di Richardson e Stradley \u00e8 un soggetto editoriale da tenere in considerazione e questo convince la DC Comics a stringere una partnership con la Dark Horse per la creazione di ulteriori crossover tra i propri franchise, dando vita alle miniserie \"Batman versus Predator\", \"Superman/Aliens\" e \"Joker/Mask\", le quali riscuotono grande successo. Conseguenza ancora pi\u00f9 inaspettata e unica nel suo sviluppo \u00e8 la produzione di un lungometraggio cinematografico quale Alien vs. Predator (del 2004) prodotto dalla 20th Century Fox e ispirato la fumetto Dark Horse a cui lo stesso studio di Hollywood aveva ceduto le licenze dei due personaggi. A cementare ulteriormente il ruolo di leader del fumetto indipendente, nel 1990 escono per la Dark Horse opere quali \"Give me Liberty\" e \"Hard Boiled\", realizzate dal pluripremiato Frank Miller, autore all'apice della celebrit\u00e0 grazie a opere quali \"Il ritorno del cavaliere oscuro\", , il suo ciclo su Daredevil tra cui con David Mazzucchelli, con Bill Sienkiewicz e \"Elektra Lives Again\", quest'ultime due per la Epic Comics (etichetta per lettori adulti della Marvel). Il primo contatto con Miller avviene intorno al 1988 grazie all'intermediazione di Geoff Darrow il quale sta lavorando con un lui a una nuova opera ma si trovano costretti a trattare con la Marvel e DC per ottenere dei contratti e una distribuzione di livello. Richardson lo convince a fissare un incontro con Miller, avvenuto a Los Angeles. Qui gli mostra le spese di stampa, costo della carta e distribuzione, tolte queste \u00e8 disposto a offrire all'autore newyorkese qualsiasi percentuale dei ricavi lui ritenga adeguata e inoltre manterr\u00e0 per sempre i diritti sulle opere create. Miller \u00e8 da subito entusiasta e il giorno dopo accetta cominciando a parlare dei progetti originali che ha in mente di produrre, dalla miniserie \"Give me liberty\" (con Dave Gibbons), a \"Hard Boiled\" (con Geof Darrow) e il progetto in fase embrionale che diverr\u00e0 \"Sin City\". L'arrivo del trio Miller-Gibbons-Darrow scuote l'ambiente dei comic e spinge altri autori e artisti che si sono affermati nel decennio precedente con le Big-Two (il duopolio DC/Marvel) a passare a un indie-publisher quale la Dark Horse. Protagonisti di questa svolta epocale (per la storia dei comic) sono: Mike Mignola, Walt Simonson, Arthur Adams e Chris Claremont. Il 1990 segna quindi un punto di svolta e apre una concreta possibilit\u00e0 di dare all'editoria indipendente una visibilit\u00e0 mia avuta prima attirando i grandi talenti del mondo dei fumetti che possono cos\u00ec realizzare opere creator-owned su cui hanno pieno controllo e libert\u00e0 creativa. Questo passo serve crea nuove prospettive editoriale e la nascita di case editrici indipendenti pronte a sfidare e resistere di fronte al duopolio DC/Marvel, tra queste le pi\u00f9 longeve e ancora attive sono la Valiant Comics e la Image Comics (ora terzo polo fumettistico del mercato statunitense). Richardson afferma che diversi artisti, tra i sette che fondarono la Image nel 1992, chiamarono inizialmente lui per vedere se Dark Horse era interessata a pubblicare i loro fumetti. Questa indiscrezione non \u00e8 stata per\u00f2 mai confermata ufficialmente dai partner fondatori della Image.\nNel 1991 Frank Miller pubblica una delle sue opere seminali e tra le pi\u00f9 importanti pubblicate dalla Dark Horse nell'intero decennio. Si tratta di Sin City, una saga crime noir disegnata in bianco e nero con uno stile segnato da forti contrasti, che cerca di trasmettere sulle pagine dei fumetti i toni e le atmosfere dei romanzi hard boiled, di cui l'autore \u00e8 sempre stato appassionato. Era dagli anni settanta che Miller voleva realizzare una storia di questo tipo \u00abcon personaggi con motivazioni che fuoriescono da quanto si legge di norma nei fumetti\u00bb, come afferma lui stesso. La chance di pubblicarla arriva grazie alla politica della Dark Horse e l'opera fa la sua prima apparizione in \"Dark Horse Presents Fifth Anniversary\" (aprile 1991) per poi proseguire su \"Dark Horse Presents\" nn. 52-61. Nel 1992 viene raccolta in un volume cartonato che si aggiudica l'Eisner Award come miglior graphic novel composta da fumetti gi\u00e0 pubblicati serialmente. A questo primo arco narrativo seguiranno diverse miniserie e graphic novel nel corso di tutto il decennio. Negli anni duemila il regista Robert Rodriguez ne realizzer\u00e0 due film cinematografici (basati sulle due prime raccolte) in stretta collaborazione con Miller.\nEspansione e Nuovi Imprint (1992-1997).\nVisto il grande successo dei fumetti su licenza, Richardson decide di fondare nel 1992 la casa di produzione \"Dark Horse Entertainment, Inc.\" con lo scopo di trarre film e serie TV dai lavori originali della Dark Horse. La sede trova la sua collocazione all'interno degli studios della \"Twentieth Century Fox\" attraverso un accordo con Larry Gordon e \"Largo Entertainment\". In meno di tre anni dalla fondazione arriva a produrre quattro film, due dei quali, \"Timecop - Indagine dal futuro\" e \"The Mask - Da zero a mito\", esordiscono al primo posto nel box office. Dal 1992 a oggi la Dark Horse Entertainment ha realizzato oltre trenta produzioni tra film, serie televisive, documentari, serie e lungometraggi d'animazione. Non tutti i progetti si basano su fumetti della Dark Horse Comics ma Richardson ha scelto di collaborare (nel corso degli anni) nella produzione di opere per diversi network televisivi (tra cui Syfy), piattaforme in streaming (tra cui Netflix), e grandi studios quali la Warner Brothers Entertainment. Nel 1992 continua l'acquisizione di licenze di franchise cinematografici e, per la prima volta per la casa editrice, si decide di optare per un fedele adattamento di un lungometraggio. La scelta ricade su Army of Darkness di Sam Raimi, terzo capitolo della trilogia cinematografica di Evil Dead con protagonista Bruce Campbell nei panni dell'iconico Ash Williams. L'adattamento vede ai testi e ai disegni John Bolton fautore di un'opera che pone le basi, a livello fumettistico, per lo sviluppo di un universo espanso della saga Horror di Sam Raimi, denominato \"Army of Darkness Universe\". In seguito alla tiepida accoglienza del terzo film del franchise gli studios perdono l'interesse nel realizzare un quarto capitolo ma il personaggio di Ash e la mitologia che circonda la trilogia sopravvive grazie alle continue serie e miniserie a fumetti che escono nei decenni successivi, pubblicate dalla Dynamite Entertainment. Anche se la Dark Horse ha rinunciato ai diritti dopo l'adattamento di Bolton si ritiene che la scelta vincente di puntare su \"Army of Darkness\" come possibile franchise di successo nei comic ha mantenuto vivo l'interesse intorno all'opera alimentando la fanbase. Difatti nel 2013 Raimi \u00e8 riuscito a produrre un reboot cinematografico ispirato ai primi due film e nel 2015 il canale Starz ha realizzato una serie televisiva con Bruce Campbell, sequel di \"Army of Darkness\", intitolata Ash vs Evil Dead.\nNel 1993 viene fondata una nuova societ\u00e0, la \"Things From Another World, Inc.\" (dal nome della prima fumetteria di propriet\u00e0 di Richardson) allo scopo di favorire la vendita al dettaglio dei prodotti Dark Horse. Quell'anno il mercato fumettistico conosce un'espansione senza precedenti che porta gli introiti totali dei fumetti venduti a passare dai 500 milioni di dollari (circa) del 1992 a oltre 800 milioni di dollari. Gran parte di questo aumento \u00e8 dovuto all'enorme successo della Image Comics e del nuovo Valiant Universe proposto dalla casa editrice fondata da Jim Shooter nel 1989. Entrambe puntano fortemente sul genere supereroistico e Shooter (ex editor-in-chief) della Marvel, vuole creare un universo coeso e con una rigida continuity che possa rivaleggiare (e anche superare) l'universo Marvel o DC. Richardson si accorge che la Dark Horse non ha finora puntato su un genere quale quello dei supereroi che risulta essere ancora dominante nel mercato USA. Per questo lancia un ambizioso e aggressivo progetto creando l'imprint \"Comics' Greatest World\". Il direttore creativo Randy Strandley, convinto che il mercato possa assorbire altri titoli legati al genere supereroistico, tra giugno e settembre del 1993 lancia sedici nuovi titoli. Si tratta di albi unici con un prezzo promozionale di 1$ (un dollaro), pi\u00f9 basso rispetto alla media di mercato (1,99$) e che servono da introduzione ai personaggi e alle citt\u00e0 fittizie di quello che dovr\u00e0 essere l'Universo supereroistico della Dark Horse. A giugno escono quattro titoli ambientati nella citt\u00e0 \"Arcadia\", con ai testi Jerry Prosser: \"X\" (disegni di Chris Warner e Timothy Brad Street), \"Pit Bulls\" (disegni di Joe Phillips e John Dell III), \"Ghost\" (disegni di Adam Hughes e Mark Farmer), \"Monster\" (disegni di Derek Thompson e Ande Parks). A luglio Barbara Kesel scrive le storie di quattro titoli ambientati nell'utopica \"Golden City\", contesto completamente diverso da quello di \"Arcadia\" dove invece dominano il crimine, la decadenza e la corruzione. Gli albi di Golden City sono: \"Rebel\", \"Mecha\", \"Titan\" e \"Catalyst: Agents of Change\". Ad agosto escono i titoli ambientati in \"Steel Harbor\", scritti da Chris Warner. Si tratta di storie che per presentano eroi estremi e dinamiche scene d'azione che le avvicinano al materiale pubblicato dalla Image. Gli albi sono: Barb Wire (disegni di Paul Gulacy), \"The Machine\", \"Wolf Gang\" (disegni di Lee Weeks) e \"Motorhead\". I quattro titoli di settembre ci portano nel futuristico mondo di \"Cinnabar Flats\", per i testi di Randy Stradley. Gli albi sono \"Division 13\", \"Hero Zero\", \"King Tiger\" (i cui disegni sono affidati al pluripremiato autore di Concrete, ovvero Paul Chadwick, coadiuvato da Jimmy Palmiotti), e infine \"Out of Vortex\". Ognuno dei sedici titoli presenta un prologo di una pagina scritta dal Presidente Mike Richardson e disegnata da Lee Weeks.\nNel 1993, oltre al lancio di \"Comics' Greatest World\", viene inaugurato un altro imprint denominato \"Legend\", il cui scopo \u00e8 quello di pubblicare il materiale creator-owned edito dalla casa editrice. Inizialmente il progetto doveva chiamarsi \"Dinosaur\" e presentare opere originali di dodici celebri autori ma alcuni di questi decidono di passare alla Malibu Comics dove fondano la \"Bravura\". La nascita della futura \"Legend\" \u00e8 per\u00e8 fortemente voluta da Frank Miller che riesce a stipulare quella che chiama \u00abuna alleanza di artisti\u00bb, proclamatosi i \"Magnifici Sette\", come lo erano stati l'anno prima i sette fondatori della Image Comics. Miller sostiene che la nuova etichetta \u00e8 formata da autori che condividono la stessa prospettiva e visione di come si devono creare fumetti e \u00abse ti piace una delle loro opere, allora ti piaceranno anche quelle degli altri\u00bb. I primi due albi Dark Horse a portare il logo \"Legend\" sono John Byrne's Next Men n. 19 (ottobre 1993) e A Dame To kill for n. 1 (novembre 1993) la seconda miniserie di Sin City (di Miller). Nel 1994 la maggior parte del materiale pubblicato \u00e8 per opera di Miller e Byrne. Quest'ultimo pubblica \"Babe and Danger Unlimited\", miniserie di fantascienza con cui vuole riprendere le atmosfere del suo celebre ciclo di storie sui Fantastici Quattro. Miller realizza \"The Big Fat Kill\", terza miniserie su Sin City e il sequel \"Give Me Liberty\", sempre con protagonista Martha Washington e ai disegni Dave Gibbons. Paul Chadwick pubblica \"Killer Smile\" con protagonista Concrete e Mike Allred realizza la serie \"Madman Comics\". Ma l'entrata pi\u00f9 importante e longeva non solo per l'imprint \"Legend\" ma per la stessa Dark Horse \u00e8 la miniserie \"Hellboy: Seed of Destruction\". Il personaggio di Hellboy era gi\u00e0 apparso in una storia breve su \"Next Men\" n. 21 (dicembre 1993) e lo stesso Mignola non crede particolarmente nel futuro editoriale della sua creazione. Pensa che la stessa miniserie \"Seed of Destruction\" sia destinata a essere l'unica dedicata al personaggio. La realt\u00e0 \u00e8 per\u00f2 diversa e il successo del personaggio \u00e8 tale che la sua popolarit\u00e0 continuer\u00e0 a crescere negli anni novanta e duemila (sopravvivendo alla chiusura della stessa \"Legend\") e dar\u00e0 origine a svariate serie e miniserie spin-off e sequel che danno vita a quello che \u00e8 il \"Mignolaverse\". Si tratta di un universo coeso e con albi in continuity, che mischia il genere horror, quello d'avventura, l'archeologia esoterica e i fumetti di ambientazione storica. Ancora oggi risulta essere l'universo fumettistico originale pi\u00f9 longevo che la Dark Horse abbia mai pubblicato. Dai fumetti di Hellboy sono stati tratti tre film cinematografici tra il 2004 e il 2019, di cui i primi due diretti dal regista premino Oscar Guillermo del Toro. Oltre a quelli citati, si sono uniti all'imprint altri grandi autori quali Art Adams, Eric Powell e Geof Darrow.\nA partire dal 1996 anche la Dark Horse subisce il forte impatto dovuto al collasso del mercato fumettistico, dopo che i record di vendite stabilito tra il 1992 e il 1993 aveva tratto in inganno sia gli editori sia i distributori. I primi a subirne le conseguenze sono per\u00f2 i comic shop che vanno incontro a una valanga di chiusure che li porta dall'essere 9\u00a0200 nel 1993 (in attivit\u00e0 negli Stati Uniti) a poco pi\u00f9 di 4\u00a0000 nel 1995. Il secondo pi\u00f9 grande distributore di fumetti, la \"Capital City Distribution\", affronta difficolt\u00e0 finanziarie tali da non riuscire pi\u00f9 a stare sul mercato e viene comprata nel 1996 dalla rivale \"Diamond Comic Distributors\". Questa monopolizza da allora il mercato dei fumetti in Nord America quale distributore unico. Nel 1996 per la storica Marvel Comics si apre un \"Chapter 11\" (ovvero dichiara bancarotta). Anche per la Dark Horse finisce il periodo di espansione e si trova costretta a chiudere la sua ambiziosa linea editoriale di supereroi \"Comics' Greatest World\" e la stessa \"Legend\" cessa di esistere nel 1998, segnando un punto di svolta per la casa editrice. Ora deve rivedere le sue priorit\u00e0 e cercare di trovare un assetto editoriale che le permetta di affrontare la seconda met\u00e0 degli anni novanta. Il primo segnale di una ripresa arriva da un titolo anomalo e per cui \u00e8 prevista una miniserie di soli tre numeri. Si tratta di Usagi Yojimbo scritto e disegnato dall'autore di origine giapponese Stan Sakai. Il protagonista \u00e8 un coniglio samurai antropomorfo che vive le sue avventure nel Giappone del sedicesimo secolo. La serie \u00e8 in bianco e nero con chiare influenze manga ma che richiama anche le primissime avventure delle \"Tartarughe Ninja Turtles\" di Kevin Eastman (quelle anni ottanta). La pubblicazione va oltre i tre numeri previsti e contro ogni aspettativa, pur esordendo in un anno nefasto quale il 1996, diviene la serie regolare pi\u00f9 longeva pubblicata dalla Dark Horse. Termina il suo corso per questo editore con il n. 160 nel 2017. La popolarit\u00e0 e il successo del personaggio non terminano ma continuano per la IDW Publishing che ne pubblica una serie regolare dal giugno 2019 partendo da un nuovo n. 1, sequel della saga pubblicata dalla Dark Horse.\nRiassetto editoriale (1998-2011).\nA partire dal 1998 la \"Dark Horse\" comincia a cercare nuove opportunit\u00e0 per aumentare gli introiti e affrontare un mercato fumettistico profondamente mutato negli ultimi tre anni. Decide quindi di fondare la \"Dark Horse Deluxe\", una line di merchandise che include giocattoli, kit di montaggio, oggettistica da collezione e abbigliamento. Si tratta di prodotti che vengono distribuiti in esclusiva dalla casa editrice e non necessariamente diretti ad appassionati di fumetti. Il progetto risulta da subito vincente e si registrano buone vendite grazie alla linea di giocattoli da collezione di Tim Burton, la \"Tragic Toys For Boys and Girls\". Negli anni a seguire arrivano i successi riportati grazie al merchandise ispirato al film Serenity di Joss Whedon, sequel della serie sci-fi di culto Firefly (del 2002) e ai merchandise ispirati a video-game di grande successo quali Mass Effect. Uno degli anni di maggior successo per la \"Dark Horse Deluxe\" \u00e8 per\u00f2 il 2012 con la linea delle \"Troll Dolls\" e gli oggetti da collezione tratti dalla celebre serie televisiva della HBO Il Trono di Spade, a sua volta basata sulla saga fantasy narrata nei romanzi \"Games of Thrones\" di George R.R. Martin. Il 1998 vede il lancio della serie regolare \"Buffy The Vampire Slayer\", uno dei franchise pi\u00f9 longevi su cui ha puntato la casa editrice e il cui successo si protrae per due decenni, la celebre ammazzavampiri passa infatti ai Boom!Studios nel 2019. Da notare che questa prima serie dura 63 albi, chiudendosi a fine 2003 e venendo quindi pubblicata nel corso della messa in onda dell'omonima serie televisiva. Volendo inoltre diversificare l'offerta delle opere a fumetti, nel 1999 la Dark Horse guarda anche al mercato italiano e stringe un accordo con la Sergio Bonelli Editore pubblicando la versione statunitense di alcuni numeri di Martin Myst\u00e8re, Nathan Never e Dylan Dog.\nNel 2004 viene creato un imprint dedicato alla narrativa, con lo scopo di far conoscere il marchio \"Dark Horse\" anche nelle librerie e a coloro che abitualmente non leggono fumetti. Le prime opere pubblicate sono \"Shanghai Diaries\" di Ursula Bacon e la serie di raccolte \"The Playboy Interviews\". I successi arrivano con \"Lovecraft Unbound\" e \"Mogworld\" di Ben \"Yahtzee\" Croshaw.\nNel 2007 punta a espandere i titoli pubblicati su licenza e riesce ancora una volta a rivoluzionare il settore scegliendo di lanciare la serie Buffy The Vampire Slayer Season 8. Il fumetto si presenta come il diretto seguito della celebre serie televisiva Buffy l'ammazzavampiri, terminata dopo sette stagioni nel 2003 ma che pu\u00f2 ancora contare su una numerosa fanbase. Il fumetto \u00e8 in continuity con gli eventi accaduti nella settima stagione della serie TV, potendo contare sulla supervisione e apporto creativo di Joss Whedon, creatore della serie originale. Per le storie vengono coinvolti autori della serie televisiva quali Jane Espenson e Drew Goddard. A questi si aggiunge anche lo scrittore best-seller Brad Meltzer. Il fumetto riscuote un enorme successo, il primo albo vende oltre 100\u00a0000 copie riportando la Dark Horse ai vertici delle classifiche di vendita. La nuova serie serve poi come punto di partenza per costruire un universo fumettistico che si espande intorno ai personaggi e alle storie sia di Buffy sia della serie TV spin-off Angel, creando il \"Whedonverse\". Nello stesso anno viene data fiducia alla storia creata dal cantante dei My Chemical Romance Gerard Way che in collaborazione con Gabriel B\u00e1 realizza la miniserie a fumetti The Umbrella Academy - La Suite dell'Apocalisse. La serie diviene un fumetto di culto cui fanno seguito due miniserie e nel 2019 Netflix ne distribuisce un adattamento in serie televisiva. Ottiene un notevole successo, nel primo mese dall'esordio (il 15 febbraio) viene vista da 45 milioni di abbonati e nella prima settimana diviene lo show trasmesso in digitale pi\u00f9 visto negli Stati Uniti. Nel 2008 i fumetti di Mike Mignola ottengono una notevole attenzione mediatica con l'uscita del film (sequel di Hellboy di Guillermo del Toro) che ottiene grandi apprezzamenti da parte della critica e del pubblico, esordendo al primo posto nel box office. Questo spinge la Dark Horse a espandere ulteriormente i fumetti legati alle storie e ai personaggi facenti parti del \"Mignolaverse\". Continua inoltre l'acquisizione di nuove licenze stipulando una partnership con la compagnia \"BioWare\" ottenendo la possibilit\u00e0 di pubblicare fumetti sul video game Mass Effect. Le storie sono canoniche a quanto succede nel popolare videogioco, ai testi collabora lo stesso Marc Walters (co-ideatore della saga videoludica) per garantire la fedelt\u00e0 alle atmosfere, personaggi e sviluppi del contesto narrativo.\nIl 2011 \u00e8 l'anno del venticinquesimo anniversario della fondazione della casa editrice. Per celebrarlo viene rilanciata la storica serie antologica \"Dark Horse Presents\" in un nuovo formato con 80 pagine. La serie originale si era conclusa nel 2000 con il n. 156 e aveva dato modo di presentare ai lettori sia autori gi\u00e0 affermati sia possibili nuovi protagonisti del panorama fumettistico. Inoltre si aveva l'opportunit\u00e0 di proporre ai lettori storie di nuovi personaggi che si affiancavano a quelle di character ormai celebri, creando quindi un comic book che poteva offrire concept innovativi e sperimentali abbinati a quelli di storie pi\u00f9 classiche. La stessa filosofia viene mantenuta con la seconda serie (o \"Volume 2\") che esordisce ad aprile 2011 e viene pubblicata fino al maggio 2014 per un totale di 36 albi, aggiudicandosi anche l'Eisner Award come Miglior Serie Antologica nel 2012. Il primo albo vede il ritorno dello storico personaggio \"Concrete\" di Paul Chadwick, la storia \"Blood\" dell'acclamato artista Neal Adams, \"Marked Man\" di Howard Chaykin, \"Murky World\" di Richard Corben, una storia spin-off di \"Crimson Empire\" del franchise di Guerre Stellari e un prologo a \"Xerses\", attesa miniserie in cinque parti di Frank Miller, prequel e sidequel di 300. L'opera prender\u00e0 come titolo definitivo \"Xerses: The Fall of House of Darius and the Rise of Alexander\" e subir\u00e0 notevoli ritardi nella realizzazione. Nello stesso anno viene commercializzata un'app dove \u00e8 possibile scaricare centinaia di fumetti Dark Horse, inizialmente tramite iTunes e lo store ufficiale \"Dark Horse Digital\".\nSeconda fase di espansione (2012-2019).\nIl 2012 segna l'inizio di una nuova fase di espansione e successi editoriali per la casa editrice. La Dark Horse torna a essere per il mercato il principale editore per quanto riguarda i fumetti pubblicati su licenza, primato che gli viene conteso da IDW Publishing. Quest'ultima pu\u00f2 vantare una linea editoriale composta da serie legate al franchise dei Transformers, G.I.Joe, Star Trek, la trilogia di Ritorno al futuro di Robert Zemeckis, Ghostbusters, le Tartarughe Ninja e altri ancora. La Dark Horse riesce per\u00f2 ad aggiudicarsi la trasposizione a fumetti di \"\" (sequel della serie d'animazione \"Avatar - La leggenda di Aang\") e ottiene un grande successo che lo porta a raggiungere il primo posto nella classifica dei best-seller stilata dal New York Times. Esordisce inoltre con ottime vendite la nuova serie di Conan (\"Conan The Barbarian\"), che riparte dal numero 1 e vede ai testi Brian Wood, reduce da titoli molto apprezzati dalla critica come \"Northlanders\" e \"DMZ\" pubblicati per la Vertigo (etichetta della DC Comics). Continua inoltre il successo dei fumetti ispirati al videogioco \"Mass Effect\", il cui libro \"The Art of Mass Effect\" ottiene un grande riscontro sebbene non presenti nuove avventure ma sia un volume informativo e illustrato sullo sviluppo del gioco, il design dei personaggi e delle ambientazioni, con varie nozioni e curiosit\u00e0. Oltre all'aumento della tiratura dei fumetti stampati aumenta anche la richiesta di quelli digitali tramite la \"Dark Horse Digital\" le cui proposte si trovano ora anche su Nook, Kobo eReader e i Kindle Tablet. Inoltre viene commercializzata un'Android App (valutata 4 stelle). Il 2012 \u00e8 anche un anno record di vendite per il merchandise della linea \"Dark Horse Deluxe\". Sul versante fumettistico il 2012 vede la pubblicazione di numerosi titoli creator-owned di successo tra i quali \"The Massive\" di Brian Wood, e \"Hellboy in Hell\" di Mike Mignola, storia che viene presentata come atto finale della tormentata esistenza di HellBoy. Ulteriore segno della nuova fase di espansione avviene con l'intenzione espressa dal presidente di tornare a puntare anche sul genere supereroistico. Il primo tentavo era avvenuto nel 1993 con l'imprint \"Comics' Greatest World\". Richardson ammette che nonostante i successi iniziali il periodo non era favorevole visto che il mercato si avviava ad affrontare il collasso del biennio 1995/1996. Ora per\u00f2 la Dark Horse \u00e8 pronta a riprendere alcuni di quei personaggi e a riproporne dei nuovi, puntando su grandi autori e storie di qualit\u00e0. Verranno pubblicate come miniserie, graphic novel, volumi trade paperback, o come short-story sulla serie antologica \"Dark Horse Presents\". Richardson dice di non temere pi\u00f9 di sfidare la Big-Two (Marvel e DC Comics) sul loro stesso terreno. L'esordio della nuova linea editoriale non \u00e8 pi\u00f9 definita all'interno di un imprint specifico e avviene a maggio del 2013 con \"The Victories: Transhuman\", protagonista il team di supereroi creato da Michael Avon Oeming (co-autore di \"Powers\" con Brian Michael Bendis). A questo segue la miniserie \"X\" che si propone di rilanciare il vigilante della Dark Horse (aveva esordito nel 1993) grazie agli autori Duane Swierczynski ed Eric Nguyen, l'opera viene annunciata come \u00abla brutale storia del pi\u00f9 sanguinario eroe della Dark Horse\u00bb. Il 22 maggio su \"Dark Horse Presents\" n. 24 viene introdotto il nuovo supereroe \"Blackout\", creato da Frank Barbiere e Mikah Kaneshiro. A luglio Joe Casey ripropone i personaggi di \"Titan\" e \"Agents of Change\" (gi\u00e0 visti nel \"Comics' Greatest World\") all'interno della miniserie di nove albi \"Catalyst Comix\". Il 31 luglio, dopo la pubblicazione di un n. 0, parte la serie che propone la versione Dark Horse di Capitan America. Si tratta dell'eroe della seconda guerra mondiale \"Captain Midnight\" ritrovatosi nel nostro presente dopo essere finito nel triangolo delle Bermuda, un retaggio della Golden Age alle prese con una societ\u00e0 dove il dualismo conflittuale tra bene-male \u00e8 ormai sfumato.\nLa nuova fase espansionistica della Dark Horse prende definitivamente il lancio nel gennaio del 2013, uno dei mesi record di vendite dell'intera storia della casa editrice. Questo \u00e8 dovuto alla pubblicazione della serie su \"Star Wars\" scritta da Brian Wood, autore fondamentale per la Dark Horse in questa fase di crescita, e per l'uscita di un altro fumetto su licenza quale \"The Legend of Zelda: Hyrule Historia\", basato sue celebri videogiochi di \"The Legend of Zelda\" della Nintendo Entertainment System. Il primo albo della serie risulta essere uno dei pi\u00f9 venduti nella storia dell'editore indipendente di Milwaukie. Mike Richardson decide di puntare fortemente sui fumetti pubblicati su licenza perch\u00e9 possono contare su un grosso seguito cross-mediatico. D'altra parte, fin dagli albori della sua casa editrice, aveva intuito la necessit\u00e0 per un editore indipendente di pubblicare fumetti con personaggi gi\u00e0 popolari grazie ad altri media come cinema, televisione e videogiochi, tradizione iniziata nel 1988 con l'acquisizione dei diritti del franchise su Alien. Il 2014 viene incentrato proprio su questo tipo di proposte editoriali tra cui si distingue una serie su Tomb Raider, \"Serenity: Leaves of the Wind\", \"Buffy The Vampire Slayer - Season 10\" e lo spin-off \"Angel &amp; Faith\". A queste si aggiunge una serie basata sul primo script di George Lucas per \"Guerre Stellari\" (poi drasticamente modificato) il cui titolo era \"The Star Wars\". Ma il pi\u00f9 grande successo dell'anno si rivela essere \"Avatar: The Last Airbender\", giunto al suo terzo volume e ancora una volta al primo posto tra i New York Times best-seller. Nel 2015 il titolo best-seller \u00e8 il sequel ufficiale a fumetti del cult-movie \"Fight Club\" (del 1999), realizzato dallo stesso autore dell'omonimo romanzo Chuck Palahniuk. Questi ha modo di espandere il mondo caotico e visionario da lui creato e il consenso ottenuto dai lettori porter\u00e0 a un terzo capitolo a fumetti intitolato \"Fight Club 3\". Continua inoltre l'ampliamento della sezione dedicata agli Art Book e il 2015 segna alcune delle vendite migliori per questa linea con i volumi \"The World of Witcher\" e \"The Art of He-Man and the Masters of the Universe\". Continua la proposta di opere creator-owned con \"Lady Killer\" di Joelle Jones mentre Brian Wood continua la sua prolifica collaborazione con la Dark Horse col fumetto di ambientazione storica \"Rebels\", la cui trama si svolge durante la Guerra d'indipendenza americana. Vengono lanciate inoltre diverse graphic novel d'autore (con la linea \"Dark Horse Originals\") quali: \"Two Brothers\" di Gabriel Ba e Fabio Moon, \"The New Deal\" di Jonathan Case e \"Nanjing: The Burning City\" di Ethan Young. Visto l'aumento dei lettori di manga, Dark Horse cerca di rinnovare e riorganizzare questa proficua sezione editoriale con nuove proposte e una prestigiosa collana come la \"Manga Omnibus Edition\" che ripropone opere storiche in un formato nuovo, spesso cartonato e con pagine di maggiori dimensioni rispetto alla pubblicazione originale. La proposta \u00e8 vincente e nel 2016 \"Blade The Immortal Omnibus\" Vol. 1 \u00e8 un best-seller per l'editore.\nTra il 2014 e il 2019 la Dark Horse perde la licenza per la pubblicazione di importanti franchise. I pi\u00f9 celebri sono quelli di \"Star Wars\" (dal 2014) e \"Conan il Barbaro\" (dal 2018), entrambi passano alla Marvel Comics. Da questi vengono tratte serie di successo soprattutto per quanto riguarda la serie \"Star Wars\" (Vol. 2), pubblicata tra il 2015 e il 2019 e il cui primo albo diviene uno dei pi\u00f9 venduti in assoluto degli anni post duemila con oltre un milione di copie vendute. Nel 2018 anche il Whedonverse lascia la Dark Horse e passa ai Boom!Studios, che distribuiscono serie regolari su \"Buffy The Vampire Slayer\" e \"Angel\", e la fantascientifica \"Firefly\". Nel 2019 un titolo storico quale Usagi Yojimbo di Stan Sekai che passa alla rivale \"IDW Publishing\" principale rivale nella conquista del quarto posto tra i maggior editori di fumetti statunitensi. La reazione della Dark Horse \u00e8 immediata, oltre a cercare nuove licenze, punta fortemente sull'universo fantascientifico degli alieni della 20th Century Fox cercando di dare una maggiore coesione narrativa tra i brand \"Aliens\", \"Alien vs Predator\", \"Predator\" e \"Prometheus\". Tra il 2014 e il 2015 viene pubblicata la saga in 17 parti \"Fire and Stone\", che vede collaborare diversi autori e artisti per formare un unico arazzo narrativo in cui si inseriscono gli xenomorfi, gli Yautja e gli Ingegneri, a cui si aggiungono i Terrestri. Visto il buon riscontro ottenuto nel 2016 viene pubblicato un progetto simile, diviso in 14 parti, e intitolato \"Life and Death\". Queste due saghe-evento mettono le basi per il lancio di diverse nuove miniserie sui personaggi di quello che viene denominato \"Alien Universe\". Il primo titolo a inaugurare il nuovo ciclo di storie \u00e8 \"Aliens: Defiance\", limited-series in 12 parti pubblicata tra il 2016 e il 2017. Ai testi troviamo Brian Wood che inserisce cronologicamente la storia tra Alien di Ridley Scott e Aliens Di James Cameron. Qui ha modo di creare un personaggio quale il marine coloniale Zula Hendricks la cui vicenda personale e il suo scontro con gli xenomorfi appassiona i lettori e di conseguenza gli viene dato ampio spazio in diverse miniserie successive, sequel di \"Defiance\" e i cui testi sono affidati allo stesso Wood. In questa miniserie compare inoltre un altro personaggio caro ai fan della saga quale Amanda Ripley, figlia di Ellen Ripley (l'eroina interpretata da Sigourney Weaver), e comparsa per la prima volta nel video game \"Alien: Isolation\" della SEGA. Anche Amanda torner\u00e0 ripetutamente nei fumetti Dark Horse. Infatti lei e Zula Hendricks arrivano a combattere insieme gli xenomorfi in \"Aliens: Resistance\", dove salvano il colono terrestre Alec Brand, destinato a divenire un marine d'\u00e9lite del \"Corpo Coloniale\". Questi tre personaggi si ritroveranno poi uniti in \"Aliens: Rescue\" (del 2019), storia che chiude cronologicamente la trilogia di Wood iniziata con \"Defiance\" nel 2016.\nTra il 2017 e il 2019 si cerca di allargare la base dei lettori spingendo le opere di autori gi\u00e0 popolari tra i lettori o attraverso accordi e progetti cross-mediali. Si da infatti sempre pi\u00f9 spazio a Jeff Lemire e al suo universo supereroistico le cui basi sono poste nella serie Black Hammer (premiata agli Eisner) dalla quale sono tratte diverse opere spin-off, sequel e prequel. Il tutto forma un universo narrativo denominato Black Hammer Universe (talvolta chiamato \"Lemire Universe\"). Altro nome di richiamo \u00e8 quello della storica editor Karen Berger, fondatrice della Vertigo Comics (nel 1993) per la DC. Con il suo contributo viene creata la \"Berger Books\", una nuova etichetta per fumetti creator-owned, graphic novel, e nuove edizioni di opere di particolare interesse gi\u00e0 pubblicate in passato. La Berger sostiene di voler pubblicare fumetti che spaziano diversi generi e raccontano di temi e personaggi che si possono relazionare ai tempi in cui viviamo. Il debutto avviene il 31 gennaio 2018 con la miniserie \"Kitchen Knighmares! - Hungry Ghosts\" scritta dal celebre autore, chef e pluripremiata star televisiva Anthony Bourdain, coadiuvato dalla scrittrice Joel Rose. I disegni sono affidati ad Alberto Ponticelli e Vanessa Del Rey. Continua l'espansione della linea di Art Book con nuovi titoli quali \"The Art of Overwatch\", \"The Legend of Zelda: Art and Artifacts\" e \"The Art of Rick and Morty\", sul popolare cartone animato trasmesso da \"Adult Swim\" (in Italia su Netflix). A questi si aggiunge nel 2019 l'atteso \"The Art of Super Mario Odissey\", volume cartonato con immagini, concepts, personaggi e fasi di sviluppo del videogioco Super Mario Odyssey, il nuovo capitolo (del 2017) sulle avventure dell'iconico personaggio Nintendo.\nA livello cross-mediale vi sono diverse iniziative. Nell'ottobre 2018 crea una partnership globale con \"Vanguard Visionary Associates\"; secondo la casa editrice questo accordo permetter\u00e0 lo sviluppo di nuovo materiale basato sui fumetti pubblicati e l'acquisto di diritti per la produzione televisiva e cinematografica. Inizia inoltre un accordo con Netflix per la quale la Dark Horse pubblica fumetti legati alla popolare serie TV Stranger Things e a sua volta la piattaforma streaming acquisisce i diritti per la trasposizione della serie \"The Umbrella Academy\". La prima stagione (uscita nel 2019) adatta la prima miniserie \"La Suite dell'Apocalisse\" mentre la seconda (in uscita nel 2020) adatter\u00e0 il secondo ciclo narrativo, ovvero \"Dallas\". Nel frattempo i due autori Gerard Way e Fabio Moon sull'opera che gli ha valso premi quali l'Eisner, l'Harvey, e lo YALSA Award, per realizzarne un terzo capitolo dal titolo \"The Umbrella Academy: Hotel Oblivion\", pubblicato tra il 2018 e il 2019. Il 25 gennaio 2019 viene inoltre distribuito su Netflix il film Polar di Jonas \u00c5kerlund con Mads Mikkelsen. Il lungometraggio si basa sul primo volume del fumetto omonimo, scritto e disegnato da Victor Santos (autore bestseller del New York Times) e distribuito da Dark Horse nel 2012. La storia ha come protagonista un agente della guerra fredda conosciuto come \"Black Kaiser\", le cui avventure di spionaggio e azione compongono una quadrilogia il cui capitolo finale, ovvero \"Polar Volume 4: The Kaiser Falls\", viende distribuito il 6 marzo 2019. In occasione dell'uscita del film Netflix, la Dark Horse commissiona all'autore anche una storia prequel pubblicata in \"Polar Volume 0: The Black Kaiser\", con le origini del personaggio, e distribuita lo stesso giorno dell'epico finale in \"Polar Volume 4\". Gli adattamenti di \"The Umbrella Academy\" e \"Polar\" sono il preludio all'annuncio di un accordo stipulato tra Netflix e la Dark Horse Entertainment per quanto riguarda la creazione di contenuti originali per la piattaforma streaming a pagamento che si basino sui fumetti della Dark Horse Comics, di cui la Dark Horse Entertainment \u00e8 una costola (nata nel 1992) per lo sviluppo di opere multimediali per le sue propriet\u00e0 intellettuali. Il \"First Look Deal\" prevede un diritto di prelazione sull'ampia libreria dei fumetti della casa editrice da parte di Netflix qualora fosse interessata a finalizzare accordi per i diritti su storie e personaggi su cui realizzare serie televisive o lungometraggi. Inoltre \u00e8 previsto che la Dark Horse Entertainment sia coinvolta direttamente nei progetti tramite Mike Richardson (fondatore, Presidente e CEO), Keith Goldberg (vice-presidente e produttore esecutivo) e Paul Schwake. L'accordo Netflix/Dark Horse che ha gi\u00e0 portato al film \"Polar\" e alla prima e seconda stagione di \"Umbrella Accademy\" si amplia nel decennio successivo con lo sviluppo di nuove serie tv, prodotti d'animazione, e film. Tra questi vi \u00e8 la serie animata di \"Samurai Rabbit: Usagi Chronicles\" in produzione presso \"88 Pictures\" anche se rimane da vedere quanto pu\u00f2 influire il passaggio del fumetto di Stan Sankai alla \"IDW Publishing\". A questo segue: la serie tv su \"Grendel\" di Matt Wagner, con Andrew Dabb come showrunner/writer, il film live action \"Lady Killer\" sul personaggio creato da Joelle Jones e James S. Rich, pubblicato nel 2015 e acclamato dalla critica, il film \"Dept.H\" basato sull'omonima serie di Matt Kindt, il film \"Monster Girl\" (in produzione dal 2022) e nel 2022 \u00e8 prevista inoltre l'uscita della terza stagione di \"Umbrella Accademy\". La piattaforma streaming a pagamento leader del settore serve quindi da vetrina per i fumetti della Dark Horse e ne evidenzia le potenzialit\u00e0 cross-mediali. Pur perdendo diversi storici franchise quali \"Alien\", \"Star Wars\", \"Conan\" e altri, la casa editrice di Richardson \u00e8 pronta a riproporsi come editore indipendente capace di rinnovarsi, trovare nuove idee e autori garantendo l'espansione dei suoi brand attraverso le nuove forme di entertainment.\nGli anni duemila e venti (dal 2020).\nA luglio 2020 viene annunciato che la Marvel Comics ha acquisito i diritti per pubblicare i fumetti legati ai franchise di Alien e Predator e quindi l'universo condiviso che riguarda le celebri creature aliene della \"20th Century Fox\". La Disney, compagnia proprietaria della Marvel ha acquisito il controllo degli studios della Fox nel 2019 ed \u00e8 divenuto naturale non rinnovare i contratti con la Dark Horse affinch\u00e9 continuasse a produrre fumetti tratti dalle loro produzioni cinematografiche. Si tratta di un duro colpo per la politica di Mike Richardson che ha reso queste due propriet\u00e0 un punto di riferimento e di richiamo per la sua casa editrice sin dal 1988 (per lo xenomorfo) e dal 1989 (per il cacciatore alieno). D'altra parte la stessa Marvel, tramite l'artista David Finch, dichiara che Alien e Predator sono due dei personaggi pi\u00f9 iconici e identificabili dei nostri tempi. Si tratta dell'intuizione avuta da Richardson quando ne prese i diritti oltre trent'anni fa per avere tra i suoi fumetti personaggi riconoscibili dalla vasta maggioranza dei lettori anche se non si trattava di Superman o l'Uomo Ragno. Con questa mossa la Marvel riesce sia a indebolire un concorrente (anche se non paragonabile alla rivale \"DC\"), sia a creare la premessa per nuove storie originali ma anche per crossover con i personaggi Marvel (tipo \"Avengers vs Predator\", e varie simili) di sicuro richiamo commerciale.\nA giugno del 2021, la \"Dark Horse\" rafforza il suo status di \"Multimedia Publisher\" e \"Entertainment Company\" annunciando la fondazione della \"Dark Horse Games\" (o \"DHG\"). Si tratta di una divisione dedita allo sviluppo di video giochi e prodotti digitali. Negli anni passati la casa editrice si \u00e8 gi\u00e0 distinta per la pubblicazione di fumetti ispirati al \"gaming\" e alcune dei suoi titoli e personaggi sono stati dati in licenza a terze parti per svilupparne dei video giochi. Adesso la compagnia vuole assumere un diretto controllo per quanto riguarda la programmazione e gestione di prodotti videoludici che possono contare su un catalogo di oltre 425 propriet\u00e0 intellettuali composte da personaggi, storie e interi universi narrativi. Oltre a sfruttare un portfolio cos\u00ec vasto sono in fase di sviluppo anche prodotti originali creati ad hoc per questo tipo di mercato. Per lo sviluppo delle offerte della \"DHG\" si avvale di collaborazioni con i migliori \"gaming studios\" al mondo per creare prodotti da poter usufruire su PC, Mobile, console, e il cloud. Oltre allo sviluppo di video games vi \u00e8 una ramo della divisione dedito alla produzione, sviluppo e distribuzione di Webtoon e Anime. La \"DHG\" ha due sedi, una in Oregon e l'altra a Shangai, come direttore generale viene nominato Jhonny B. Lee.\nLa Dark Horse continua la sua riorganizzazione ed espansione approfittando delle nuove politiche della \"DC Comics\" dopo l'insediamento della nuova presidenza e l'acquisizione da parte del gruppo \"AT&amp;T\". Una delle conseguenze \u00e8 la rottura del contratto in esclusiva tra DC e Brian Michael Bendis, pluripremiato autore degli anni duemila e best-seller del mondo dei comic. La \"DC\" rinuncia dal 2020 a distribuire le opere creator-owned di Bendis, pubblicate per l'imprint \"Jinxworld\". Mike Richardson \u00e8 da sempre stato un ammiratore delle opere create da Bendis e lo aveva gi\u00e0 contattato pi\u00f9 volte tra cui, l'ultima, quando l'autore aveva lasciato la Marvel nel 2017. Nell'agosto del 2021, viene fatto l'annuncio che la Dark Horse diventa l'ombrello editoriale per l'imprint del \"Jinxworld\", per il quale pubblica sia le nuove opere sia le riedizioni di materiale gi\u00e0 edito per altre case editrici. Bendis si dice entusiasta di questa nuova collaborazione e sostiene di aver ammirato sin dalla sua fondazione (nel 1987) la gestione del Presidente Richardson. Adesso ha la possibilit\u00e0 di riproporre alle nuove generazioni sia i titoli classici della sua etichetta quali \"Torso\", \"Jinx\" e la celebre \"Powers\" e di presentare i nuovi fumetti \"Jinxworld\" ai quali sta lavorando. Il debutto dell'imprint per la sua nuova casa editrice \u00e8 il 17 novembre 2021 con la nuova serie \"Joy Operations\".\nOltre all'accordo per distribuire il catalogo del \"Jinxworld\" dal 2021, la Dark Horse ottiene la possibilit\u00e0 di pubblicare in forma cartacea i fumetti originali distribuiti da \"ComiXology\", la piattaforma leader nella distribuzione di \"digital comics\" (o \"fumetti digitali\"). Mike Richardson afferma che:\u00abLa linea \"ComiXology Originals\" presenta storie di altissima qualit\u00e0 e diversit\u00e0 [...] e si affianca perfettamente con i fumetti creator-owned della Dark Horse, fondamenta della casa editrice\u00bb. Il co-fondatore e CEO Dave Steinberg della piattaorma si dichiara entusiasta di collaborare con la Dark Horse per poter portare i digital comics di ComiXology all'interno del Mercato Diretto, ovvero quello delle fumetterie e delle librerie. Inoltre sottolinea come la casa editrice di Richardson si \u00e8 da sempre dimostrata capace di supportare le opere originali degli autori e artisti, garantendo qualit\u00e0 delle pubblicazioni e un efficace distribuzione. Il debutto in formato cartaceo (o \"print debut\") avviene il 2 febbraio 2021 nelle librerie e il 3 febbraio nelle fumetterie con l'edizione cartonata di 136 pagine a colori di \"Afterlift\", realizzata da Chip Zdarsky e Jason Loo. L'opera raccoglie i 5 albi della miserie gi\u00e0 distribuita come \"digital comic\" e vincitrice dell'Eisner Award nel 2020.\nNel dicembre del 2021 viene annunciato che la Dark Hrse e tutti i suoi asset sono acquisiti dalla Corporation svedese \"Embrace Group AB\". Si tratta di una holding finanziaria (con struttura di Capo Gruppo) con sede a Karlstad. Fondata nel 2011 come \"Nordic Games Licensing\" e poi \"THQ Nordic AB\". La \"Nordic Games\" ha da subito optato per acquisire diverse compagnie che diventassero sue sussidiarie e potessero contare su contenuti validi di cui poter usufruire e di cui essere una holding capogruppo andando a formare una corporation di valore internazionale. Tra le compagnie gi\u00e0 acquisite vi sono la Koch Media Holding, Coffee Stain Holding, Amplifer Game Invest, Asmodee, DECA Games, Easybrain, Gearbox Entertainment, Saber Interactive, e \"THQ Nordic\". Ognuna ha a sua volta il suo gruppo operativo e di sviluppo. A queste, a partire dal 2022, si aggiunge la \"Dark Horse Media\", uno dei pi\u00f9 grandi editori e media producer statunitensi, finora indipendenti. La compagnia di Richardson possiede oltre 300 propriet\u00e0 intellettuali, la cui produzione si snoda tra pubblicazioni a fumetti, merchandising, imprint editoriali e tramite la \"Dark Horse Entertainment\" ha gi\u00e0 sviluppato oltre 40 film e serie televisive. Si tratta di una svolta epocale per la Dark Horse in quanto, pur rimando come presidente, Mike Richardson non \u00e8 pi\u00f9 alle redini del gruppo che ha fondato e non \u00e8 quindi pi\u00f9 una compagnia indipendente. L'Embrace Group ha dichiarato che mette a disposizione la sua esperienza e struttura per sviluppare ulteriormente il ramo editoriale (ovvero i fumetti), le produzioni cinematografiche e le serie tv legate agli asset della \"Dark Horse\".\nSerie originali e creator-owned.\nOltre alle serie pubblicate per i vari imprint vi sono le serie originali e/o creator-owned che non rientrano sotto una etichetta o brand predefinito. Di seguito un elenco dei principali titoli distribuiti dalla fondazione della casa editrice:\nFumetti su licenza.\nA partire dagli anni di esordio della casa editrice il presidente \"Mike Richardson\" ha puntato sull'acquisire i diritti di importanti franchise derivanti da film cinematografici, serie tv, animazione e opere letterarie. Lo scopo \u00e8 quello di proporre fumetti legati a brand gi\u00e0 riconosciuti dai lettori.\nLicenze in corso.\nQui di seguito vi \u00e8 un elenco di quelle ancora attive:\nLicenze non pi\u00f9 disponibili.\nQui di seguito l'elenco delle raccolte in formato brossurato (o \"Trade Paperback\"), degli albi unici (o \"one-shot\") e volumi della serie spin-off Angel:\n \"Trade Paperback di Buffy\"\n One-shot \n Collana \"Angel\" "}
{"id": "533697", "revid": "38120", "url": "https://it.wikipedia.org/wiki?curid=533697", "title": "Dark Horse Comic", "text": ""}
{"id": "533698", "revid": "38120", "url": "https://it.wikipedia.org/wiki?curid=533698", "title": "Dark Horse comic", "text": ""}
{"id": "533699", "revid": "38120", "url": "https://it.wikipedia.org/wiki?curid=533699", "title": "Dark Horse comics", "text": ""}
{"id": "533700", "revid": "1305772", "url": "https://it.wikipedia.org/wiki?curid=533700", "title": "Dark Horse", "text": "Dark horse (\"cavallo scuro\" in inglese) pu\u00f2 riferirsi a:"}
{"id": "533701", "revid": "1924342", "url": "https://it.wikipedia.org/wiki?curid=533701", "title": "Dark Horse (Nickelback)", "text": "Dark Horse \u00e8 il sesto album in studio dei Nickelback. \u00c8 prodotto con Robert Lange, che ha prodotto anche il famoso album \"Back in Black\" con la band australiana AC/DC.\nIl primo singolo, \"Gotta be somebody\", \u00e8 stato pubblicato il 29 settembre 2008 mentre il secondo \u00e8 uscito il 31 ottobre dello stesso anno dal titolo, \"Something in your mouth\".\nTracce.\nTesti di Chad Kroeger, musiche dei Nickelback, eccetto dove indicato."}
{"id": "533716", "revid": "322321", "url": "https://it.wikipedia.org/wiki?curid=533716", "title": "Scarpa da ginnastica", "text": "Scarpa da ginnastica o takkies (o sneakers) \u00e8 il nome generico per una scarpa creata per svolgere attivit\u00e0 sportive. Originariamente erano utilizzate solamente in ambito sportivo, mentre ora sono indossate comunemente nell'abbigliamento casual.\nSono diversi i tipi di scarpe di questo tipo: esistono scarpe adatte a correre o da calcetto, appunto, per giocare a calcetto in campi sintetici o di sabbia oppure anche da basket che di fatto sono principalmente usate per il medesimo sport. Oggi vengono indossate pi\u00f9 spesso nel normale abbigliamento quotidiano, in particolare dai giovani o quando si necessita di svolgere una lunga attivit\u00e0 in piedi o in continuo movimento. Questa evoluzione dell'uso delle scarpe da ginnastica ha portato all'immissione in commercio di articoli sempre pi\u00f9 elaborati dal punto di vista della rifinitura estetica. D'altra parte la funzione originaria finalizzata all'attivit\u00e0 sportiva \u00e8 stata implementata col passare degli anni, tenendo conto del relativo progresso tecnologico, producendo dei modelli realizzati con materiali e tecniche che rendono le scarpe da ginnastica maggiormente performanti.\nDopo il concerto dei Run DMC al Madison Square Garden di New York, il 19 luglio 1986, e il loro singolo \"My Adidas\", dedicato alle Adidas Superstar, che rimase in testa alle classifiche per alcuni mesi, questo tipo di scarpe e tute sportive divenne una tendenza dello stile \"Hip hop\"."}
{"id": "533720", "revid": "599013", "url": "https://it.wikipedia.org/wiki?curid=533720", "title": "Eh", "text": ""}
{"id": "533730", "revid": "767487", "url": "https://it.wikipedia.org/wiki?curid=533730", "title": "Avik e Albertine", "text": "Avik e Albertine (\"Map of the Human Heart\") \u00e8 un film del 1993 diretto da Vincent Ward, interpretato da Jason Scott Lee e Anne Parillaud.\n\u00c8 stato presentato fuori concorso al 45\u00ba Festival di Cannes.\nTrama.\nIl film tratta le vicissitudini dell'eschimese Avik, dei vari incontri avvenuti nella sua vita, dell'amore che ebbe per Albertine, a cui poi dovette rinunciare."}
{"id": "533734", "revid": "1543377", "url": "https://it.wikipedia.org/wiki?curid=533734", "title": "Tuga (informatica)", "text": "Tuga fu una distribuzione GNU/Linux italiana realizzata partendo da QiLinux per sistemi desktop.\nSponsorizzata e mantenuta dalla societ\u00e0 QiNet di Torino, viene venduta presso il sito ufficiale della distribuzione.\nCaratteristiche.\nBasata su tecnologia QiLinux 2, \u00e8 integrata con tutti i migliori software GNU nel mondo a disposizione alla data del rilascio. Si installa facilmente su qualsiasi computer desktop o portatile, e fornisce subito programmi per tutte le esigenze. \u00c8 un sistema operativo orientato all'ufficio come alla casa, multimediale, semplice, leggero e sempre aggiornato.\nInstallazione.\nTuga, rispetto a QiLinux, ha un'installazione totalmente grafica, suddivisa nelle due modalit\u00e0 (standard e personalizzata), tradotta in cinque lingue:\nSoftware addizionali.\nIn Tuga per dare supporto all'utente sono presenti i seguenti tools:\nTuga include un proprio tema grafico, ambiente desktop KDE, aggiornamenti prioritari di risoluzione problemi (bug fixing, security fix), la possibilit\u00e0 di avere un supporto via web, aprendo dei ticket, direttamente dagli sviluppatori del prodotto, un forum in italiano o inglese, un wiki in italiano o inglese per condividere le esperienze, oltre 3000 programmi gratuiti e liberamente scaricabili ed installabili."}
{"id": "533747", "revid": "6923", "url": "https://it.wikipedia.org/wiki?curid=533747", "title": "And 1", "text": "And 1 \u00e8 una produttrice di scarpe da ginnastica specializzata in scarpe e abbigliamento da basket. Fondata nel 1993, il suo quartier generale negli USA \u00e8 situato ad Aliso Viejo, in California.\nIl nome della compagnia deriva da una popolare frase dei telecronisti di basket americani. Quando un giocatore subisce fallo mentre sta tirando, segna il tiro ed \u00e8 premiato con un tiro libero supplementare, il telecronista dice \"And one!\" (\"e uno!\").\nLa compagnia mantiene un'immagine sfacciata con le proprie t-shirt piene di frasi in slang americano, ad esempio \"I'm going to the rack now, tell your mom I'll be over later\", \"shut your mouth unless you want a taste\" e \"get up so I can bust you again\".\nL'And 1 mantiene una squadra di giocatori di streetball, che include giocatori come Helicopter, Hot Sauce, Bad Santa, The Assassin, Springs, Go Get It, 8th Wonder, Escalade, Baby Shack, The Professor e AO. Ogni anno i migliori giocatori della squadra dell'And 1 girano l'America cercando di reclutare nuovi talenti dello streetball. Nel fare questo, mettono a punto un video chiamato Mixtape dove vengono messe tutte le performance migliori dei giocatori durante le partite. Questo Mixtape viene pubblicato ogni anno in DVD e VHS, ed ha dato il via a una serie televisiva chiamata \"Streetball\" che \u00e8 andata in onda su ESPN e ESPN 2. Questa serie \u00e8 anche chiamata AND1 Mixtape Tour, dove le stelle dell'And 1 girano di citt\u00e0 in citt\u00e0 per cercare nuovi giocatori da aggiungere alla squadra.\nL'And 1 fa da sponsor a giocatori come Monta Ellis, Marquis Daniels, Mike James e Steve Blake."}
{"id": "533749", "revid": "712828", "url": "https://it.wikipedia.org/wiki?curid=533749", "title": "Grande guerra Sith", "text": ""}
{"id": "533752", "revid": "34060", "url": "https://it.wikipedia.org/wiki?curid=533752", "title": "Primera Divisi\u00f3n Uruguaya", "text": ""}
{"id": "533755", "revid": "220350", "url": "https://it.wikipedia.org/wiki?curid=533755", "title": "L'assassinio di Roger Ackroyd", "text": "L'assassinio di Roger Ackroyd (\"The Murder of Roger Ackroyd\"), \u00e8 un romanzo poliziesco di Agatha Christie, pubblicato nel giugno 1926 nel Regno Unito da \"William Collins, Sons\" e negli USA da \"Dodd, Mead and Company\". \u00c8 il terzo romanzo in cui compare come investigatore il personaggio di Hercule Poirot. Egli, ritiratosi in un villaggio, \u00e8 richiamato al dovere professionale: risolvere il caso di un omicidio. Romanzo tra i pi\u00f9 ingegnosi, controversi e apprezzati dalla critica e dal pubblico della Christie, con un colpo di scena finale inaspettato, ha avuto una duratura influenza sul genere della letteratura poliziesca. \nIn Italia l'opera usc\u00ec dapprima col titolo \"Dalle nove alle dieci\", nella celeberrima collana dei Libri Gialli Mondadori.\nTrama.\nNel paesino inglese di King's Abbot, il pi\u00f9 ricco e illustre cittadino, Roger Ackroyd, viene assassinato nello studio della sua villa con un pugnale tunisino. Hercule Poirot, famoso detective belga ritiratosi dalla professione per coltivare zucche nel villaggio, viene incaricato di indagare sul caso da una parente della vittima, e scopre un'inquietante verit\u00e0, che mette a nudo un meccanismo criminale ingegnosissimo.\nLa storia comincia con la morte della signora Ferrars, una ricca vedova, che si vocifera abbia ucciso il marito. La sua morte inizialmente sembra essere un suicidio finch\u00e9 Roger Ackroyd, un vedovo che stava per sposare la signora Ferrars, muore. I sospetti includono la signora Cecil Ackroyd, la cognata nevrastenica e ipocondriaca di Roger, che ha accumulato debiti ingenti facendo spese stravaganti; sua figlia Flora; il maggiore Blunt, un cacciatore; Geoffrey Raymond, il segretario personale di Ackroyd; Ralph Paton, il figliastro di Ackroyd anche lui pieno di debiti; Parker, un mellifluo domestico; e Ursula Bourne, una cameriera con un passato oscuro che si \u00e8 licenziata il pomeriggio del giorno dell'omicidio.\nIl sospettato principale all'inizio \u00e8 Ralph, il fidanzato di Flora, che sta per ereditare la fortuna del patrigno. Diversi indizi sembrano provare la colpevolezza del ragazzo. Poirot, che \u00e8 appena arrivato in citt\u00e0, comincia a indagare dietro richiesta di Flora.\nIl libro finisce con un colpo di scena inaspettato: Poirot, avendo scagionato tutti i sospettati, dimostra la colpevolezza del dottor Sheppard, che era non solo l'assistente di Poirot stesso, ma anche il narratore della storia (il romanzo \u00e8 scritto in prima persona, in forma diacritica). L'uomo aveva modificato meccanicamente il dittafono di Ackroyd in modo che a una determinata ora riproducesse la voce della vittima, garantendosi un alibi di ferro. Aveva anche lasciato delle impronte di fango sul davanzale della finestra dello studio con le scarpe di Ralph, per incriminarlo. Era poi tornato alla villa per recuperare il dittafono approfittando di una telefonata, progettata da lui stesso. Egli ricattava la signora Ferrars, la quale aveva davvero ucciso il marito e ha assassinato Ackroyd per evitare che lo scoprisse. Il resoconto del medico era un tentativo di descrivere il fallimento di Poirot nella caccia al vero assassino; ma, alla fine, si trasforma in una confessione, che termina con la pianificazione del suicidio del narratore stesso.\nCritica.\n\"L'assassinio di Roger Ackroyd\" \u00e8 stato acclamato come un caposaldo della letteratura poliziesca.\nJulian Olivato ha definito il romanzo \"\u00abil capolavoro universalmente riconosciuto (...) tra i libri che Agatha Christie ha scritto nei primi dieci anni della sua attivit\u00e0\u00bb\".\n\u00ab... tutto si svolge in un piccolo paese, King's Abbot, in cui tutti si conoscono, in cui tutti sanno tutto di tutti, e che \u00e8 insomma come una famiglia; e, nello spazio di un weekend, la signora Ferrars muore nella notte dal gioved\u00ec al venerd\u00ec; ma il delitto, il vero delitto, avviene a weekend cominciato: a far s\u00ec che ci siano tutti, che la rosa dei sospettabili sia completa. Il narratore, che \u00e8 uno dei personaggi del racconto (ed \u00e8 delega, questa dell'affidare il racconto a un personaggio, che la Christie di solito concede soltanto alla \"spalla\" di Poirot; ma il dottor Sheppard \u00e8 tutt'altro che la \"spalla\" di Poirot: \u00e8 indipendentemente e assolutamente \"lo scrittore\") ci dice del paese quel che Orwell dice dell'Inghilterra meridionale: un profondo, profondo sonno; e il pettegolezzo come unico segno di vita.\u00bb"}
{"id": "533758", "revid": "287204", "url": "https://it.wikipedia.org/wiki?curid=533758", "title": "Problemi di Landau", "text": "I problemi di Landau sono quattro problemi di base riguardanti i numeri primi che furono elencati da Edmund Landau e da lui proposti, nel 1912, all'attenzione della comunit\u00e0 scientifica convenuta all'International Congress of Mathematicians tenutosi quell'anno a Cambridge. Landau defin\u00ec questi problemi come \"inattaccabili allo stato attuale della scienza\".\nElenco.\nI problemi sono:\nFino ad oggi, questi quattro problemi rimangono ancora senza soluzione."}
{"id": "533760", "revid": "1154737", "url": "https://it.wikipedia.org/wiki?curid=533760", "title": "Nostra Signora della Misericordia", "text": "Nostra Signora della Misericordia \u00e8 la patrona della citt\u00e0 di Savona. Viene festeggiata il 18 marzo. In quel giorno del 1536, infatti, la Madonna sarebbe apparsa diverse volte al contadino Antonio Botta, in una localit\u00e0 a circa sei chilometri dal centro della citt\u00e0 che oggi ha preso il nome di Santuario.\nIn quel periodo Savona stava impegnando tutte le sue forze in una guerra contro la Repubblica di Genova, conflitto inserito in un panorama storico che vedeva alleanze composite e che vedeva la citt\u00e0 ormai prossima alla capitolazione.\nSecondo la tradizione il messaggio della Madonna invitava Genovesi e Savonesi a esercitare \"misericordia e non giustizia\".\nDopo la presunta apparizione fu costruito il Santuario di Savona, dedicato appunto a Nostra Signora della Misericordia, e nei dintorni furono edificati ospizi per anziani e orfanotrofi, molti dei quali funzionanti fino alla seconda met\u00e0 del Novecento (resta attivo un ospizio per anziani).\nNella cripta si trova la statua della Madonna della Misericordia, come viene comunemente chiamata, incoronata da papa Pio VII dopo essere stato liberato dalla sua prigionia savonese, che aveva avuto inizio nel 1809. \nIl 17 maggio 2008 il santuario ha ricevuto la visita di papa Benedetto XVI, in occasione della visita del pontefice a Savona e Genova."}
{"id": "533761", "revid": "4062883", "url": "https://it.wikipedia.org/wiki?curid=533761", "title": "Fiat Premio", "text": ""}
{"id": "533763", "revid": "58166", "url": "https://it.wikipedia.org/wiki?curid=533763", "title": "Dalle nove alle dieci", "text": ""}
{"id": "533764", "revid": "121624683", "url": "https://it.wikipedia.org/wiki?curid=533764", "title": "Giovanni Battista Ceirano", "text": "Figlio di un orologiaio cuneese, Giovanni Battista Ceirano \u00e8 il primogenito di quattro fratelli che, a buon titolo, possono essere considerati i pi\u00f9 importanti e prolifici pionieri dell'industria automobilistica italiana. In particolare, Giovanni Battista Ceirano \u00e8 il primo che, divorato dal \"sacro fuoco della meccanica\", a vent'anni parte per Torino con l'intento di allargare i propri orizzonti tecnici.\nBiografia.\nDopo otto anni di \"praticantato\", nel 1888 riesce ad avere in affitto un ripostiglio nel centrale corso Vittorio Emanuele dove, con i fratelli Giovanni, Matteo ed Ernesto, inizia a vendere e riparare velocipedi della britannica Rudge-Whitworth e delle tedesche Victoria-Werke e Seidel &amp; Naumann, per poi costruirle in proprio, dal 1894, con l'esterofilo marchio \"Welleyes\". Pare che tale denominazione sia stata suggerita dal padrone di casa Giuseppe Lancia, navigato commerciante di alimentari ed esperto \"ante litteram\" di \"strategie marketing\". Il livello dell'industria meccanica italiana dell'epoca era infatti molto inferiore a quello delle corrispondenti industrie francese, tedesca e inglese ed un marchio dall'assonanza straniera aiutava la vendita del prodotto. Ad ogni buon conto, per merito del nome, della qualit\u00e0 o di entrambi, le biciclette \"Welleyes\" ebbero un buon successo ed arrivarono addirittura alla celebrit\u00e0 delle cronache sportive dopo aver partecipato alla \"Torino-Asti-Torino\" con un \"Welleyes bicicletto a motore\".\nIn quegli anni deposita anche un brevetto per una ruota automobilistica di veloce smontaggio, denominata \"Rapid\". Ceirano, infatti, gi\u00e0 pensava al salto di qualit\u00e0: costruire un'automobile. Un'impresa quasi \"spaziale\" per quegli anni, nei quali le \"carrozze senza cavalli\" erano l'elitario argomento d'una ristretta cerchia di benestanti, influenzati dalle mode francesi e, come lui, frequentatori del caff\u00e8 di \"madame\" Burello. \u00c8 tra questi \"snob\" che Ceirano trova i soci (ed i finanziamenti) per la sua avventura. Sul finire del 1898 viene fondata la \"Societ\u00e0 Accomandita G.Ceirano e Comp.\", pi\u00f9 conosciuta come \"Accomandita Ceirano\", che si propone di costruire automobili.\nMassone, il 3 maggio 1892 fu affiliato con il grado di Maestro nella Loggia \"Giordano Bruno\" di Torino.\nTra le maestranze occorre registrare la presenza del figlio di Giuseppe Lancia, quel Vincenzo che diverr\u00e0 il fondatore della \"Lancia\" e di Felice Nazzaro. In verit\u00e0, l'Accomandita Ceirano costruir\u00e0 una sola automobile, una vettura dotata di un piccolo motore bicilindrico (663 cc) e cambio a due velocit\u00e0, progettata dall'ing. Aristide Faccioli. La vetturetta viene anch'essa battezzata con il marchio \"Welleyes\" e presentata al pubblico nella met\u00e0 del 1899.\nL'insperato gradimento fa intravedere la possibilit\u00e0 di iniziare una produzione in piccola serie, peraltro impossibile da realizzare negli angusti spazi della \"Accomandita Ceirano &amp; C.\". Per questo motivo alcuni soci di Ceirano prendono contatto con esponenti dell'aristocrazia e della finanza torinese al fine di costituire una societ\u00e0 che possa impiantare una vera fabbrica. L'accordo preliminare viene assunto il 1\u00ba luglio presso l'abitazione di uno dei soci di Ceirano (palazzo Bricherasio) e reso operante con atto del notaio Torretta, siglato dal gruppo di aristocratici nella sede del \"Banco di Sconto e Sete\" : \u00e8 l'11 luglio 1899 e nasce ufficialmente la Fabbrica Italiana Automobili Torino - FIAT, con capitale di 800.000 lire in 4.000 azioni (circa 10 milioni di euro attuali), versato da una trentina di sodali dell'alta societ\u00e0 torinese che affidano la guida al Ludovico Scarfiotti.\nA questa nuova impresa, singolarmente, non partecipa colui che l'aveva concepita. Non sappiamo se l'esclusione fosse dovuta ad una mancanza di capitale o ad una carenza nobiliare di Ceirano. Fatto sta che la FIAT acquisisce la \"Accomandita Ceirano\" completa di brevetti, progettisti e maestranze. Giovanni Battista Ceirano verr\u00e0 liquidato con 30.000 lire e l'incarico di agente generale per le vendite in Italia.\nFare il rappresentante non era certamente l'aspirazione di Ceirano che, lasciato l'incarico dopo un solo anno, nel 1901 fonda con i fratelli Giovanni, Matteo ed Ernesto la \"Fratelli Ceirano\". L'azienda oper\u00f2 un paio d'anni, dopodich\u00e9 le strade dei litigiosi e vulcanici fratelli Ceirano iniziano a dividersi.\nNel 1903 Matteo fonda la Matteo, Ceirano e C.i, mentre Giovanni Battista e Giovanni fondano la G.G. Ceirano. Quest'ultima dura un solo anno, poi i due fratelli si separano.\nNel 1904; Giovanni fonda la Ceirano Giovanni Junior e C.i e Giovanni Battista la (Societ\u00e0 Torinese Automobili Rapid). \u00c8 l'ultima creazione di Giovanni Battista Ceirano che, ammalatosi gravemente, nel 1905 si ritira a vita privata nel mite clima di Bordighera.\nMuore a Torino, poco prima di compiere i 52 anni, lasciando la moglie Ida Trompey e le due figlie Giovanna e Teresa."}
{"id": "533765", "revid": "533647", "url": "https://it.wikipedia.org/wiki?curid=533765", "title": "La Finestra editrice", "text": "La Finestra editrice \u00e8 una casa editrice italiana di Lavis (Trento), fondata nel 1998 da Marco Albertazzi, che pubblica testi inediti nonch\u00e9 edizioni critiche di opere rare, come i manoscritti degli Intronati e della Biblioteca Nazionale Centrale di Firenze.\nStoria.\nIl logo della Finestra \u00e8 la fenice, a simbolo dell'impegno nel recupero di testi scomparsi.\nLa denominazione \"La Finestra\" prende le mosse da un passaggio dell'opera del letterato e filosofo russo Pavel Aleksandrovi\u010d Florenskij \"Le porte regali\", laddove dice: \u00abUna finestra \u00e8 una finestra in quanto attraverso essa si diffonde il dominio della luce, e allora la stessa finestra che ci d\u00e0 luce \u00e8 luce, non \u00e8 somigliante alla luce [...] .\u00bb\nLa citazione, per analogia, intende equiparare l'editore ai suoi libri e al loro contenuto o, estremizzando, alla sapienza stessa.\nIl catalogo.\nLa Finestra editrice \u00e8 specializzata nella ricostruzione filologica ed ermeneutica di testi \"anticlassici\" della tradizione letteraria e culturale italiana e pi\u00f9 in generale europea, il suo catalogo (oltre 160 titoli in 14 anni di attivit\u00e0) \u00e8 articolato in 17 collane, raggruppate in otto grandi aree tematiche:"}
{"id": "533766", "revid": "1788047", "url": "https://it.wikipedia.org/wiki?curid=533766", "title": "Prigioniero di guerra", "text": "Un prigioniero di guerra (a volte POW, acronimo dell'inglese \"prisoner of war\") \u00e8 ogni persona catturata o internata da un potere belligerante durante la guerra. L\u2019espressione in senso stretto si applica solo ai membri di forze armate regolarmente organizzate, ma una definizione pi\u00f9 ampia include anche guerriglieri, civili che prendono apertamente le armi contro un nemico e i non combattenti associati a una forza militare.\nStoria.\nAntichit\u00e0.\nNelle guerre pi\u00f9 antiche non esisteva la figura del prigioniero: gli sconfitti (combattenti e non) venivano uccisi o resi schiavi. Nelle guerre di religione era spesso visto come desiderabile uccidere i nemici, considerati infedeli o eretici.\nQuando le guerre iniziarono a cambiare cambi\u00f2 anche la visione del prigioniero di guerra: durante il Medioevo e nella prima et\u00e0 moderna fu molto praticato il riscatto e la pratica di prendere prigionieri i civili si ridusse.\nEt\u00e0 moderna e contemporanea.\nAlcuni filosofi politici e del diritto durante il XVI e all'inizio del XVII secolo espressero il loro pensiero sulle condizioni del prigioniero. Il pi\u00f9 importante, Ugo Grozio, scrisse nel suo \"De iure belli ac pacis\" (1625) che il vincitore aveva il diritto di schiavizzare il perdente e inoltre appoggiava anche il riscatto e lo scambio. Il trattato di Westfalia (1648) liber\u00f2 i prigionieri senza riscatto, e viene considerato come la fine dell\u2019era della schiavit\u00f9 diffusa dei prigionieri di guerra.\nLo sviluppo del diritto internazionale a partire dal XVIII secolo ebbe conseguenze importanti anche sull'atteggiamento nei confronti dei prigionieri di guerra, che fu discusso anche da importanti filosofi. Montesquieu nel suo \"Lo spirito delle leggi\" (1748) scrisse che l\u2019unico diritto che lo Stato che deteneva i prigionieri di guerra aveva su di loro era quello impedirgli di fare del male. Jean-Jacques Rousseau ed Emmeric de Vattel svilupparono quella che si potrebbe chiamare la teoria della quarantena per la disposizione dei prigionieri. Da questo momento ci fu un miglioramento nel trattamento dei prigionieri\nVerso la met\u00e0 del XIX secolo nel mondo occidentale erano riconosciuti molti principi per quanto riguarda il trattamento dei prigionieri di guerra, ma non sempre venivano rispettati come ad esempio nella guerra civile americana (1861-65) e nella guerra franco-prussiana (1870-71). Nella seconda met\u00e0 del secolo si tent\u00f2 di migliorare nuovamente il destino dei soldati, infatti nel 1899 e di nuovo nel 1907 le conferenze internazionali all'Aja stabilirono regole di condotta che ottennero un certo riconoscimento nel diritto internazionale. Tuttavia nella prima guerra mondiale, essendoci milioni di prigionieri di guerra, le regole non sempre venivano rispettate.\nLa convenzione sul trattamento dei prigionieri di guerra (1929).\nDopo la guerra le nazioni del mondo si riunirono a Ginevra per ideare la convenzione del 1929, che fu poi ratificata da Francia, Germania, Regno Unito, Stati Uniti e molte altre nazioni, ma non dal Giappone e dall'Unione Sovietica.\nTale convenzione \u00e8 frutto dell\u2019esperienza della prima guerra mondiale e di quel preciso momento storico in cui la concezione stessa del fenomeno bellico era di una forma assolutamente eccezionale di risoluzione delle controversie tra gli Stati. Questo sembrava aver garantito la pace tra gli stati membri della Societ\u00e0 delle Nazioni ed il raggiungimento di un\u2019organizzazione giuridica della comunit\u00e0 internazionale.\nNel caso in cui fosse inevitabile ricorrere al conflitto, questo doveva restare nei limiti stabiliti dal diritto internazionale bellico, con particolare attenzione allo status di prigioniero di guerra. \nI firmatari della convenzione di Ginevra per\u00f2 non potevano tenere conto dei caratteri che avrebbe assunto la seconda guerra mondiale, nel corso del quale l\u2019accordo fu interpretato in modo restrittivo o addirittura ignorato da parte degli stati firmatari, senza poter quindi assicurare ai prigionieri tutte le garanzie che i suoi autori avevano espresso.\nLa terza convenzione di Ginevra (1949).\nLa condizione dei prigionieri fu rivista con la terza convenzione di Ginevra del 1949. Si mantenne il concetto espresso in precedenza secondo il quale i prigionieri dovevano essere rimossi dalla zona di combattimento ed essere umanamente trattati senza perdita di cittadinanza. Ma allo stesso tempo ha allargato il termine prigioniero di guerra, includendo fra i combattenti legittimi non solo i soldati sconfitti ma anche le milizie, i volontari, gli irregolari e i membri dei movimenti di resistenza se fanno parte delle forze armate e anche le persone che accompagnano le forze armate senza essere effettivamente membri, come i corrispondenti di guerra, gli appaltatori di forniture civili e le unit\u00e0 di servizio del lavoro. Le spie possono essere punite solo dopo un processo. I guerriglieri possono essere considerati prigionieri di guerra se rispettano alcune condizioni. Rimangono esclusi dalla qualifica di combattenti legittimi i mercenari.\nInoltre la convenzione sanciva che i prigionieri quando la guerra era ancora in corso potrebbero essere rimpatriati o consegnati ad una nazione neutrale per la custodia. Alla fine della guerra invece dovevano essere obbligatoriamente rilasciati, ad eccezione per\u00f2 dei prigionieri processati o condannati a pena capitale da processi giudiziari. \nLa convenzione stabilisce che il prigioniero di guerra \u00e8 protetto dal momento in cui viene catturato fino al suo rimpatrio. Non si pu\u00f2 estorcere nessuna informazione dal prigioniero se non il nome, il grado, la data di nascita e il numero di matricola. Molto spesso \u00e8 capitato che un prigioniero dichiarasse anche la Forza Armata di appartenenza, come l'allora Capitano Cocciolone che, nel corso del notissimo interrogatorio da parte degli iracheni, oltre le informazioni essenziali (nome-gradi-matricola), dichiar\u00f2 di appartenere all'Aeronautica Militare Italiana, senza per\u00f2 specificare il reparto, ci\u00f2 \u00e8 ammesso ma non obbligatorio.\nIl prigioniero deve essere trattato in modo dignitoso e umano, con diritti e doveri simili a quelli delle forze armate di detenzione. Non possono essere attaccati, obbligati a lavori forzati o essere trattati in modo contrario a come \u00e8 deciso dalla convenzione.\nPer garantire a chi viene catturato i diritti sanciti dalla convenzione, viene nominato un potere di protezione per agire in nome dei prigionieri che pu\u00f2 essere sia un altro stato ma anche il Comitato internazionale della Croce Rossa (CICR). Quest\u2019ultimo pu\u00f2 anche visitare i campi di prigionia. I poteri di protezione devono essere informati se un prigioniero di guerra viene processato o accusato di crimini precedenti alla cattura. In ogni caso il prigioniero mantiene il suoi diritti come prigioniero di guerra.\nNel momento in cui un prigioniero cerca di scappare, prima di utilizzare misure estreme, come le armi, bisogna procedere con degli avvertimenti. In caso di morte bisogna procedere con un\u2019inchiesta sul potere detentore e informare il potere di protezione.\nAlla fine delle ostilit\u00e0 i prigionieri devono essere rimpatriati; \u00e8 diventato anche comune rimpatriare prigionieri abili prima della fine di un conflitto.\nUn esempio recente \u00e8 quello della guerra in Afghanistan in seguito agli attentati dell'11 settembre 2001, nel quale i combattenti catturati sul campo di battaglia sono stati etichettati come \"combattenti illegali\" e non si videro garantite le protezioni previste dalle convenzioni di Ginevra."}
{"id": "533770", "revid": "1543377", "url": "https://it.wikipedia.org/wiki?curid=533770", "title": "Pachyrhinosaurus", "text": "Pachyrhinosaurus (il cui nome significa \"lucertola dal naso spesso\") \u00e8 un genere estinto di dinosauro ceratopsio centrosaurino vissuto nel Cretaceo superiore, circa 73,5-69 milioni di anni fa (Campaniano-Maastrichtiano), in diversi siti dell'Alberta e dell'Alaska, in Nord America. I primi esemplari furono scoperti da Charles M. Sternberg in Alberta, Canada, nel 1946 e successivamente nominati nel 1950. I vari siti di estrazione hanno restituito pi\u00f9 di una dozzina di teschi parziali e un vasto assortimento di altri fossili di varie specie. Tuttavia, questi fossili vennero ritrovati solo negli anni '80, con un conseguente aumento relativamente recente di interesse per il \"Pachyrhinosaurus\".\nIl genere contiene ben tre specie: la specie tipo \"P. canadensis\", conosciuta dagli strati inferiori delle formazioni Horseshoe Canyon e St. Mary River, risalente a circa 71,5-71 milioni di anni fa; La specie \"P. lakustai\" \u00e8 la specie pi\u00f9 antica, conosciuta dalla Formazione Wapiti, i cui bonebeds sono approssimativamente equivalenti a quelli delle formazioni Bearpaw e Horseshoe Canyon, risalente a circa 73,5-72,5 milioni di anni fa. La specie \"P. perotorum\" \u00e8 la specie pi\u00f9 giovane, i cui fossili sono stati recuperati nella Formazione Prince Creek dell'Alaska, e risalgono a 70-69 milioni di anni fa. La presenza di tre specie conosciute rende questo genere il centrosaurino con pi\u00f9 specie assegnate finora conosciuto.\nDescrizione.\nLa pi\u00f9 grande specie di \"Pachyrhinosaurus\" era lunga circa 8 metri (26,2 piedi), per un peso di circa 4 tonnellate. Il \"Pachyrhinosaurus\" era un possente erbivoro quadrupede che possedeva forti zigomi per aiutarlo a masticare piante fibrose.\nAl posto delle corna tipiche della maggior parte dei ceratopsi, il cranio del \"Pachyrhinosaurus\" possedevano inspessimenti ossei massicci e appiattiti; il pi\u00f9 grande di questi inspessimenti era presente sul muso, sopra le narici, mentre altri due pi\u00f9 piccoli erano presenti sopra gli occhi. Un paio di corna spuntavano al centro del collare osseo estendendosi verso l'alto. Il cranio era inoltre adornato da diverse corna o ornamenti pi\u00f9 piccoli che variavano tra i vari individui e/o tra le specie. In \"P. canadensis\" e \"P. perotorum\", gli inspessimenti sopra il naso e gli occhi si univano quasi in un unico dosso, separati solo da uno stretto solco. In \"P. lakustai\", invece, i due dossi erano separati da un ampio spazio. In \"P. canadensis\" e \"P. lakustai\", il collare presentava anche due corna aggiuntive ricurve all'indietro. Queste non erano presenti in \"P. perotorum\", e in effetti anche alcuni esemplari di \"P. lakustai\" ne sono sprovvisti, il che potrebbe indicare che la presenza di queste corna variava per et\u00e0 e/o sesso.\nGli ornamenti presenti sull'inspessimento nasale delle varie specie di \"Pachyrhinosaurus\" sono stati spesso usati per distinguere le diverse specie dell'animale. Sia \"P. lakustai\" che \"P. perotorum\" avevano un'estensione seghettata simile ad un pettine alla punta dell'inspessimento che mancava in \"P. canadensis\". La specie \"P. perotorum\" \u00e8 l'unica nell'avere una cupola stretta nel mezzo della porzione posteriore dell'inspessimento nasale, mentre \"P. lakustai\" possedeva una struttura a forma di pomello che sporgeva dalla parte anteriore dell'inspessimento (il dosso di \"P. canadensis\" era principalmente piatto superiormente e arrotondato). \"P. perotorum\" possedeva due corni appiattiti che sporgevano in avanti e in basso dal bordo superiore del collare, e \"P. lakustai\" aveva un corno simile ad un pettine che si alzava dal centro del collare dietro gli occhi.\nClassificazione.\nIl cladogramma sottostante mostra la posizione filogenetica di tutte le specie di \"Pachyrhinosaurus\", secondo le analisi di Ryan \"et al.\" (2016):\nStoria della scoperta.\nLa specie tipo, \"Pachyrhinosaurus canadensis\", fu descritta nel 1950 da Charles Mortram Sternberg, basandosi sull'olotipo composto da un cranio incompleto e il paratipo cranio incompleto NMC 8866, che comprendeva la parte anteriore del cranio, ma mancava la mandibola inferiore, e il \"becco\". Questi teschi sono stati raccolti rispettivamente nel 1945 e nel 1946 nella Formazione Horseshoe Canyon in Alberta, Canada. Negli anni a venire, sono stati portati alla luce altri fossili, recuperati presso la frazione Rognosa Butte del St. Mary River Formation vicino a Lethbridge, in Alberta, da sedimenti terrestri datati tra i 74 e i 66 milioni di anni. Questi sono stati tra i primi resti di dinosauro trovati nella provincia, nel 1880. Il significato di queste scoperte non \u00e8 stato capito fino a poco dopo la seconda guerra mondiale, quando sono stati condotti scavi degli preliminari.\nUn altro cranio fu scoperto nella localit\u00e0 Rognosa Butte nel 1955, e poi nel 1957 da Wann Langston Jr. e una piccola troupe di scavato. L'Universit\u00e0 di Calgary ha in progetto di riaprire questo importante sito, un giorno, come campo scuola per gli studenti di paleontologia a livello universitario. Diversi esemplari come: NMC 21863, NMC 21864, NMC 10669 sono stati ascritti al genere \"pachyrhinosaurus\", tutti recuperati nella localit\u00e0 di Rognosa Butte.\nUn \"letto d'ossa\" di \"Pachyrhinosaurus\" fu rinvenuto sul fiume Wapiti, a sud di Beaverlodge, nel nord-ovest dell'Alberta. Il materiale proveniente da questo sito sembra ricondurre a \"pachyrhinosaurus canadensis\". Nel 1974 a Grande Prairie, in Alberta, un insegnante di scienze, Al Lakusta, trov\u00f2 un grande \"letto d'ossa\" lungo il Pipestone Creek, in Alberta. Quando l'area fu finalmente esaminata tra il 1986 e il 1989, da parte del personale e dei volontari della Royal Tyrrell Museum di Paleontologia, i paleontologi hanno scoperto una grande e densa quantit\u00e0 di ossa, con un totale di 3500 ossa e 14 teschi. Questo era apparentemente il sito di una morte di massa, probabilmente un tentativo fallito di attraversare un fiume durante un'alluvione, da parte di una mandria di questi animali. Tra i vari fossili furono trovati anche gli scheletri di quattro diversi gruppi di et\u00e0, che vanno dagli esemplari pienamente cresciuti a animali a met\u00e0 dello sviluppo. Ci\u00f2 indica che dinosauri come i ceratopsidi e quindi anche i \"pachyrhinosauri\" allevavano i loro piccoli. I crani degli adulti possedevano un singolo corno ricurvo nel centro del collare osseo, sopra gli occhi. Questo singolo corno, ritrovato solo in alcuni esemplari, potrebbe rappresentare un dimorfismo sessuale tra maschi e femmine.\nNel 2008, una monografia dettagliata sul cranio del pachyrhinosauro rinvenuto a Pipestone Creek, e descritto da Philip J. Currie, Wann Langston, Jr. e Darren Tanke, riclassificarono il campione come una seconda specie di \"Pachyrhinosaurus\", ribattezzata \"P. lakustai\" dal nome del suo scopritore.\nNel 2013, Fiorillo \"et al.\" descrissero un nuovo esemplare, un osso nasale incompleto attribuibile alla specie \"P. perotorum\", raccolto dalla cava di Kikak-Tegoseak, nel nord dell'Alaska. Questo osso, designato DMNH 21460, appartiene ad un individuo immaturo. Questa scoperta espande il profilo dell'et\u00e0 conosciuto di questo genere di dinosauri da questo particolare sito. Il campione ha una decorazione nasale ingrandita dorsalmente, che rappresenta uno stadio intermedio della crescita. Da notare, gli autori hanno sottolineato che la parte posteriore del nasale mostra \"un grado di complessit\u00e0 del tegumento non precedentemente riconosciuto in altre specie\" di \"Pachyrhinosaurus\". Fu determinato che la superficie dorsale dell'inspessimento nasale era ricoperta da una spessa guaina cornificata, probabilmente di cheratina.\nPaleobiologia.\nCrescita.\nDurante i primi anni dello sviluppo, \"P. perotorum\" mostra una crescita estremamente rapida. Quando gli animali raggiungeva il primo anni di vita, avevano gi\u00e0 raggiunto il 28% della loro dimensione corporee adulte. All'et\u00e0 di due anni avevano quasi la met\u00e0 delle dimensioni di un adulto maturo. Tuttavia, il tasso di crescita rallenta considerevolmente in seguito e le dimensioni massime non venivano raggiunte fino a circa vent'anni. Lo sviluppo di caratteristiche utili nella selezione sessuale, compresa la competizione tra maschi, come i pronunciati corni e gli inspessimenti cornei nasali, si sviluppavano all'et\u00e0 di circa nove anni. Ci\u00f2 corrisponde presumibilmente all'et\u00e0 della maturit\u00e0 sessuale.\nA differenza di altre specie di \"Pachyrhinosaurus\", \"P. perotorum\" mostra una banda di crescita molto evidente nelle ossa, che indica una crescita ritardata durante i periodi invernali. Ci\u00f2 non sorprendente, considerando che \"P. perotorum\" visse inverni molto pi\u00f9 rigidi rispetto alle specie meridionali.\nLa specie \"P. lakustai\" non mostra segni di crescita precoci nell'ontogenesi degli esemplari esaminati. Tuttavia, le bande di crescita sono meno evidenti durante l'ontogenesi. Ci\u00f2 probabilmente indica una rapida crescita in giovent\u00f9, seguita da una graduale riduzione dei tassi di crescita quando l'animale si avvicina all'et\u00e0 adulta. La curva di crescita dell'animale sarebbe quindi in qualche modo asintotica, diversamente dalla crescita lineare riscontrata in molti animali ectotermi.\nLo sviluppo di caratteristiche utili nella selezione sessuale, compresa la competizione tra maschi, come i pronunciati boss nasali, si sviluppavano quando l'animale aveva raggiunto circa il 73% delle dimensioni di un adulto. L'et\u00e0 della maturit\u00e0 sessuale non \u00e8 nota. A causa della mancanza di cospicue fasce di crescita, non \u00e8 possibile eseguire analisi pi\u00f9 dettagliate dei tassi di crescita di \"P. lakustai\".\nPaleoecologia.\nFormazione St. Mary River.\nHabitat.\nIl St. Mary River Formation non ha subito una datazione radiometrica definitiva, tuttavia, la correlazione stratigrafica disponibili ha dimostrato che questa formazione \u00e8 datata tra i 75 e i 65 milioni di anni fa, durante il Campaniano e il tardo Maastrichtiano, durante la regressione finale della met\u00e0 continentale del Bearpaw Seaway. Si va da sud fino a Glacier County, nel Montana, a nord fino al fiume Bow Piccolo in Alberta. La formazione di St. Mary River \u00e8 parte del bacino sedimentario occidentale canadese, nel sud-ovest dell'Alberta, che si estende dalle Montagne Rocciose ad ovest per lo Scudo canadese ad est. Lateralmente \u00e8 l'equivalente della formazione Horseshoe Canyon. La regione dove vivevano i dinosauri \u00e8 delimitata dalle montagne ad ovest, e comprendeva antichi canali, laghetti di acqua dolce, ruscelli, e pianure alluvionali.\nPaleofauna.\nIl \"Pachyrhinosaurus\" condivideva il suo habitat con molti altri dinosauri, come i ceratopsidi \"Anchiceratops\" e \"Montanoceratops\", il corazzato nodosauride \"Edmontonia\", l'hadrosauridae \"Edmontosaurus\", i teropodi \"Saurornithoides\", \"Saurornitholestes\" e \"Troodon\", forse l'ornitopode \"Thescelosaurus\" e il tirannosauride \"Albertosaurus\", che probabilmente era il predatore all'apice del suo ecosistema. Altri vertebrati presenti nella formazione di St. Mary River durante l'epoca del \"pachyrhinosaurus\" comprendevano i pesci attinopterigi \"Amia fragosa\", \"Lepisosteus\", \"Belonostomus longirostris\", \"Paralbula casei\" e \"Platacodon nanus\", il mosasauro \"Plioplatecarpus\", la tartaruga \"Boremys\" e il rettile diapside \"Champsosaurus\". In questa regione vissero anche un buon numero di mammiferi, come il \"Turgidodon russelli\", \"Cimolestes\", \"Didelphodon\", \"Leptalestes\", \"Cimolodon nitidus\" e \"Paracimexomys propriscus\". In questo lussureggiante ecosistema vivevano anche piccoli invertebrati come i molluschi, l'ostrica \"Crassostrea wyomingensis\", la piccola vongola \"Anomia\", e la lumaca \"Melania\". La flora della regione includeva le angiosperme acquatiche \"Trapago angulata\", la felce eterosporia \"Hydropteris pinnata\", rizomi, e conifere.\nFormazione Horseshoe Canyon.\nHabitat.\nLa formazione Horseshoe Canyon \u00e8 stata datata radiometricamente tra i 75 e i 65 milioni di anni fa. La formazione Horseshoe Canyon \u00e8 un'unit\u00e0 terrestre che fa parte del gruppo di Edmonton che comprende la Formazione Battle e il Whitemud Member, entrambi ad Edmonton. La valle in cui vivevano i dinosauri includeva antichi canali serpeggianti per l'estuario, canali rettilinei, paludi di torba, delta fluviali, pianure alluvionali, coste e zone umide. L'area era umida e calda con un clima che variava da temperato a subtropicale. Appena prima del confine Campaniano-Maastrichtiano, la temperatura media annuale e le precipitazioni in questa regione sono diminuite rapidamente. I dinosauri di questa formazione fanno parte della fauna di Edmonton, e sono distinti da quelli delle formazioni sovrastanti e sottostanti.\nLa fauna moderna ad altitudini elevate a latitudini inferiori assomiglia alla vita a bassa quota nelle alte latitudini. Potrebbero esserci parallelismi con questo fenomeno negli ecosistemi del Cretaceo, ad esempio le specie di \"Pachyrhinosaurus\" si trovano sia in Alaska che nelle zone montane dell'Alberta meridionale. Durante l'Edmontoniano, nel bioma settentrionale del Nord America, c'\u00e8 una tendenza generale alla riduzione della diversit\u00e0 dei centrosaurini, con la sopravvivenza del solo \"Pachyrhinosaurus\". Il \"Pachyrhinosaurus\" sembra essere stato parte di una fauna costiera caratterizzata da un'associazione con \"Edmontosaurus\".\nPaleofauna.\nIl \"P. canadensis\" condivideva un vasto habitat con molti altri dinosauri, come gli anchilosauri \"Anodontosaurus lambei\", \"Edmontonia\" e l'\"Euoplocephalus\", i maniraptora Atrociraptor, \"Epichirostenotes\", \"Richardoestesia\", il troodontide \"Paronychodon\", l'alvarezsauride \"Albertonykus\", gli ornitomimosauro \"Ornithomimus\" e una specie senza nome di \"Struthiomimus\", i pachicefalosauri \"Stegoceras\" e \"Sphaerotholus\", l'ornitopode \"Parksosaurus\", gli hadrosauri \"Edmontosaurus\", \"Hypacrosaurus\" e \"Saurolophus\", i ceratopsidi \"Anchiceratops\", \"Arrhinoceratops\", \"Eotriceratops\", \"Montanoceratops\", il tirannosauroide \"Dryptosaurus\" e i tirannosauridi \"Albertosaurus\", \"Gorgosaurus\" e \"Daspletosaurus\", i quali erano i predatori all'apice di questo habitat. Di tutti questi dinosauri, gli hadrosauri dominavano in termini di numero la regione. Squali, razze, storioni, \"amie\" , \"Gars\" e \"Aspidorhynchus gar\" costituivano la fauna ittica. Rettili come tartarughe e coccodrilli sono rari nella Formazione Horseshoe Canyon, e questo \u00e8 una prova per riflettere al clima relativamente fresco che prevaleva al momento. Uno studio condotto da Quinney et al. (2013), tuttavia, ha mostrato che il declino nella diversit\u00e0 della tartaruga, che in precedenza era attribuita al clima, ha coinciso invece con i cambiamenti del drenaggio del suolo. Nel mare e nelle acque costiere nuotavano plesiosauro come il \"Leurospondylus\" mentre i fiumi, i laghi e le altre acque dolci erano popolate da tartarughe, Champsosaurus e coccodrilli come il \"Leidyosuchus\" e lo \"Stangerochampsa\". Vi erano inoltre alcune specie di mammiferi marsupiali come il \"Didelphodon\".\nNella cultura di massa.\nIl \"Pachyrhinosaurus\" ha solo recentemente acquistato una certa popolarit\u00e0 presso il grande pubblico divenendo protagonista e apparendo in diversi film, serie TV e videogiochi. Grazie a questa esposizione nei media, la popolarit\u00e0 del \"Pachyrhinosaurus\" \u00e8 gradualmente aumentata dai primi anni 2000.\nIl \"Pachyrhinosaurus\" appare nel film del Disney \"Dinosauri\" (2000), come personaggio di sfondo. Appare anche nel franchise de \"Alla ricerca della Valle Incantata\", precisamente nel film \"Alla ricerca della Valle Incantata 8 - Avventura tra i ghiacci\" (2001), con il personaggio di Sg. Nasotozzo, doppiato in originale da Robert Guillaume e in italiano da Maurizio Scattorin, da cui Piedino e i suoi amici vanno a ricevere un'istruzione. Lo stesso personaggio ha anche fatto diverse apparizioni in \"Alla ricerca della Valle Incantata (serie animata)\". Il \"Pachyrhinosaurus\" \u00e8 apparso nella serie di History Channel \"Jurassic Fight Club\" (2008), nell'episodio 10 \"Il fiume della morte\", dove viene per\u00f2 ricostruito con uno speculativo corno nasale. Il film \"La marcia dei dinosauri\" (2011) segue le vicende migratorie di un branco di \"Edmontosaurus\" e \"Pachyrhinosaurus\". Il film \"A spasso con i Dinosauri\" (2013) ha come protagonista un giovane \"Pachyrhinosaurus\" di nome Patchi. \nOriginariamente, il \"Pachyrhinosaurus\" doveva apparire in \"Jurassic World - Il regno distrutto\" (2018), tuttavia, venne rimpiazzato in post-produzione dal \"Sinoceratops\".\nUn \"Pachyrhinosaurus\" \u00e8 stato selezionato come mascotte per gli Arctic Winter Games 2010 che si sono tenuti a Grande Prairie, Alberta.\nIl \"Pachyrhinosaurus\" \u00e8 una delle creature presenti nel videogioco \"\"."}
{"id": "533773", "revid": "77358", "url": "https://it.wikipedia.org/wiki?curid=533773", "title": "Rinoceronti", "text": ""}
{"id": "533777", "revid": "868829", "url": "https://it.wikipedia.org/wiki?curid=533777", "title": "Ba\u00eco", "text": "La ba\u00eco \u00e8 una festa tradizionale che si svolge ogni cinque anni (la prossima edizione nel 2022) nel comune di Sampeyre, in Valle Varaita, nella provincia di Cuneo, nelle prime settimane di febbraio. \u00c8 una delle pi\u00f9 importanti e antiche feste tradizionali delle Alpi italiane.\nLe origini e la tradizione.\nLe origini di questa festa sono molto antiche, risalenti attorno al 975 o al 980, quando le squadre di saraceni che erano penetrate nella valle per saccheggiarla vennero scacciate dalla popolazione locale. La festa \u00e8 quindi commemorazione della cacciata degli invasori musulmani, anche se alcuni hanno messo in dubbio quest'ipotesi, forse diffusa nel XVIII secolo per ragioni turistiche.\nLa Ba\u00eco \u00e8 composta da quattro cortei (o \"eserciti\"), provenienti dal capoluogo e da tre sue frazioni: Sampeyre (Piasso), Rore (Rure), Calchesio (Ciucieis), e Villar (Vil\u00e0).\nPer tradizione al corteo partecipano solo gli uomini di ogni borgata, esibendosi con i complicati costumi realizzati dalle donne del borgo e interpretando anche i ruoli femminili.\nIl momento di comunicazione pi\u00f9 profondo tra pubblico e interpreti \u00e8 il ballo, dove si suonano solo balli tradizionali. La Valle Varaita \u00e8 infatti considerata, con la Vermenagna, il pi\u00f9 importante centro del mantenimento e della riscoperta delle tradizioni , dove si sono conservati molti balli tradizionali e gran parte del folklore musicale; cos\u00ec, al suono dei violini, delle fisarmoniche, degli organetti e dei clarinetti, i festanti si esibiscono nella \"courento\", nella \"gigo\", nella \"curento,\" nella \"courento di custiole\", nella \"countrodanso\", nella \"tresso\", nella \"bureo d'San Martin\", nel \"mulinet', \"nella \"vieio,\" nella \"meschio\" e nella \"cadrio.\"\nIl copione.\nLe uscite e gli incontri delle diverse Ba\u00eco seguono un copione preciso dettato dalla tradizione:\nI personaggi.\nGli Alum e gli Ab\u00e0.\nGli Alum rappresentano lo stato maggiore della Bah\u00eco, e vengono eletti ogni cinque anni. Ogni volta che una Bah\u00eco si conclude vengono eletti due elementi il cui scopo \u00e8 quello di fare \"carriera\", che viene intesa come una carriera militare il cui avanzamento \u00e8 automatico a ogni manifestazione. I due nuovi Alum iniziano con il grado di \"Tenent\" (tenente) a Sampeyre, Calchesio e Villar, mentre a Rore viene chiamato \"Soutportobandiero\" (sottoportabandiera). Nell'arco di dieci anni i due nuovi Alum diventeranno Portobandiero (portabandiera) e infine Ab\u00e0, cio\u00e8 comandanti dell'esercito e organizzatori della festa, con la responsabilit\u00e0 di girare di casa in casa ogni sera nei mesi precedenti la festa, e accordarsi con ogni famiglia sui ruoli da ricoprire. Dopo essere stati Ab\u00e0, i due diventano Segretari (incaricati di tenere un registro sulla Bah\u00eco e verbalizzare quanto di importante ci sia da tenere) e \"Tezour\u00ece\" (tesorieri, incaricati di gestire la cassa della festa). Una volta terminata la carriera, essi sono liberi di interpretare un altro ruolo o iniziare una nuova carriera."}
{"id": "533781", "revid": "1086846", "url": "https://it.wikipedia.org/wiki?curid=533781", "title": "Associazione Sportiva Roma 1960-1961", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1960-1961.\nStagione.\nNel 1960-1961, la societ\u00e0 capitolina ha a disposizione un'ottima squadra che esprime le proprie potenzialit\u00e0 soprattutto nel gioco d'attacco. Manfredini finisce a suon di triplette la stagione con 20 gol all'attivo. In campionato la Roma non riesce ad andare oltre al quinto posto in classifica. In campo europeo la squadra riesce a conquistare la Coppa delle Fiere, alla quale non si partecipa per merito, ma \u00e8 riservata a tutte squadre rappresentanti delle pi\u00f9 grandi citt\u00e0 europee (quelle che sono in grado di ospitare fiere internazionali di commercio). La Coppa delle Fiere, a differenza della odierna Europa League, \u00e8 una competizione molto lunga, che dura circa un anno solare. La Roma, che disputa la competizione nell'arco del 1961, gioca le finali contro il solo nell'autunno dello stesso anno sotto la guida del nuovo tecnico Luis Carniglia, a stagione successiva gi\u00e0 iniziata: la gara di andata viene giocata in Inghilterra il 27 settembre e finisce 2-2, mentre nel ritorno, disputatosi a Roma l'11 ottobre, i capitolini vincono per 2-0 con un autogol degli inglesi e una marcatura di Paolo Pestrin.\nMaglie e sponsor.\nLa divisa primaria \u00e8 costituita da maglia rossa con colletto a polo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa orizzontale, pantaloncini bianchi e calzettoni bianchi bordati di giallorosso. I portieri hanno tre divise, una costituita da maglia nera con bordi manica e colletto giallorossi, pantaloncini neri e calze rosse bordate di giallo, un'altra con maglia bianca con colletto a polo giallorosso, pantaloncini neri e calzettoni rossi bordati di giallo, l'ultima con maglia grigia con colletto a polo abbinata agli stessi calzettoni e pantaloncini.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 60/61\"&gt;&lt;/ref&gt;\nAcquisti nella sessione estiva del 1961 utilizzati nelle finali di settembre e ottobre di Coppa delle Fiere.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "533785", "revid": "599013", "url": "https://it.wikipedia.org/wiki?curid=533785", "title": "F\u00ebdor Andrianovi\u010d Poletaev", "text": "Biografia.\nNato a Katino, nell'Oblast' di Rjazan', figlio di agricoltori, divenne operaio e poi fu richiamato nell'esercito nel 1931 e arruolato nel Reggimento di artiglieria divisionale nella Divisione Fucilieri di Mosca dell'Armata Rossa. Nel 1933 venne congedato, poi spos\u00f2 una coetanea e ebbe tre figli e torn\u00f2 alla vita di operaio in un kolkhoz dove era addetto alle macchine agricole.\nNel 1939 a causa dello scoppio della Seconda guerra mondiale venne richiamato a combattere nell'Armata Rossa nel 280 Reggimento artiglieria della 780 Divisione Fucilieri che cambiarono nome in 90 Divisione \"Fucilieri della Guardia\" con il decreto del Commissario del popolo del 26 novembre 1941 dove raggiunse il grado di sergente dell'Armata Rossa. Nel giugno del 1942 venne catturato dai tedeschi e portato nel lager di Vjaz'ma. Di qui fu portato a Perticev, poi nella Polonia occupata e infine venne trasferito in Italia.\nNel luglio del 1944, mentre era internato in un campo di concentramento nei pressi di Tortona, contatt\u00f2 alcuni esponenti della Resistenza e fugg\u00ec con altri prigionieri sovietici dal campo di prigionia, raggiunse i partigiani sull'Appennino ligure e venne incorporato nel Distaccamento B. I. R. S. (Banda italo russa di sabotaggio) che faceva parte della 798 Brigata \"A. Mazzarello\". Nel mese di ottobre, su ordine del VI Comando di Zona, per esigenze tattiche, la Brigata fu sciolta e and\u00f2 a combattere nella 58\u00aa Brigata \"Oreste\" della Divisione Garibaldi \"Cichero\". L'8 ottobre 1944, su ordine del comando della Brigata, \"Pinan\" lasci\u00f2 e and\u00f2 a combattere nel nuovo Distaccamento\" Nino Franchi\".\nIl 27 ottobre 1944 il suo distaccamento prese posizione a Roccaforte Ligure in val Borbera. Poco dopo si trasform\u00f2 in Battaglione e si spost\u00f2 a ridosso delle Gole di Pertuso, sempre in Val Borbera. Nel paese di Lemmi si rec\u00f2 il nuovo Distaccamento \"Peter\" del battaglione \"Franchi\". Dopo aver superato i rastrellamenti nazifascisti dell'inverno 1944-1945, venne ucciso nella Battaglia di Cantalupo il 2 febbraio 1945 mentre stava proteggendo il momentaneo arretramento di alcuni compagni. Il combattimento fu comunque vinto dalle forze partigiane.\nF\u00ebdor ricevette la medaglia di Eroe dell'Unione Sovietica ed \u00e8 fra i pochissimi casi in Italia di stranieri cui venne conferita la medaglia d'oro al valor militare. Altri tre partigiani sovietici sono stati decorati postumi con la medaglia d'oro al valore militare: Nikolaj Bujanov, che combatt\u00e9 vicino ad Arezzo, Pore Mosulishvili, caduto nei pressi di Novara e Daniil Avdeev, (il capitano Daniele), comandante di un battaglione di partigiani, ucciso in Friuli. Avdeev aveva riunito in un'unica brigata i sovietici scappati ai nazifascisti e l'aveva posta sotto comando della direzione delle Brigate Garibaldi in Friuli.\nI russi che combatterono nella resistenza italiana furono pi\u00f9 di 5000 (circa 5500: nota fuori citazione) di cui 717 in Piemonte, per lo pi\u00f9 nelle province di Torino, Cuneo, Novara..\nPoletaev \u00e8 sepolto a Genova nel cimitero di Staglieno.\nLe commemorazioni dopo la morte.\nNel 1945 venne eretto un cippo per F\u00ebdor a San Nazzaro di Albera Ligure. Nel maggio del 1945 alcuni ex comandanti partigiani si riunirono a Serravalle Scrivia per adempiere all'incarico burocratico di formulare nuove proposte per l'assegnazione dei riconoscimenti al valore. Per i caduti fu proposta la medaglia d'oro al valor militare alla memoria, per i protagonisti dei pi\u00f9 importanti fatti d'armi che non erano caduti fu proposta la medaglia d'argento al valor militare. Quindi per F\u00ebdor fu proposto la medaglia d'oro al valor militare alla memoria. Ma il cognome venne letto male da un manoscritto e da Poletaev venne storpiato in Poetaev, cosa che rese difficile rintracciare la famiglia del caduto.\nNel 1957 per\u00f2 Giovanni Serbandini, ex compagno di F\u00ebdor e direttore dell'edizione genovese de l'Unit\u00e0, a causa delle precarie condizioni di salute and\u00f2 a curarsi in Unione Sovietica, a Mosca. Durante la cura conobbe Sergej Smirnov, direttore della Literaturnaja Gazeta e collaboratore della televisione di stato sovietica e gli parl\u00f2 di questo sconosciuto partigiano sovietico che aveva combattuto in Italia. Smirnov diffuse la notizia per cercare la famiglia del caduto, che dopo qualche tempo fu rintracciata. Invitata a Genova, la famiglia giunse in Italia il 2 febbraio 1963, accompagnata dall'ambasciatore sovietico in Italia Korizev e accolta dal sindaco di Genova Pertusio, che dedic\u00f2 a F\u00ebdor una piccola via, Via Fiodor, a Genova tra Corso Aurelio Saffi e Via Corsica, nei pressi della Fiera di Genova, nel quartiere di Carignano.\nA partire da quell'anno, accolti dal sindaco di Cantalupo Ligure (allora Quaglia), vennero a rendere omaggio al cippo eretto a San Nazzaro di Cantalupo Ligure delegazioni sovietiche composte dal console sovietico a Genova e dall'addetto militare sovietico a Roma. A Rjazan' fu elevato un monumento in suo onore, gli venne conferita la medaglia di Eroe dell'Unione Sovietica e il governo sovietico chiam\u00f2 col suo nome una petroliera costruita nei cantieri navali Ansaldo di Genova. Nel 1978 il sindaco di Cantalupo Ligure, Carniglia, con l'aiuto di un comandante partigiano fece elevare un monumento a F\u00ebdor a Cantalupo Ligure commissionando il lavoro allo scultore e partigiano Nicola Neonato. Inoltre, il regista sovietico Ivan Panov fece un documentario sulla sua vita che vinse il Festival di Dresda.\nIl progetto del monumento stesso \u00e8 opera dell'architetto Piero Teseo Sassi di Alessandria."}
{"id": "533786", "revid": "125018688", "url": "https://it.wikipedia.org/wiki?curid=533786", "title": "Vivaldo da San Gimignano", "text": "Di lui si sa molto poco: pare che fosse membro del Terz'Ordine Francescano e discepolo di Bartolo da San Gimignano, anch'egli venerato come beato, con il quale visse per circa venti anni nel lebbrosario di Cellole dedicandosi alla cura dei malati; morto Bartolo, divenne eremita nella non lontana, ma inospitale selva di Camporena dove mor\u00ec intorno al 1320 dopo altri quattro lustri di penitenza. Sul luogo della sua morte \u00e8 sorto nei secoli il complesso architettonico di San Vivaldo\nBiografia.\nL'infanzia e l'adolescenza.\nLa famiglia Stricchi, alla quale Vivaldo apparteneva, era originaria di Fognano, nelle vicinanze di San Gimignano, dove si trovava anche una piccola chiesa parrocchiale soppressa alla fine del XVIII secolo: l\u00e0 possedeva campi e boschi.\nSi pu\u00f2 supporre che in quella localit\u00e0 Vivaldo trascorresse la stagione calda insieme a tutta la sua famiglia e che qui abbia imparato ad apprezzare la solitudine, il silenzio ed abbia sviluppato l'amore per la preghiera fatta nei boschi. La chiesa parrocchiale di Fognano doveva essere l'altro polo di attrazione per il giovane Vivaldo.\nLa vita di Vivaldo probabilmente ebbe un prosieguo simile per tutta l'adolescenza.\nVi \u00e8 tuttavia un fatto importante: la perdita della amata madre. Vivaldo trov\u00f2 il conforto di Bartolo da San Gimignano, che da quel momento fu il suo punto di riferimento, la sua guida spirituale.\nCon Bartolo.\nBartolo era parroco della chiesa dedicata a San Nicola da Bari a Picchena, abitato distante quattro chilometri da Colle Val d'Elsa, lungo la strada per Volterra.\nUn giorno di pioggia Bartolo e Vivaldo videro venire loro incontro, nei pressi della chiesa, un vecchio tutto bagnato. Bartolo offr\u00ec ospitalit\u00e0 facendolo sedere vicino al fuoco e lavandogli i piedi con riverenza, suscitando l'ammirazione di Vivaldo. Bartolo fece cenno a Vivaldo di preparare anche il letto e di prepararsi ad una notte di preghiera. Durante la notte una voce disse loro che avevano ospitato Cristo: andarono subito a guardare nel letto, trovandolo vuoto.\nImprovvisamente una mattina Bartolo si risvegli\u00f2 ammalato di lebbra. Per essere sicuri i due si recarono da un medico a San Gimignano, il quale conferm\u00f2 la patologia. A Bartolo non rest\u00f2 che ritirarsi nel lebbrosario di Cellole, a pochi chilometri da San Gimignano, sulla strada che conduce a Volterra e Gambassi Terme. Vivaldo decise di seguire il suo maestro anche in questo suo ultimo viaggio.\nVivaldo si occup\u00f2 di Bartolo e degli altri lebbrosi per un lungo periodo di tempo (circa un ventennio) fino alla morte di quest'ultimo avvenuta il 12 dicembre del 1300. Seguendo le volont\u00e0 di Bartolo, morto in odore di santit\u00e0, fu sepolto nella chiesa di Sant'Agostino a San Gimignano, dove riposa tutt'oggi.\nLa selva di Camporena.\nVivaldo prese la decisione di condurre una vita eremitica: giunse alla inospitale selva di Camporena, oggi nel comune di Montaione, prendendo alloggio in un tronco cavo di un grande castagno. Quella fu la sua casa per circa un ventennio: la tradizione vuole che Vivaldo sia morto il 1\u00ba maggio 1320, dopo il terribile inverno del 1319-1320. Gli abitanti di Montaione furono avvertiti della sua dipartita dalle campane della chiesa di San Regolo, che suonarono prodigiosamente a festa (riprendendo il \"topos\" della morte di Santa Verdiana da Castelfiorentino, di Santa Fina da San Gimignano e, poi, di beata Giulia Della Rena da Certaldo). I montaionesi accorsi nella selva di Camporena, trovarono il corpo di Vivaldo esanime dentro il castagno. Fu tumulato sotto l'altare maggiore della chiesa di San Regolo.\nCulto.\nGi\u00e0 nel 1325 il castagno dove l'eremita aveva vissuto non esisteva pi\u00f9, distrutto dalla bramosia dei numerosissimi pellegrini desiderosi di portarsi a casa una preziosa reliquia. In luogo del castagno fu costruita una primitiva cappella e poi un romitorio, in seguito ampliati fino a formare l'attuale complesso. La chiesa e il romitorio furono affidati subito ai Francescani che cercarono di appropriarsi del culto del beato, provando a dimostrare che in vita era stato un terziario francescano, come il suo maestro Bartolo.\nIl culto del Beato Vivaldo fu confermato da papa Pio X il 13 febbraio 1908. In quella occasione il corpo fu traslato dalla chiesa di San Regolo alla chiesa a lui dedicata facente parte del convento di San Vivaldo dove tutt'oggi riposa.\nLa sua festa liturgica \u00e8 il 1\u00ba maggio.\nTestimonianze iconografiche.\nLe principali testimonianze iconografiche si trovano nella chiesa del convento di San Vivaldo. "}
{"id": "533787", "revid": "267046", "url": "https://it.wikipedia.org/wiki?curid=533787", "title": "Medium coeli", "text": "Il Medium coeli detto anche Medio cielo o Zenit, \u00e8 la direzione direttamente superiore in verticale ad una particolare localit\u00e0 geografica. In astrologia, \u00e8 definito come il punto pi\u00f9 alto del cielo rispetto ad un determinato luogo al momento della nascita di un individuo. In modo pi\u00f9 complesso, esso \u00e8 il punto pi\u00f9 alto d'intersezione tra l'asse del meridiano del luogo di nascita con l'eclittica solare. Il simbolo del Medium coeli \u00e8 .\nRappresenta la cuspide o punto iniziale della decima casa dello Zodiaco. \u00c8 collegato al decimo segno zodiacale, il Capricorno, ed al pianeta che lo governa, Saturno.\nIn astrologia la decima casa rappresenta l'immagine sociale, la carriera, i successi, gli obiettivi, l'ambizione lavorativa e personale. In un tema natale \u00e8 considerato il punto pi\u00f9 importante dopo l'ascendente.\nIl segno in cui \u00e8 si trova il Medium coeli indica le aspirazioni, la reputazione e i talenti lavorativi dell'individuo, nonch\u00e9 il genere di persone che maggiormente suscitano la sua ammirazione. La presenza di pianeti in decima casa non significa successo assicurato, ma solo una tendenza a favorire il lavoro e la carriera nella propria vita, con grandi probabilit\u00e0 di successo ma a discapito di altri aspetti quali famiglia o amicizia. Il segno a cui appartiene la decima casa \u00e8 sempre compreso tra il secondo e il quarto segno precedente il proprio ascendente."}
{"id": "533788", "revid": "93556", "url": "https://it.wikipedia.org/wiki?curid=533788", "title": "SNCASO SO-4050 Vautour", "text": "Il SNCASO SO-4050 Vautour (in francese \"avvoltoio\") era un cacciabombardiere a reazione biturbogetto, mono/biposto ad ala a freccia, prodotto dal consorzio francese Soci\u00e9t\u00e9 nationale des constructions a\u00e9ronautiques du sud-ouest (SNCASO) negli anni cinquanta.\nStoria del progetto.\nIl Vautour nacque a seguito di un programma ministeriale emesso nel giugno del 1951 dallo stato maggiore dell'Arm\u00e9e de l'air francese per un aereo multiruolo capace di ricoprire, con minime modifiche alla cellula, ruoli diversi quali la caccia notturna e ognitempo con radar, l'appoggio tattico, il bombardamento d'alta quota e la ricognizione. Come bombardiere, il Vautour avrebbe preso il posto del suo predecessore, il bireattore SO-4000, il cui sviluppo era stato annullato poco dopo il primo volo del prototipo, avvenuto nel marzo del 1951.\nAl momento della sua concezione il Vautour era certamente un aereo d'avanguardia, sia per l'apparato motore, costituito da due dei nuovi reattori Snecma Atar 101, sia per la cellula, caratterizzata da ali e impennaggi a forte freccia e dal carrello principale monotraccia a due gambe biruota con ruotini equilibratori che, secondo le intenzioni del progettista, l'ingegner Jean-Charles Parot, ne avrebbero consentito l'impiego anche da terreni semipreparati e da piste in terra battuta. In realt\u00e0, i motori si dimostrarono abbastanza affidabili su questi tipi di pista, ma di potenza piuttosto limitata rispetto alla mole dell'aereo su tutte le altre, tanto che venne presa in esame la possibilit\u00e0 di impiegare motori inglesi, i Rolls-Royce Avon RA 28 Mk.21, la cui installazione fu sperimentata favorevolmente sugli esemplari di pre-serie 05 e 09.\nScartata la versione da ricognizione, la SNCASO procedette alla definizione di tre versioni principali, il biposto in tandem tipo N da caccia notturna, equipaggiato con il radar statunitense SCR 720B, sostituito in seguito dal suo derivato francese CSF, il monoposto tipo A da attacco al suolo e il biposto tipo B da bombardamento in quota caratterizzato dal muso vetrato. I tipi A ed N avevano in comune l'armamento di lancio, costituito da 4 cannoni DEFA da 30\u00a0mm, alloggiati a coppie nel muso, mentre la A e la B potevano disporre dello stesso armamento di caduta, contenuto in parte nella stiva centrale e in parte appeso ai quattro travetti subalari, per un totale massimo di 4000\u00a0kg. In tutte e tre le versioni, nella stiva bombe potevano essere installati due serbatoi supplementari che aumentavano l'autonomia, anche se a scapito del carico bellico.\nDato che il carrello monotraccia prescelto costituiva per l'industria francese un'incognita, la SNCASO lo speriment\u00f2 su un bimotore SO-90.\nVenne cos\u00ec pianificata la costruzione di tre prototipi:\nIl primo prototipo 01 venne realizzato abbastanza rapidamente, tanto che pot\u00e9 compiere il suo primo volo a Melun Villaroche il 16 ottobre 1952 propulso da due Atar 101B. Anche se si trattava di un N differiva sensibilmente da quelli che sarebbero stati gli N di serie. Come gli altri due prototipi era disarmato ed era stato trasferito ancora smontato dallo stabilimento di Courbevoie, dove era stato costruito, a Villaroche.\nI primi voli dimostrarono che era necessario apportare alcune modifiche. Il parabrezza ricurvo, per quanto aerodinamicamente efficiente, distorceva le immagini e fu ben presto sostituito con uno piatto che migliorava sensibilmente la visibilit\u00e0. Venne poi montata una lunga carenatura dorsale che univa aerodinamicamente la cappottina biposto alla deriva verticale. Il parafreno venne riposizionato, i motori Atar 101B, che si erano dimostrati di potenza troppo scarsa, vennero sostituiti prima con i 101C e poi con i 101D. Fu con questi motori che il prototipo riusc\u00ec a superare la barriera del suono in picchiata nel giugno del 1953. Il secondo prototipo un Vautour A, vol\u00f2 il 16 dicembre 1953 con gli Atar 101C. Il terzo prototipo, un B, equipaggiato da due pi\u00f9 potenti Armstrong Siddeley Sapphire, effettu\u00f2 il primo volo il 5 dicembre 1954. Esso era gi\u00e0 equipaggiato con il piano orizzontale di tipo \"monoblocco\", che migliorava notevolmente la manovrabilit\u00e0.\nI tempi di sviluppo si andavano notevolmente allungando. I tre prototipi furono seguiti da sei esemplari di pre-serie, numerati da 04 a 09. Lo 04 era un B, gli 05 e 07 degli A e gli altri tre degli N.\nLa produzione totale si attest\u00f2 a 149 esemplari, cos\u00ec suddivisi:\nImpiego operativo.\nI programmi iniziali, resi noti nel 1953, riguardavano una produzione in serie abbastanza importante, circa 300 esemplari delle tre versioni. Della versione N sarebbero dovuti essere costruiti 70 esemplari, totale ben presto portato a 140, mentre del tipo B furono ordinati 60 esemplari. Tutti gli altri avrebbero dovuto essere del tipo A.\nA seguito della crisi economica causata dalle ingenti spese sostenute per combattere la guerriglia in Algeria, il programma fu sottoposto a pesanti tagli, anche perch\u00e9, nel corso degli anni in cui si protrasse lo sviluppo della macchina, le necessit\u00e0 operative erano sensibilmente mutate e la macchina in s\u00e9 stessa era decisamente invecchiata precocemente. Per queste ragioni, nel 1958, venne presa la decisione di limitare la produzione a soli 160 esemplari: 30 A, 70 N e 60 B. In pratica si rinunci\u00f2 al tipo A, di cui vennero messi in linea solo 13 esemplari, essendo stati rivenduti ad Israele gli altri 17.\nIn Israele prestarono servizio fin dopo la guerra del 1973, assieme a 4 biposto da bombardamento e a 6 esemplari da caccia notturna. La produzione totale fu di 149 esemplari pi\u00f9 i prototipi. Israele ottenne poi, nel 1967, altri due monoposto tipo A, che furono portati a destinazione in volo anche se erano in condizioni tali da dover essere riparati. Gli ultimi esemplari raggiunsero l'Arm\u00e9e de l'Air nel 1959.\nI tipo B avevano ordinariamente gli Atar 101 E-3, mentre gli N montavano i pi\u00f9 potenti E-5. Gli esemplari di serie furono rinominati Vautour II per distinguerli da quelli di pre-serie, da cui differivano per un'ala di nuovo tipo. Nel 1958 due esemplari B di pre-serie furono modificati in Vautour BR (bombardamento con radar, da non confondersi con i Vautour II BR da bombardamento e ricognizione). Questi due aerei alloggiavano nel muso, oltre a un radar da bombardamento, anche il suo operatore. Questi esemplari sperimentali furono provati in volo a Cognac, ma la versione non ebbe seguito. A bordo di altri tipi B vennero sperimentate le prime tecniche di contromisure elettroniche contenute in pod appesi sotto le ali.\nGli A vennero impiegati per le prime esperienze di rifornimento in volo, mediante una sonda installata nel muso al posto di quella anemometrica. Le prime prove vennero effettuate con un English Electric Canberra. Poi un Vautour fu equipaggiato con un complesso che lo trasformava in cisterna volante e furono portate a termine varie prove di aggancio senza trasferimento di combustibile.\nL'Arm\u00e9e de l'air ricevette il suo primo Vautour nel marzo 1955, ma gli esemplari di serie, costruiti nello stabilimento di Saint-Nazaire, cominciarono a giungere solo a partire dall'estate dell'anno successivo. Questi aerei andarono ad equipaggiare la 3/30 \"Lorraine\" dislocata a Tours che divenne operativa nel giugno del 1957. Si trattava di Vautour IIN che rimpiazzarono gli ormai obsoleti Meteor NF11. Seguirono l'1/30 \"Loire\" e il 2/6 \"Normandie-Ni\u00e9men\" dislocato ad Orano. Due esemplari furono ceduti al CEV (Centre d'Essais en Vol, centro di prove in volo) dove furono impiegati come aerei banco-prova per i radome e le apparecchiature radar. Altri Vautour furono impiegati da un'unit\u00e0 specializzata nella campionatura di gas dopo le esplosioni nucleari sperimentali prima a Reggane e poi ad Hao nel Pacifico, non lontano da Mururoa. I pochi Vautour IIA equipaggiarono il CIB 328, un'unit\u00e0 di addestramento al bombardamento. I Vautour IIB equipaggiarono l'1/92 \"Bourgogne\" e il 2/92 \"Aquitaine\".\nTutti i Vautour furono radiati entro il febbraio del 1979.\nVarianti.\nProduzione.\nIl Vautour venne prodotto in tre varianti principali, che condividevano il 90% dei loro componenti:\nAlcuni velivoli sono stati convertiti in vari ruoli specializzati, principalmente ricognitori (IIBR e IIBN), ECM ed infine traino bersagli (IIB-TT)."}
{"id": "533789", "revid": "287204", "url": "https://it.wikipedia.org/wiki?curid=533789", "title": "Kungur Tagh", "text": "Il Kungur (o Kongur Tagh; in cinese: \u516c\u683c\u5c14\u5c71; in pinyin: G\u014dngg\u00e9'\u011br Sh\u0101n) \u00e8 la vetta principale del Pamir. Il punto pi\u00f9 alto arriva a 7649\u00a0m s.l.m.: \u00e8 la 37\u00aa vetta pi\u00f9 alta del mondo.\nSi trova all'estremit\u00e0 orientale del Pamir e a quella occidentale del Kunlun: per la sua posizione non \u00e8 ben chiaro se faccia parte della prima o della seconda catena montuosa. \u00c8 situato nella regione autonoma cinese dello Xinjiang, pochi chilometri a nord del Muztagh Ata e molto vicino al confine con il Tagikistan. Nei dintorni c'\u00e8 anche il lago Karakul. Sono presenti alcuni tra i pi\u00f9 grandi ghiacciai della zona ed \u00e8 circondato dal deserto.\n\u00c8 stato scoperto solo nel 1900 e la prima spedizione risale al 1956, ma gli esploratori non riuscirono nel loro intento. Nel 1981 una spedizione britannica riusc\u00ec a conquistare la vetta. I protagonisti furono Chris Bonington, Al Rouse, Peter Boardman e Joe Tasker."}
{"id": "533790", "revid": "228587", "url": "https://it.wikipedia.org/wiki?curid=533790", "title": "Kongur Tagh", "text": ""}
{"id": "533791", "revid": "729019", "url": "https://it.wikipedia.org/wiki?curid=533791", "title": "Kawasaki Ki-102", "text": "Il , identificato anche come , , , nome di identificazione alleato Randy, fu un aereo militare multiruolo bimotore, biposto e monoplano ad ala bassa, sviluppato dalla giapponese Kawasaki K\u014dk\u016bki Kogyo, divisione aeronautica della Kawasaki Heavy Industries, nei primi anni quaranta.\nRealizzato per sostituire il precedente Ki-45 non riusc\u00ec ad essere impiegato intensamente in quanto consegnato ai reparti nell'ultima fase della seconda guerra mondiale.\nVennero progettate tre versioni: il caccia pesante diurno Ki-102a, il Ki-102b da attacco al suolo e il Ki-102c per la caccia notturna.\nImpiego operativo.\nEntr\u00f2 in servizio nel 1944 ma ne venne fatto solo un uso limitato. La versione principale, la Ki-102b, venne assegnata come riserva per proteggere il territorio giapponese da un possibile attacco diretto, ma si mostr\u00f2 in azione anche durante la battaglia di Okinawa. La scelta tattica di non schierare il modello in servizio di prima linea era giustificata dalla speranza di utilizzarlo come vettore del missile aria-superficie guidato Igo-1-B nel caso di invasione del Giappone da parte delle forze alleate. Il progressivo collasso dell'impero giapponese ."}
{"id": "533801", "revid": "770813", "url": "https://it.wikipedia.org/wiki?curid=533801", "title": "Mil Mi-8", "text": "Il Mil Mi-8 (in cirillico: \u041c\u0438\u043b\u044c \u041c\u0438-8, nome in codice NATO: Hip) \u00e8 un elicottero da trasporto multiruolo, di fabbricazione sovietica prima e russa poi, sviluppato dall'OKB-329 negli anni sessanta ed entrato in servizio con le Forze armate sovietiche nel 1967.\nProgettato per compiere missioni di trasporto e collegamento, con opportune modifiche \u00e8 anche in grado di compiere operazioni di scorta armata e di supporto alle forze speciali.\nCon oltre 17.000 esemplari distribuiti in pi\u00f9 di 50 paesi, il Mi-8 \u00e8 tra gli elicotteri pi\u00f9 diffusi al mondo: un successo commerciale ottenuto grazie all'elevata affidabilit\u00e0, robustezza e facilit\u00e0 di manutenzione mostrate dalla macchina nel corso del suo impiego.\nRealizzato in dozzine di varianti, la pi\u00f9 recente delle quali \u00e8 la Mil Mi-8AMTSh-VN, gli esemplari da esportazione sono stati ridenominati dal produttore con la sigla Mil Mi-17.\nStoria del progetto.\nMichail Leont'evi\u010d Mil' dopo il successo ottenuto con il Mil Mi-4 e verificata l'efficacia dei motori a turboalbero utilizzati nel Mil Mi-6, prese contatti con il governo sovietico proponendo un innovativo elicottero equipaggiato con turbine del nuovo tipo. Le forze armate erano per\u00f2 contrarie all'adozione di un nuovo elicottero, vista la soddisfazione con la quale operavano con il Mil Mi-4. Mil sosteneva invece che il nuovo elicottero era ben pi\u00f9 di un aggiornamento con i nuovi motori a turbina, ma piuttosto un progetto completamente innovativo. Il progettista infatti, grazie alla necessit\u00e0 di riprogettare l'installazione dei motori, pensava di adottare un nuovo disegno per tutta la met\u00e0 anteriore della cabina. Si sarebbe trattato di una importante variazione rispetto alle precedenti versioni di elicotteri monomotore, le quali avevano cabine il cui progetto, dovuto a Alexander Ivchenko, era originariamente pensato per aeromobili ad ala fissa e poi adattato su tutti gli elicotteri sovietici prodotti fino a quella data.\nGli studi per il prototipo del nuovo elicottero dal nome V-8 iniziarono nel 1958 basandosi sul Mil Mi-4 e modificando il progetto adottando una cabina di carico pi\u00f9 grande.\nDurante una visita ufficiale negli Stati Uniti nel settembre 1959, Nikita Krusciov, l'allora leader dell'Unione Sovietica, ebbe modo di volare per la prima volta con un elicottero presidenziale statunitense Sikorsky S-58 e ne rimase estremamente colpito. Al ritorno, preoccupato di non sfigurare in caso di visita del presidente americano, chiese la creazione di un elicottero simile e volle che il nuovo elicottero fosse pronto in tempo per la data in cui il presidente americano avrebbe restituito la visita. Venne quindi creata rapidamente una versione di lusso del Mi-4 e Krusciov effettu\u00f2 un volo di prova per controllarne la riuscita. Durante il volo, Mikhail Mil colse l'occasione per proporre il suo elicottero bimotore in fase di sviluppo, indicando che era pi\u00f9 adatto allo scopo, in quanto la presenza di un secondo motore aumentava l'affidabilit\u00e0. Krusciov approv\u00f2 il progetto e ci\u00f2 diede a Mil il potere per sviluppare il nuovo progetto di elicottero che avrebbe impiegato per la prima volta nella storia sovietica motori a turbina appositamente costruiti e non motori concepiti per aeromobili ad ala fissa e poi adattati, come era accaduto con il Mi-6 e il primo prototipo V-8. Il nuovo progetto avrebbe anche sviluppato un gruppo rotore completamente nuovo, progettato per la prima volta autonomamente. Nel maggio del 1960 fu formalizzato l'ordine a Mil per la costruzione di un elicottero bimotore e il Sergei Isotov Design Bureau accett\u00f2 il compito di progettare e costruire i nuovi motori.\nIl prototipo V-8 effettu\u00f2 il suo primo volo nel giugno 1961 equipaggiato con un singolo motore a turbina Soloviev AI-24 da 2010\u00a0kW (2700 shp) e fu mostrato in pubblico per la prima volta alla parata aerea di Tushino del luglio 1961.\nAnche il secondo prototipo fu equipaggiato con un solo motore in attesa della fine dello sviluppo dei motori Isotov e vol\u00f2 per la prima volta due mesi dopo il primo, nel settembre del 1961.\nAltri due mesi dopo, Isotov produsse i primi motori e il terzo prototipo designato V-8A, dotato di due turbine Isotov TV2 da 1120\u00a0kW (1500 shp) effettu\u00f2 il suo primo volo pilotato da Nikolei Ilyushin l'anno successivo, il 2 agosto 1962, diventando il primo elicottero sovietico a volare con motori a turbina appositamente costruiti. L'elicottero complet\u00f2 i cicli di prove nel febbraio 1963.\nIl quarto prototipo fu progettato come trasporto VIP e il rotore fu cambiato da quattro a cinque pale nel 1963 per ridurre le vibrazioni. La porta di accesso alla cabina venne sostituita da una scorrevole e venne allargata aggiungendo un secondo elemento.\nIl quinto e ultimo prototipo era il banco prova per la produzione di serie e nel novembre 1964 terminarono tutte le prove. Il governo sovietico ordin\u00f2 l'inizio della produzione con l'idea di impiegare il Mi-8 come elicottero per il trasporto passeggeri. La produzione inizi\u00f2 nello stabilimento del Kazan' e il primo esemplare di serie venne completato per la fine del 1965.\nLe forze armate sovietiche inizialmente mostrarono poco interesse per il Mi-8 fino a che non giunsero i rapporti relativi all'utilizzo bellico da parte dell'esercito statunitense dell'elicottero Bell UH-1 Iroquois nella guerra del Vietnam. L'impiego degli elicotteri venne ampiamente pubblicizzato come una grande risorsa sul campo di battaglia, in quanto consentiva alle truppe di muoversi rapidamente entrando o uscendo dalle zone di combattimento, spaziando per l'intero teatro delle operazioni. Fu solo allora che l'esercito sovietico chiese con urgenza una variante per il trasporto truppe del Mil Mi-8 in produzione. L'elicottero venne introdotto in servizio con la aeronautica militare sovietica nel 1967 come Mi-8.\nDagli anni 2000, la produzione \u00e8 passata all'azienda a partecipazione statale Russian Helicopters: le attivit\u00e0 di progettazione continuano a svolgersi nello stabilimento della Mil; l'assemblaggio finale avviene invece negli stabilimenti di Kazan' e Ulan-Ud\u0117.\nTecnica.\nEsistono numerose varianti dell'Hip, tra cui una armata con razzi e missili anticarro denominata Mi-8T che \u00e8 nel contempo in grado di trasportare 24 soldati. Le versioni aggiornate e da esportazione prendono il nome di Mil Mi-17 e sono impiegate da circa 20 paesi nel mondo; i modelli equivalenti in servizio russo costituiscono la serie Mi-8M. Tra le principali migliorie dei Mi-17 vi sono motori pi\u00f9 potenti e una blindatura migliore a protezione dell'equipaggio. La principale differenza visibile tra i Mi-8 delle vecchie generazioni e i Mi-17 consiste nel fatto che il rotore di coda nei Mi-8 \u00e8 posto sul lato destro, mentre nei Mi-17 \u00e8 sul lato sinistro. Esiste una versione navalizzata denominata Mil Mi-14. Gli Hip continuano a introdurre migliorie e nel 2014 sono ancora in produzione nelle versioni pi\u00f9 recenti.\nCellula.\nCabina.\nIl Mi-8 prevede una cabina di pilotaggio con due piloti affiancati alle cui spalle \u00e8 possibile far sedere un terzo operatore per i sistemi o motori. La cabina pu\u00f2 ospitare nella versione civile fino a 32 passeggeri, oppure 12 barelle. La configurazione militare standard ha invece spazio in cabina per 24 soldati con equipaggiamento. Il numero di soldati equipaggiati e di barelle pu\u00f2 arrivare rispettivamente a 30 e 20 in alcune versioni di Mi-17. Alcune versioni di Mi-17 possono arrivare ad imbarcare fino a 36 passeggeri, mentre il numero totale scende fino a 11 passeggeri negli elicotteri equipaggiati per trasporto VIP.\nIn configurazione cargo, rimuovendo i sedili passeggeri e utilizzando gli anelli di ancoraggio sul pavimento, l'elicottero \u00e8 in grado di trasportare carichi di dimensioni fino a 5,34 m in lunghezza, 2,32 m in larghezza e 1,8 m in altezza, che possono essere imbarcati aiutandosi anche con un verricello interno attraverso i portelloni posteriori in grado di aprirsi a conchiglia. Queste dimensioni possono essere superate rinunciando alla chiusura del portellone laterale. L'elicottero ha anche in dotazione un verricello esterno con 150\u00a0kg di portata. Il carico massimo trasportabile per la versione Mi-17 \u00e8 indicato in 4000\u00a0kg.\nCarrello di atterraggio.\nL'elicottero impiega un carrello triciclo non retrattile con ammortizzatori oleo-pneumatici in grado di operare anche su terreni non preparati. Il carrello anteriore \u00e8 sterzabile, con ruote gemellate e si pu\u00f2 bloccare in volo. Le ruote sono dotate di un sistema di freni pneumatico con il quale \u00e8 possibile gonfiare anche sul campo gli pneumatici di dimensioni 865 x 280\u00a0mm per la ruota anteriore e 595 x 185\u00a0mm per le laterali. La versione navale denominata Mi-14 venne modificata per dargli capacit\u00e0 anfibie, modificando il lato inferiore per rendere l'elicottero in grado di galleggiare e rendendo il carrello retrattile.\nMotori.\nIl Mi-8 sin dal secondo prototipo adotta due motori e nelle prime versioni \u00e8 stato impiegato il Klimov TV2-117 da 1103\u00a0kW del quale sono stati prodotti circa 23000 esemplari per uso su vari modelli di elicotteri fino al 1997, data di cessazione della produzione su larga scala. I motori sono dotati di filtri aria per evitare l'ingestione di detriti operando da piazzole non preparate e consentono all'elicottero di operare anche in caso uno dei due vada in avaria, in quanto interviene un sistema automatico che regola la potenza del motore rimanente per consentire di proseguire il volo. Per consentire operazioni di volo indipendenti da eliporti attrezzati, l'elicottero \u00e8 dotato di una Auxiliary power unit (APU) autonoma. La capacit\u00e0 di combustibile \u00e8 di 1870 litri suddivisi in serbatoi interni ed esterni. La quantit\u00e0 pu\u00f2 essere estesa a 3700 litri installando serbatoi ausiliari in cabina. A partire dal 1977 sono stati adottati i pi\u00f9 potenti motori Klimov TV3-117, scelta peraltro comune a tutti gli elicotteri medi di produzione prima sovietica e ora russa. La versione rinnovata era in grado di erogare 1699\u00a0kW grazie all'aumento della temperatura all'ingresso turbina e un conseguente aumento dell'efficienza del 3%.\nRotori.\nIl Mi-8 adott\u00f2 inizialmente un rotore a 4 pale derivato dal Mi-4 \"Hound\", ma per ridurre le vibrazioni sin dal secondo prototipo venne adottato un nuovo rotore completamente articolato a 5 pale con mozzo in acciaio forgiato e poi lavorato a macchina. Per contrastare il fenomeno del brandeggio delle pale si prefer\u00ec ricorrere a cerniere verticali con ammortizzatori idraulici. Il rotore di coda rimane invece a tre pale di tipo spingente nei primi modelli e posto sulla destra. Nella successiva variante derivata Mi-17, tra le principali modifiche vi sar\u00e0 lo spostamento del rotore di coda a sinistra e la trasformazione in tipo traente. La trasmissione \u00e8 dotata di freno rotore e impiega una scatola di riduzione planetaria a due stadi VR-8 collegata ad entrambi i motori e con un rapporto di riduzione albero rotore principale - albero motore di 0,016:1. I comandi di volo sono di tipo convenzionale, ovvero pedaliera e aste del comando ciclico e collettivo, con quest'ultima collegata alle manette motore.\nSistemi ed impianti.\nSensori.\nI primi modelli di Mi-8 adottavano la semplice avionica normalmente in dotazione agli elicotteri da trasporto sovietici dell'epoca, ma questa venne gradualmente migliorata nelle versioni militari per consentire l'operativit\u00e0 notturna e in ogni condizione meteorologica.. Le varianti da esportazione Mi-17 avevano tra le varie migliorie anche una avionica pi\u00f9 evoluta che, per esempio nel caso degli esemplari esportati in Cina, comprendeva un radar meteorologico e un autopilota che consentiva l'hovering automatico.\nNel 2013, le Nazioni Unite imposero che tutti i mezzi aerei operanti sotto le proprie insegne dovessero essere dotati di sistemi di avviso per l'avvicinarsi del suolo. Per questo motivo la flotta di Mi-8 venne equipaggiata con avionica di questo tipo.\nSistemi d'arma.\nA cominciare dalla versione Mi-8TV (nome in codice NATO: Hip-E), le forze armate sovietiche misero a punto versioni armate del Mi-8 in grado di trasportare imbarcati su 6 punti di attacco esterni fino a 1500\u00a0kg di carichi bellici, tra i quali erano inclusi razzi S-5 da 57\u00a0mm, bombe, o missili controcarro 3M11 Falanga (AT-2 Swatter per la NATO)\nLa versione navale Mi-14 venne dotata di una avionica per la lotta antisommergibile inizialmente derivata da quella del Kamov Ka-25PL \"Hormone-A\" e poi sviluppata ulteriormente fino a creare una specifica versione Mi-14PL (Protio-Lodochniy - anti sottomarino) prodotta in 276 esemplari dal 1976 al 1986, esportata in dieci nazioni e alla quale la NATO assegn\u00f2 nome \"Haze\". Alcune varianti furono dotate di speciali equipaggiamenti per la rimozione dei campi minati, mentre altri elicotteri vennero dotati di sistemi di guerra elettronica.\nImpiego operativo.\nPrincipali conflitti.\nL'Hip ha rivestito un ruolo importante nei seguenti conflitti:\nOperatori europei.\nUcraina.\nIl 16 agosto 2013, il Ministero della Difesa dell'Ucraina ha riferito che uno dei loro Mi-8 aveva stabilito un record mondiale di altitudine di 9150 metri in prossimit\u00e0 dell'aeroporto di Kirovske il 15 agosto.\nForze armate ucraine hanno utilizzato il Mi-8 insieme con il Mi-24 nelle operazioni contro gli insorti filo-russi in Ucraina orientale nel corso della crisi politica ucraina del 2014.\nIl 25 aprile 2014, un Mi-8 ucraino \u00e8 stato distrutto a terra insieme ad un Antonov An-2 presso l'aeroporto di Kramatorsk mentre poco prima della partenza, quando \u00e8 stato colpito da una granata. L'equipaggio \u00e8 stato in grado di evacuare il velivolo rimanendo illeso.\nIl 5 maggio 2014, un Mi-8 ucraino \u00e8 stata danneggiato da armi leggere durante il sorvolo di un posto di blocco filo-russo durante l'assedio di Sloviansk\nIl 29 maggio 2014, un Mi-8 ucraino della Guardia Nazionale \u00e8 stato abbattuto dai ribelli filo-russi con un MANPADS alla periferia di Slavyansk. 12 passeggeri a bordo, tra cui un generale dell'esercito, sono rimasti uccisi e uno \u00e8 stato gravemente ferito.\nIl 24 giugno 2014, una Mi-8 ucraino della Guardia Nazionale \u00e8 stato abbattuto dai ribelli filo-russi con un MANPADS alla periferia di Slavyansk con 9 persone uccise.\nFinlandia.\nLe forze armate finlandesi e la Guardia di Confine finlandese hanno utilizzato Mi-8 dagli anni settanta, partendo con la aeronautica militare finlandese che riceve il suo primo esemplare con serial number HR-2 il 28 maggio 1973, e il secondo con serial number HR-2 il 31 maggio. La prima fornitura fu costituita da sei Mi-8TS cui seguirono due ulteriori Mi-8TS e due Mi-8PS portando il totale a dieci.\nTre degli elicotteri furono impiegati per creare uno reparto volo per la guardia di frontiera. Uno di questi venne perso quando affond\u00f2 attraverso il ghiaccio durante un atterraggio nell'aprile 1982 e fu sostituito da un nuovo Mi-8. Dopo il servizio con le guardie di confine, gli elicotteri vennero trasferiti dapprima al registro civile, ma poco dopo all'aeronautica militare. Nel 1997 venne deciso che tutti gli elicotteri militari finlandesi, tra cui cinque Mi-8TS e due Mi-8PS, dovevano essere trasferiti al reparto volo dell'esercito con base Utti. Tutti i Mi-8 sono stati progressivamente sostituiti con elicotteri NHIndustries NH90. Un Mi-8 \u00e8 in mostra presso il Museo dell'Aviazione Finlandese nei pressi dell'Aeroporto di Helsinki-Vantaa, mentre un altro \u00e8 presso il Museo aeronautico del P\u00e4ij\u00e4t-H\u00e4me situato nell'ex base aerea militare di Vesivehmaa, nel comune di Asikkala, non lontano dalla citt\u00e0 di Lahti. Gli ultimi due Mi-8T finlandesi sono stati ceduti all'Ungheria nell'agosto 2011 con tutte le restanti parti di ricambio.\nUnione Sovietica.\nIl Mi-8 \u00e8 stato l'elicottero sul quale le forze armate sovietiche hanno imperniato il trasporto con elicottero. Venne impiegato massicciamente nella guerra in Afghanistan degli anni ottanta, ricoprendo molteplici ruoli come trasporto truppe, eliambulanza, ricerca e soccorso in territorio ostile e armato con razzi e mitragliatrici anche come elicottero armato. Si stima che durante il conflitto siano andati persi circa 180 di questi elicotteri.\nUn utilizzo dell'Hip degno di nota avvenne tra l'aprile e il maggio 1986 quando molti di questi elicotteri vennero impiegati per scaricare materiali in grado di assorbire radiazioni all'interno del reattore 4 della centrale nucleare di \u010cernobyl', dopo l'esplosione che caus\u00f2 il disastro di \u010cernobyl'. La maggior parte degli aeromobili venne pesantemente irradiata e abbandonata in un gigantesco cimitero di macchinari limitrofo alla centrale. Durante le operazioni, un elicottero urtando un cavo precipit\u00f2 vicino alla centrale, causando la morte di tutto l'equipaggio a bordo.\nOperatori asiatici.\nAfghanistan.\nLe forze armate statunitensi hanno annunciato nel giugno 2013 di aver assegnato un contratto per il valore di 572 milioni di dollari per l'acquisto di 30 Mi-17 e relative parti di ricambio per equipaggiare un stormo per missioni speciali delle forze di sicurezza dell'Afghanistan. L'impiego degli aeromobili, scelti per le prestazioni in ambienti caldi e in quota, sar\u00e0 in operazioni di contrasto al terrorismo e al traffico di stupefacenti. Il 3 luglio 2014 nel corso di un attacco con razzi all'aeroporto di Kabul rivendicato dai talebani, sono stati colpiti hangar che custodivano gli elicotteri Mi-17 impiegati dalla presidenza afghana, distruggendone uno e danneggiandone altri tre\nIn Afghanistan vengono impiegate diverse versioni civili dell'elicottero da parte di fornitori civili per le forze armate statunitensi.\nIndia.\nIl 15 ottobre 2006 l'India ha annunciato l'acquisto di 80 Mi-17 dalla Russia in base ad un accordo del valore approssimativo di 662 milioni di dollari.\nIsraele.\nIl 6 ottobre 1973, gli israeliani catturarono un Mi-8 egiziano nel Sinai nel corso della guerra del Kippur e lo portarono in volo in Israele. Successivamente le forze israeliane catturarono nel corso della guerra del Libano del 1982 altri Mi-8 alle forze siriane e palestinesi.\nOperatori americani.\nColombia.\nIl 2 luglio 2008 due Mi-17 vennero impiegati dai militari colombiani nel corso della Operazione Jaque con la quale vennero messi in salvo circa 15 ostaggi in mano alle Forze Armate Rivoluzionarie della Colombia. Tra gli ostaggi liberati c'era anche \u00cdngrid Betancourt, militante nella difesa dei diritti umani e tenuta in prigionia per oltre sei anni dai rivoluzionari.\nVenezuela.\nL'aeronautica militare del Venezuela ha acquisito 6 elicotteri Mi-17V5 denominati localmente \"Panare\" e due Mi-172. Gli Hip sono stati acquisiti anche dalla aviazione navale, che ha comprato 6 Mi-17V5 per le forze d'assalto e altri 6 sono stati consegnati alla guardia nazionale portando il totale a venti. \u00c8 stata costituita una scuola per piloti e manutentori che \u00e8 in grado di formare anche personale proveniente da altre nazioni sudamericane quali il Per\u00f9. Secondo analisti, il Venezuela si propone come paese pilota per gli aspetti logistici e per la penetrazione commerciale dei Mi-17 in centro e sud america, dove peraltro gi\u00e0 sono presenti oltre 300 elicotteri di questo tipo e sono in previsione consegne per 41 elicotteri negli anni tra il 2014 e 2016. Perplessit\u00e0 hanno per\u00f2 suscitato i 4 gravi incidenti che hanno interessato questi elicotteri e che hanno comportato vittime. Le indagini ufficiali hanno per\u00f2 determinato trattarsi di disastri causati da fattore umano e dovuti a addestramento non adeguato.\nVersioni.\nTerza generazione.\nUlteriori versioni da guerra elettronica su base Mi-8MT sono: Mi-8TBP(Hip-H EW3); Mi-8BMTSh2 (Hip-H EW4); Mi-8MTI/Mi-13 (Hip-H EW5); Mi-8MTSh3 (Hip-H EW).\nUtilizzatori.\nMilitari.\nDi seguito \u00e8 riportata la lista degli utilizzatori militari degli elicotteri Mi-8/17/171 aggiornata al 2014.\nEx Utilizzatori.\nIn passato il Mi-8 \u00e8 stato in dotazione alla forze armate dei seguenti paesi:"}
{"id": "533802", "revid": "1573940", "url": "https://it.wikipedia.org/wiki?curid=533802", "title": "Mymoorapelta maysi", "text": "Mymoorapelta maysi \u00e8 un dinosauro erbivoro vissuto nel Giurassico superiore in Nordamerica, accanto ad altri dinosauri famosi come \"Apatosaurus\", \"Stegosaurus\", \"Diplodocus\" e \"Allosaurus\".\nDescrizione.\nQuesto dinosauro appartiene agli anchilosauri, ovvero quei dinosauri corazzati che divennero tra gli erbivori dominanti nel corso del Cretaceo. \"Mymoorapelta\", quindi, \u00e8 uno dei primi rappresentanti, essendo vissuto svariati milioni di anni prima che il gruppo si diffondesse. Le caratteristiche primitive di questo anchilosauro includono l'acetabolo (la cavit\u00e0 del bacino che accoglie la testa del femore) non occluso, e permettono di classificarlo nella famiglia dei polacantidi."}
{"id": "533803", "revid": "22356", "url": "https://it.wikipedia.org/wiki?curid=533803", "title": "Mymoorapelta", "text": ""}
{"id": "533805", "revid": "1993454", "url": "https://it.wikipedia.org/wiki?curid=533805", "title": "Uka Uka", "text": ""}
{"id": "533806", "revid": "82077972", "url": "https://it.wikipedia.org/wiki?curid=533806", "title": "Santo Spirito (quartiere di Firenze)", "text": ""}
{"id": "533808", "revid": "77358", "url": "https://it.wikipedia.org/wiki?curid=533808", "title": "BAe Nimrod", "text": ""}
{"id": "533812", "revid": "289247", "url": "https://it.wikipedia.org/wiki?curid=533812", "title": "Santa Stefania", "text": ""}
{"id": "533813", "revid": "770813", "url": "https://it.wikipedia.org/wiki?curid=533813", "title": "Mil Mi-24", "text": "Il Mil Mi-24 (in cirillico: \u041c\u0438\u043b\u044c \u041c\u0438-24, nome in codice NATO: Hind) \u00e8 un elicottero d'attacco e da trasporto truppe, di fabbricazione sovietica prima e russa poi, sviluppato dall'OKB Mil negli anni sessanta a partire dal Mil Mi-8 ed entrato in servizio presso le Forze armate sovietiche nel 1972.\nProgettato per missioni di scorta, ricognizione, supporto aereo e contro-carro \u00e8 in grado di trasportare fino ad 8 uomini equipaggiati, capacit\u00e0 che gli \u00e8 valsa la nome di AIFV, ossia corazzato da trasporto truppe volante. Caratterizzato da un'elevata potenza di fuoco ed una pesante corazzatura, la fusoliera \u00e8 in grado di resistere a colpi da 12,7 mm, si contraddistingue per la forma dei cupolini degli abitacoli e per la singolare disposizione, per un elicottero da trasporto, di pilota e cannoniere.\nProdotto in pi\u00f9 di 2.000 esemplari, ha riscosso un notevole successo commerciale ed \u00e8 tuttora uno dei velivoli pi\u00f9 diffusi tra le forze armate dei paesi ex-URSS nonch\u00e9 quelli in via di sviluppo ed \u00e8 stato impiegato in numerosi conflitti regionali e non, il primo dei quali fu la Guerra dell'Ogaden.\nAggiornato in numerose versioni sin dall'entrata in servizio, la pi\u00f9 recente \u00e8 la Mi-35P prodotta in serie da Russian Helicopters a partire da agosto 2020.\nSviluppo.\nLo sviluppo del Mil Mi 24 inizi\u00f2 all'incirca contemporaneamente a quello della controparte occidentale, il Bell AH-1 Cobra, alla met\u00e0 degli anni sessanta, quando entrambi gli schieramenti compresero la necessit\u00e0 di disporre di elicotteri da combattimento pesanti, capaci di infliggere gravi danni al nemico e di operare nel ruolo di \"Gunship\". Tuttavia l'approccio al problema del capo designer della Mil Michail Leont'evi\u010d Mil' fu radicalmente diverso da quello dei progettisti americani. Mentre questi ultimi svilupparono un velivolo di dimensioni ridotte, il cui unico compito era quello di garantire il fuoco di copertura, l'industria sovietica si concentr\u00f2 sulla produzione di un velivolo capace di svolgere anche il ruolo di trasporto delle truppe d'assalto e di dimensioni decisamente maggiori rispetto a quelle del Bell AH-1 Cobra. La base per la progettazione del nuovo elicottero fu data dal Mil Mi-8, che era essenzialmente un elicottero da trasporto con capacit\u00e0 marginali di effettuare degli attacchi.\nApparve quindi subito necessario effettuare modifiche radicali al velivolo affinch\u00e9 potesse assolvere ai ruoli previsti. Come prima cosa furono aggiunte delle ali, ai lati della fusoliera, che avrebbero dovuto solamente garantire dei punti di appoggio per le armi, ma che si rivelarono in un secondo momento, con l'esperienza accumulata con il Mil Mi-6, un'aggiunta preziosa per migliorare le caratteristiche aerodinamiche e la capacit\u00e0 di carico. Il vano di carico fu quindi adattato al nuovo tipo di impiego. Le dimensioni vennero notevolmente ridotte rispetto al Mil Mi-8 e il portellone posteriore di accesso al vano di carico fu sostituito da due porte laterali. Il vano di carico del Mi-24 poteva ospitare otto soldati equipaggiati o tre soldati feriti in barella. La Mil propose quindi il prototipo del nuovo Mil Mi 24 in due versioni, entrambe dotate del motore a turbina di nuova generazione Isotov capace di erogare 1700 CV sull'albero: un modello da sette tonnellate con un unico motore a turbina e uno da dieci tonnellate con due motori a turbina.\nAnche se il modello monomotore non and\u00f2 mai in produzione, la Mil lo aveva proposto per vincere, con un modello pi\u00f9 economico, la concorrenza della rivale Kamov che aveva presentato una versione modificata del Kamov Ka-25, gi\u00e0 in servizio con la marina sovietica.\nAlla fine la scelta cadde su Mi-24 bimotore e il 6 maggio 1968 il Politburo autorizz\u00f2 la costruzione dei primi prototipi. Nell'agosto dello stesso anno era pronto un simulacro, a cui fu dato il nome in codice di Giallo 24. Il 15 settembre 1969 fu pronto il primo prototipo e quattro giorni pi\u00f9 tardi fu effettuato il primo volo. Con dei prototipi costruiti successivamente furono continuati i test di volo per altri 18 mesi, prima che ne fosse avviata la produzione in serie verso la fine del 1971.\nCaratteristiche.\nPer la sua pesante corazzatura, i piloti sovietici lo hanno definito a suo tempo \"carro armato volante\". Ci\u00f2 nonostante, mentre la cabina resiste anche a colpi calibro 12,7\u00a0mm, il rotore di coda \u00e8 vulnerabile alle armi da fuoco, e gli ugelli di scarico non protetti posti ai due lati della fusoliera immediatamente sotto il rotore lo rendono un facile bersaglio per i missili a guida termica come gli Stinger.\nCostretto dalla motoristica e dalla mole a volare a quote medie, era un facile bersaglio per missili anti-aerei a ricerca termica.\nUso in combattimento.\nDurante la Guerra Fredda erano considerati con timore dalla NATO: infatti un gran numero di queste \"cannoniere volanti\" (altro nomignolo oltre al russo \"Gorbach\", \"il Gobbo\") vennero schierate nel settore europeo. Furono impiegati attivamente e con ottimi risultati nella guerra Iran-Iraq, dai Libici in Ciad, dai siriani in Libano contro gli Israeliani. Nelle prime versioni il Mil Mi 24 (battezzato in codice NATO Hind che vuol dire \"cerva\") presentava una carlinga differente con abitacolo unico per i tre uomini di equipaggio (pilota, puntatore e motorista). In seguito venne adottata la soluzione con pilota e puntatore su posti in tandem sotto cupole separate e il rotore di coda venne spostato dal lato destro al lato sinistro (Per l'abitacolo in tandem e le sue enormi dimensioni, le truppe sovietiche soprannominarono \"coccodrillo\" il Mi-24D).\nGuerra afghana\nNonostante il Mil Mi-24 Hind fosse gi\u00e0 stato impiegato in conflitti prima dell'Invasione dell'Afghanistan nel 1979, la campagna afghana diede la prima vera possibilit\u00e0 ai piloti russi di poter valutare questo apparecchio in uno scenario realistico. Dopo qualche difficolt\u00e0 iniziale a causa della strategia errata adottata dai piloti, che volavano a bassa quota sugli altopiani afghani, dove il velivolo risentiva delle prestazioni inferiori provocate dall'alta quota e dal clima torrido, subendo alcune perdite, cambiarono il loro approccio. Il Mil Mi-24 non era adatto al volo radente, troppo pesante e troppo ingombrante rischiava di schiantarsi nelle strette gole montagnose, ma poteva bens\u00ec sorvolare ripetutamente il campo di battaglia attaccando con il pesante armamento di cui era dotato. I piloti russi iniziarono quindi ad effettuare attacchi simili a quelli che poteva eseguire un aereo, sorvolando il campo di battaglia a pi\u00f9 riprese e sfruttando l'elevata velocit\u00e0 di crociera del velivolo. Fu allora che si rese necessario sostituire la mitragliatrice direzionabile a canne rotanti da 12\u00a0mm con un'arma pi\u00f9 pesante. Dal momento che l'elicottero non rimaneva pi\u00f9 in hovering per sferrare gli attacchi ma sorvolava il bersaglio ripetutamente, la mitragliatrice montata sotto il muso fu sostituita da due mitragliatrici pesanti da 30\u00a0mm fisse sul lato destro della fusoliera.\nUno dei problemi maggiori emerse quando americani e inglesi iniziarono a rifornire i ribelli con missili Stinger a guida termica. L'elevata potenza dei motori aveva come conseguenza l'emissione di una grande quantit\u00e0 di calore. A ci\u00f2 si aggiunse il fatto che le prime versioni impiegate in Afghanistan non erano dotate di sistemi per sopprimere le radiazioni infrarosse. Il risultato fu che questi enormi apparecchi erano facili bersagli e molti andarono persi. Quando successivamente si dotarono gli elicotteri di sistemi per la soppressione dell'emissione infrarossa, che altro non erano se non miscelatori di aria che mescolavano l'aria fredda esterna con il getto caldo che usciva dalle turbine, le perdite si ridussero, ma rimasero comunque elevate, visto anche l'alto numero di missili che l'occidente forn\u00ec ai guerriglieri.\nUn numero considerevole di Mil Mi-24 fu poi anche impiegato nei dintorni dell'aeroporto di Kabul per proteggere gli aerei da trasporto che atterravano e decollavano. Prima di ogni atterraggio e decollo, gli elicotteri sorvolavano la zona intorno all'aeroporto alla ricerca di possibili ribelli armati di missili Stinger. Durante la fase di decollo del velivolo da trasporto gli elicotteri lanciavano flares per ingannare un eventuale missile che era stato lanciato contro il velivolo in fase di decollo. Se necessario il pilota per proteggere il velivolo aveva anche ricevuto l'ordine di mettersi sulla linea di fuoco nemica, affinch\u00e9 venisse colpito il suo elicottero al posto del velivolo da trasporto. A causa di questo ordine, le unit\u00e0 assegnate alla protezione dell'aeroporto di Kabul avevano anche ricevuto il soprannome di unit\u00e0 Matrosov, in ricordo dell'eroe sovietico della seconda guerra mondiale, che si pose sulla linea di fuoco di una mitragliatrice tedesca per proteggere l'avanzata dei suoi commilitoni.\nComplessivamente si pu\u00f2 per\u00f2 dire che questo apparecchio ha dato buona prova di s\u00e9, anche grazie alla sua pesante corazza che in pi\u00f9 di una occasione ha salvato l'equipaggio e al suo pesante armamento. Nonostante potesse trasportare otto soldati armati, ci si rese conto che operare con soldati a bordo non risultava particolarmente vantaggioso. Per l'equipaggio era solamente un fattore di distrazione in pi\u00f9, mentre l'apparecchio risultava pi\u00f9 pesante e meno manovrabile. Si prefer\u00ec quindi ricorrere all'aiuto degli Mil Mi-8 che trasportavano la fanteria mentre i Mil Mi-24 fornivano la potenza di fuoco necessaria per proteggere gli altri elicotteri. Il vano di carico, che rimase quindi libero, fu occupato da un terzo membro dell'equipaggio che, dotato di due mitragliatrici su entrambi i lati, andava ad aumentare la gi\u00e0 imponente potenza di fuoco di questo elicottero, permettendo all'apparecchio di attaccare anche obiettivi che si trovassero ai suoi lati.\nTuttavia, le dimensioni pi\u00f9 che ingombranti del velivolo ostruivano quasi completamente la visione posteriore del pilota. Per rimediare a questo difetto vennero proposte varie soluzioni: l'apertura di un portellone sul retro, ad esempio, si rivel\u00f2 pressoch\u00e9 controproducente, dal momento che la polvere e i fumi in uscita dalle turbine venivano risucchiati durante il volo all'interno del vano di carico. L'elicottero venne dunque dotato di specchietti retrovisori.\nGuerra Iran-Iraq\nIl Mil Mi-24 fu anche impiegato nella guerra tra Iran e Iraq dalle forze armate irachene. Ancora una volta la sua corazza resistente e il suo armamento pesante risultarono indispensabili per contrastare le forze armate iraniane. Ci\u00f2 nonostante gli Hind iracheni non si dimostrarono particolarmente efficaci nei confronti di veicoli corazzati. Armati solamente con dei vetusti missili 9M17 Skorpion non furono in grado di contrastare in modo efficace le forze armate iraniane. Gli iracheni svilupparono quindi una nuova tattica d'attacco, attaccando le colonne corazzate con Mil Mi-24 che tenevano occupate le difese aeree e con degli A\u00e9rospatiale Gazelle francesi, armati di missili Tow, potevano arrecare gravi danni ai veicoli corazzati iraniani.\nDurante questo conflitto ci furono anche numerosi scontri tra gli AH-1J Sea Cobra iraniani e i Mil Mi-24 iracheni. Complessivamente durante il conflitto andarono persi 6 Mil Mi-24 iracheni, mentre gli iraniani persero 10 AH-1J Sea Cobra. Nonostante i numerosi scontri verificatesi fra i due elicotteri, le perdite modeste da entrambi i lati non permettono di trarre conclusioni su quale dei due velivoli fosse superiore.\nOperazione Mount Hope III\nL'operazione Mount Hope III \u00e8 stata un'operazione segreta condotta dal 160\u00ba Special Operations Aviation Regiment statunitense. Obiettivo dell'operazione era il recupero di un elicottero d'attacco di fabbricazione sovietica Mi-24 \"Hind\"D catturato dalle truppe ciadiane nel corso degli scontri legati al conflitto tra Libia e Ciad. Nella notte tra il 10 e l'11 giugno 1988 due Chinook del 160\u00ba, dopo un volo di quasi 500 miglia, arrivarono a Ouadi Doum ove si trovava l'elicottero libico, lo sollevarono e, dopo aver effettuato durante il volo di rientro due rifornimenti di carburante con l'assistenza di due C-130 Hercules, fecero ritorno alla loro base di partenza a N'Djamena senza essere scoperti, ove il Mil Mi-24 Hind D fu caricato su un aereo da trasporto pesante Lockheed C-5 Galaxy per essere poi trasportato negli Stati Uniti e analizzato con cura. La missione fu condotta completamente all'interno del Ciad con l'appoggio segreto del governo di quel paese.\nVersioni.\nMi-24 \"Hind-A\": versione originaria con abitacolo per 3 persone. La sua arma di base era una mitragliera pesante a canna singola sistemata sotto il muso, a cui si aggiungevano 4 lanciarazzi e 4 missili AT-2.\nMi-24 \"Hind-B\": primo aggiornamento della versione Hind-A priva di mitragliera.\nMi-24 \"Hind-C\": versione da addestramento\nMi-24 \"Hind-D\": versione con muso ridisegnato e mitragliera a 4 canne rotanti calibro 12,7 mm, capace di sparare fino a 4000 colpi al minuto e dotata di sistemi di puntamento migliorati rispetto al modello precedente. L'armamento si basa su 28 razzi da 57 mm HE o HEAT e 4 missili anticarro AT-2 Swatter. \u00c8 inoltre possibile come su tutte le restanti versioni alloggiare 8 uomini armati.\nMi-25: versione da esportazione dell'Hind-D\nMi-24V \"Hind-E\": versione del 1976 con sistemi di volo migliorati e missili supersonici AT-6 Spiral, capaci di colpire a 5\u20136\u00a0km di distanza e, limitatamente, anche con capacit\u00e0 anti-elicottero.\nMi-24P \"Hind-F\": versione con cannone fisso GSh-30K calibro 30 mm a doppia canna con una celerit\u00e0 di tiro di 2500 colpi al minuto installato sul fianco destro della fusoliera e munito di vistosi soppressori di vampa per evitare l'abbagliamento del puntatore.\nMi-35: versione da esportazione dell'Hind-F\nMi-35M: versione ognitempo prodotta a partire dal 2005 con nuova avionica e suite difensiva Vitebsk/President-S. 60 esemplari in forza alla VKS russa.\nMi-35P: versione sviluppata da Russian Helicopters dotata di nuova avionica, camere termiche, visori notturni, glass cockpit, telemetro laser, contromisure elettroniche,suite difensiva Vitebsk/President-S e nuovi missili contro-carro. Produzione in serie iniziata ad agosto 2020.\nUtilizzatori.\nOltre ad essere stato utilizzato da tutte le forze armate del patto di Varsavia, il Mil Mi-24 \u00e8 stato esportato in molti altri paesi. Degli oltre 2\u00a0000 esemplari costruiti dal 1978 in poi, ben 600 furono venduti a paesi che non facevano parte del patto di Varsavia. Inoltre, dopo la guerra del Golfo, gli USA hanno catturato almeno un esemplare di Mi-24, in seguito portato in territorio statunitense e utilizzato durante alcune esercitazioni come velivolo ostile. Di seguito sono riportati tutti gli operatori del Mil Mi-24.\nIl Mi-24 Hind nella cultura di massa.\nFilm.\nIn un film di azione sovietico degli anni '80, praticamente sconosciuto, compare un Mi-24 con la livrea della US Coast Guard."}
{"id": "533814", "revid": "121846384", "url": "https://it.wikipedia.org/wiki?curid=533814", "title": "Gymnopilus spectabilis", "text": "Il Gymnopilus spectabilis \u00e8 un fungo che cresce cespitoso prevalentemente su legname marcescente.\nDescrizione della specie.\nCappello.\nDai 6 ai 20\u00a0cm circa, convesso, poi espanso, spesso con umbone ottuso, margine sottile e per lo pi\u00f9 involuto, con residui di velo. Cuticola asciutta, dorata oppure color arancio, marrone in et\u00e0; ricoperto di squame fibrose color bruno.\nLamelle.\nFitte, decorrenti con un dentino, giallo sporco, poi ocra.\nGambo.\nRobusto, alto, anche di dimensioni enormi (Fino a 80\u00a0cm di lunghezza!), con base radicante, fibrosa, estremamente legnosa; color giallo oppure marrone, squamoso nella parte inferiore.\nAnello.\nMembranoso, ampio, color giallo, poi ruggine per via della sporata.\nCarne.\nCompatta, molto coriacea, fibrosa nel gambo, di colore giallo chiaro o giallo paglierino da giovane, giallastra o giallo-ocreaceo in et\u00e0 avanzata, color marroncino negli esemplari pi\u00f9 vecchi.\nSpore.\n7,5-10 x 4,5-6\u00a0\u00b5m, ruvide, ellissoidali. Color ruggine in massa.\nHabitat.\nPer lo pi\u00f9 cespitoso, cresce in folti gruppi sotto latifoglie ma anche sotto conifere, su vecchie ceppaie marcescenti, in particolare di eucalipto, leccio, pisotforo oppure pino.\n\u00c8 frequentemente preda delle larve, specialmente nel gambo.\nTarda estate, autunno inoltrato.\nCommestibilit\u00e0.\nTossico\nPu\u00f2 contenere, in quantit\u00e0 variabile, sostanze allucinogene e per tale motivo in Italia il consumo di questa specie \u00e8 vietato, al pari delle specie dei generi \"Stropharia\" e \"Psilocybe\".\nEtimologia.\n\"Spectabilis\" = rispettabile, per le dimensioni enormi che pu\u00f2 raggiungere (in altezza il \"cespo\" pu\u00f2 arrivare ad oltre il metro).\nSpecie simili.\nDifficilmente confondibile con altre specie anche in considerazione delle dimensioni ragguardevoli che pu\u00f2 raggiungere."}
{"id": "533815", "revid": "1318658", "url": "https://it.wikipedia.org/wiki?curid=533815", "title": "Basilica di San Pietro in Ciel d'Oro", "text": "La basilica di San Pietro in Ciel d'Oro (in coelo aureo) \u00e8 una chiesa di Pavia con dignit\u00e0 di basilica minore.\nSorta, forse sopra una precedente chiesa del VI secolo, all'inizio del VIII secolo in piena epoca longobarda \u00e8 menzionata per la prima volta dallo storico Paolo Diacono (720-799). Eretta in stile longobardo e in seguito ricostruita in stile romanico tra l'XI e il XII secolo, la basilica paleocristiana originale, San Pietro in Ciel d'Oro, cos\u00ec chiamata per via delle volte dorate, era sorta sul luogo ove era sepolto san Severino Boezio, filosofo e senatore romano fatto uccidere dal re ostrogoto Teodorico il Grande nel 525. Alcuni scavi archeologici effettuati nel 2018/2019 dietro l'abside della basilica, hanno portato alla luce murature riferibili all'abside del precedente edificio.\nInsigne esempio di architettura romanica lombarda e generalmente considerato, insieme alla basilica di San Michele Maggiore, il pi\u00f9 importante monumento religioso medievale della citt\u00e0 di Pavia, la chiesa venne riconsacrata da papa Innocenzo II nel 1132 dopo i grandi restauri di quel periodo in cui la chiesa era gi\u00e0 cadente per vetust\u00e0 e vanta grande prestigio e notoriet\u00e0 nel mondo cattolico in quanto ospita le spoglie di sant'Agostino d'Ippona e di san Severino Boezio (475-525), martire e Padre della Chiesa.\nViene citata da Dante nella Divina Commedia (\"Paradiso - Canto decimo\" vv. 124-128) in quanto sacra depositaria delle spoglie di Boezio e da Francesco Petrarca (\"Lettera del Petrarca a Giovanni Boccaccio\" in \"Seniles\", Lib. V, Lett. 1a), inoltre appare in una delle ultime novelle del \"Decameron\" (\"Torello e il Saladino,\" Novella IX, Giornata X) di Giovanni Boccaccio.\nCaduta in uno stato di rovinoso abbandono dopo le spoliazioni sacrileghe napoleoniche, la basilica venne restaurata fra il 1875 e il 1899.\nStoria.\nLa basilica fu fondata dal re longobardo Liutprando, su una precedente chiesa del VI-VII secolo, per ospitare le spoglie di sant'Agostino che erano state custodite fino al 722 a Cagliari nella omonima cripta, ove erano giunte nel 504 dalla citt\u00e0 di Ippona, attualmente in Algeria, al seguito di Fulgenzio di Ruspe, esiliato assieme ad altri vescovi del Nord Africa dal re vandalo Trasamondo. Il re Liutprando, infatti, temeva che i saraceni potessero trafugare una cos\u00ec importante reliquia nel corso delle loro frequenti scorrerie sulle coste del Mediterraneo.\nIl monastero fu affidato ai monaci \"colombaniani\" di san Colombano, fondatore a Bobbio nel 614 dell'abbazia di San Colombano. Da giovane studi\u00f2 e si form\u00f2 come monaco Paolo Diacono, storico e poeta dei Longobardi. Nel monastero sorse nel IX secolo anche un importante \"scriptorium\" e una scuola, guidata dal monaco irlandese Dungal, presso la quale, come ordinato nel capitolare olonense, emanato dall'imperatore Lotario nel palazzo reale di Corteolona nell'825, dovevano recarsi a studiare gli studenti provenienti da Milano, Brescia, Bergamo, Lodi, Novara, Vercelli, Tortona, Asti, Acqui, Genova e Como. Da X secolo il monastero godette di numerosi privilegi, tra i quali quello di essere soggetto solo all'autorit\u00e0 del papa. Nel 987 Maiolo di Cluny soggiorn\u00f2 nel monastero e ne riform\u00f2 i costumi monastici, mentre, non molti anni dopo, nel 1004, l'imperatore Enrico II trov\u00f2 riparo nel recinto fortificato del monastero (l'area della basilica fu inserita all'interno delle mura di Pavia solo nel tardo XII secolo) dalla furia dei pavesi, che non volevano che il sovrano fosse incoronato. Nel 1022 nella basilica si tenne un importante concilio (nel quale vennero prese decisioni sul celibato dei religiosi) presieduto da papa Benedetto VIII.\nL'importanza del monastero \u00e8 evidenziata dalle ingenti donazioni imperiali ricevute (tra IX e XII secolo) degli imperatori Ugo, Ottone I, Ottone II, Ottone III, Enrico II, Corrado II, Enrico III, Enrico V, Federico Barbarossa. In particolare, quest\u2019ultimo, con il diploma del 11 febbraio 1159 confermava al monastero il possesso di beni e diritti su possessioni intorno a Pavia, vari porti sul Ticino, su Lardirago (dove possedeva anche un castello), Villanterio, Pavone, Casei Gerola e Voghera nel distretto di Pavia, Fombio, Brembio, Secugnago, Bertonico, San Martino in Strada e Salerano nel Lodigiano, e su terre e chiese in Val Trebbia, nel Monferrato, a Firenze, in Val Camonica, in Val d'Ossola, a Bellinzona e in varie localit\u00e0 delle diocesi di Milano, Parma, Novara, Como, Vercelli, Torino, Asti, Alba e Ivrea.\nDopo il 1000, in epoca comunale i monaci colombaniani lasciarono il cenobio pavese a causa dei disordini e si trasferirono sull'Appennino ligure, dando vita al \"monastero di Pietramartina\" di Rezzoaglio; a Pavia rimasero attive due chiese dedicate al santo irlandese Colombano fino al XVI secolo, di cui solo di una (la chiesa di San Colombano Maggiore) ne \u00e8 rimasta traccia.\nLa ricchezza e i privilegi del monastero, spesso furono all'origine di dissidi con i vescovi di Pavia, scontri che furono particolarmente accesi durante gli anni dei vescovi Guglielmo d'Este e Guido II (1102- 1106).\nNel 1221 l'abate del monastero fu ucciso da alcuni monaci, a causa dell\u2019omicidio il papa Onorio III decise di trasformare il monastero in canonica e di affidarla ai canonici regolari di Santa Croce di Mortara. Poco pi\u00f9 tardi il papa Giovanni XXII affianc\u00f2 a questi i padri eremitani di Sant'Agostino, o agostiniani, dato che la basilica erano conservate le reliquie di Sant\u2019Agostino. Inizialmente i canonici regolari e gli agostiniani vissero nello stesso edificio, ma successivamente, per sanare i contrasti che questa situazione provocava, gli agostiniani eressero un loro convento dal lato opposto della basilica (1332), affacciato sul lato orientale della piazza omonima, mentre i lateranensi realizzarono un nuovo convento. Figura di spicco tra gli agostiniani fu Iacopo Bussolari che nel 1356 capeggi\u00f2 la rivolta che scacci\u00f2 da Pavia i Beccaria e instaur\u00f2 in citt\u00e0 un governo popolare che seppe resistere per quasi tre anni alle operazioni militari scatenate dai Visconti contro Pavia.\nNel 1365 Galeazzo II Visconti spost\u00f2 la sua residenza da Milano a Pavia, nel vicino castello Visconteo, dove install\u00f2 la sua corte, il Visconti, volendo richiamarsi al passato regio di Pavia decise di trasformare la basilica, che vantava credenziali sepolcrali del calibro del re longobardo Liutprando, del padre della Chiesa Sant\u2019Agostino e del filosofo Severino Boezio, in chiesa sepolcrale della dinastia. Nel 1361 Galeazzo II infatti concesse offerte alla chiesa e dall\u2019anno successivo finanzi\u00f2 l\u2019allestimento dell\u2019arca marmorea di sant\u2019Agostino. Da allora il privilegio della sepoltura all\u2019interno della basilica regia longobarda divenne uno \"status symbol\" della corte di Galeazzo II: qui furono infatti tumulati i consiglieri di Galeazzo Giovanni Pepoli e Roberto \"de Fronzola\", il duca di Clarence Lionello e marito di Violante, e vi furono inoltre celebrati i funerali del condottiero visconteo Luchino Dal Verme, morto nel 1367 a Costantinopoli. Galeazzo II stesso, per sua volont\u00e0, fu sepolto in S. Pietro in Ciel d\u2019Oro. Inoltre i monaci erano in stretti rapporti con la corte (il priore degli eremitani Bonifacio Bottigella fu confessore di Bianca di Savoia, mentre Dionigi da Cermenate, l\u2019abate dei canonici regolari, fu cappellano e confessore di Gian Galeazzo). La basilica rimase la principale chiesa sepolcrale della corte viscontea a Pavia sino alla fondazione della Certosa: tra il 1384 e l\u2019inizio del secolo XV vi furono infatti sepolti Francesco d\u2019Este, la figlia primogenita di Gian Galeazzo e Caterina Visconti, Violante Visconti e il condottiero ducale Facino Cane.\nNel 1465 la carica di abate della canonica fu dato in commenda e nel 1509 i canonici regolari furono uniti all'ordine Lateranense. Tra lateranensi e agostiniani esistevano ancora dei dissapori circa l'uso e l'officiatura della basilica: solo nel 1635 si giunse alla convenzione che gli agostiniani utilizzassero la navata destra, i lateranensi quella sinistra, mentre l'altare maggiore e il coro rimanevano in comune, alternandosi, mensilmente, i due ordini.\nI canonici lateranensi furono soppressi nel 1781 e per alcuni anni la canonica, posta alla sinistra della basilica, fu affidata ai francescani, ma nel 1799 il locale fu confiscato, destinato ad usi diversi. A loro volta gli agostiniani furono allontanati dal loro convento nel 1785, e vi subentrarono i domenicani, ma anche questo stabile nel 1799 fu confiscato.\nSi trovava nella parte nord del centro storico, all'interno di una zona chiamata \"Cittadella\", cinta da mura, che serviva per attivit\u00e0 militari (la zona \u00e8 molto vicina al Castello Visconteo). Il nome della basilica \u00e8 dovuto al fatto che la copertura dell'originaria chiesa, probabilmente a cassettoni o a capriate lignee a vista, presentava una sontuosa decorazione a foglia oro.\nAi lati della chiesa si trovavano due conventi; quello a nord era occupato dai canonici lateranensi, quello a sud dai monaci agostiniani.\nLa rovina napoleonica.\nNel 1796 le truppe al seguito di Napoleone Bonaparte entrarono in citt\u00e0 e spogliarono la chiesa, che fu sconsacrata e usata come stalla o deposito, mentre i frati venivano cacciati e i conventi affidati ai militari. L'Ottocento fu deleterio per l'edificio ormai all'abbandono: la navata destra e la prima campata della navata centrale crollarono e l'aula rimase aperta all'esterno, con gravissimi danni per gli affreschi sopravvissuti. Di fronte a questo stato, la \"Societ\u00e0 Conservatrice de' monumenti pavesi dell'arte cristiana\", sotto la presidenza di Carlo dell'Acqua, tratt\u00f2 con l'esercito il riacquisto della basilica e dell'antico convento degli agostiniani, avvenuto nel 1884.\nIl restauro e la riapertura al culto nel 1896.\nI lavori di restauro, affidati alla direzione dell'architetto pavese Angelo Savoldi, professore al Politecnico di Milano e Regio ispettore dei monumenti di Pavia, furono eseguiti fra il 1875 e il 1896 e riportarono il prestigioso complesso romanico all'antico splendore, salvandolo dall'imminente totale rovina ricostruendone le navate mancanti, la cripta ed eliminando altre manomissioni che nei secoli precedenti si erano susseguite sull'impianto medievale della basilica. Le opere si conclusero dopo la solenne riapertura al culto della basilica, avvenuta il 15 giugno 1896. Le spoglie di sant'Agostino, che erano state trasferite nel Duomo, furono riportate nella chiesa, assieme all'arca trecentesca destinata ad accoglierle.\nLa chiesa \u00e8 officiata dai monaci agostiniani, che sono tornati ad occupare l'antico convento.\nArchitettura.\nDella chiesa longobarda rimangono pochissimi resti, nascosti sotto la ricostruzione romanica terminata intorno al 1132. San Pietro in Ciel d'Oro si presenta, cos\u00ec, come molte altre chiese pavesi dell'epoca: un edificio in mattoni, a tre navate con transetto, abside e cripta.\nLa facciata a capanna \u00e8 scandita da due contrafforti che la dividono in tre zone, corrispondenti alle navate interne; il contrafforte di destra, pi\u00f9 spesso, ospita una scala interna che permette di accedere al tetto. La sommit\u00e0 \u00e8 coronata da una loggetta cieca e da un motivo ad archi intrecciati. La pietra (arenaria) \u00e8 usata solo per le parti pi\u00f9 importanti, come il portale, le finestrelle e gli occhi di bue. Lungo i contrafforti si notano le tracce di un antico nartece, o forse di un quadriportico, che precedeva l'ingresso alla chiesa.\nL'interno \u00e8 scandito da cinque campate, rettangolari nella navata centrale e quadrate nelle navate laterali. Rispetto alla basilica di San Michele Maggiore si percepiscono immediatamente le diverse proporzioni della navata centrale, pi\u00f9 larga, pi\u00f9 lunga e meno slanciata, la pi\u00f9 rigorosa successione dei pilastri, tutti grossolanamente a medesima sezione anzich\u00e9 alternati come nell'altra chiesa, e l'assenza dei matronei. Le campate dalla seconda alla quinta sono coperte da volte a crociera; la prima, pi\u00f9 alta, in funzione quasi di atrio interno (endonartece) o addirittura di falso transetto, \u00e8 coperta da volta a botte. Essa svolge anche funzioni statiche poich\u00e9 serve come appoggio per la facciata. Il diverso schema di coperture \u00e8 percepibile anche all'esterno, osservando il differente andamento delle falde. La volta a crociera della navata centrale fu rifatta nel 1487 da Giacomo da Candia. Le prime due campate della navata sinistra sono decorate da interessanti affreschi cinquecenteschi. Dopo l'arco trionfale, si apre il transetto, che, contrariamente a quello di San Michele Maggiore non sporge rispetto al corpo principale, ma occupa la profondit\u00e0 delle tre navate. Le tre navate sono chiuse, ad est, da absidi decorate esternamente con una loggetta cieca, similmente alla facciata, come d'uso nell'architettura romanica; il catino di quella centrale, pi\u00f9 grande delle altre due, \u00e8 decorato da un affresco Ponziano Loverini (1900) che riprende un antico mosaico, distrutto nel 1796. All'incrocio tra la navata centrale e il transetto si eleva la cupola ottagonale su pennacchi di tipo lombardo, racchiusa esternamente dal tiburio in cotto.\nLa cripta, rifatta durante i restauri ottocenteschi sulle tracce esistenti, occupa lo spazio del presbiterio e del coro ed \u00e8 collegata alla navata principale ed alle due laterali da quattro scale; chiusa ad est da un'abside, \u00e8 spartita in cinque navate da ventiquattro colonne che reggono volte a crociera, le quali sostengono, a loro volta, il pavimento dei due ambienti superiori. La cripta ospita le spoglie di Severino Boezio. Addossato alla parete di fondo, si nota l'antico pozzo, di cui si narravano propriet\u00e0 curative, gi\u00e0 esistente nel XII secolo e ripristinato nel corso dei restauri di fine Ottocento.\nDalla navata sinistra si accede alla Sacrestia Nuova, ampio ed arioso ambiente rettangolare in schietto stile rinascimentale, con volte a vela ottimamente affrescate;\nNella chiesa vi \u00e8 un pregevole organo a canne Lingiardi costruito nel 1913, modificato da Mascioni nel 1978 e restaurato nel 1990 dalla ditta Inzoli. Lo strumento \u00e8 a due tastiere e pedaliera ed \u00e8 contenuto in una sontuosa cassa in stile neogotico.\nArca di Sant'Agostino.\nNel presbiterio, prima del coro, si trova l\"'Arca di Sant'Agostino\", un capolavoro marmoreo del Trecento, scolpito da maestri comacini.\nSi tratta di un'opera gotica divisa in tre fasce: in basso, uno zoccolo contenente l'urna con i resti del santo; al centro, una fascia aperta, con la statua di Sant'Agostino dormiente e, in alto, l'ultima fascia, poggiata su pilastrini e coronata da cuspidi triangolari. L'intera opera \u00e8 decorata da pi\u00f9 di 150 statue, che raffigurano angeli, santi, e vescovi, e da formelle con la vita del santo.\nL'Arca fu commissionata nel 1362 sotto il priorato del pavese Bonifacio Bottigella, celebre professore dell'universit\u00e0 cittadina e stimato dalla principessa Bianca Visconti di Savoia.\nCripta e sepoltura di Severino Boezio.\nNella cripta della chiesa di san Pietro in Ciel d'oro sono ospitate le ossa di san Severino Boezio (475-525). Il filosofo autore del \"De Consolatione Philosophiae\", opera immortale, da lui scritta durante i due anni di esilio pavese. Venne fatto uccidere nell\u2019anno 525 d.C. dal re ostrogoto Teodorico.\nDi tale sepoltura parla anche Dante nella Divina Commedia, nel canto X del Paradiso ove si trova scritto:\nNel Paradiso di Dante, nel cielo del Sole, fra gli spiriti beati della prima corona, che in terra hanno brillato per la loro sapienza cristiana, accanto a filosofi, letterati, scienziati e uomini d\u2019azione, Dante colloca anche Severino Boezio, indicato attraverso la perifrasi \u201canima santa\u201d e cita espressamente la chiesa di \"Cieldauro\".\nLe ossa di Boezio sono collocate in una piccola urna di stile ravennate (eseguita da Antonio Cassi su disegno dell\u2019architetto Brusconi). Dietro l\u2019altare su una lastra di marmo \u00e8 riportato un epitaffio che celebra la sapienza di Severino Boezio e che \u00e8 attribuito a Gerberto di Aurillac, poi papa Silvestro II.\nAltre sepolture.\nOspita inoltre le tombe del mercenario condottiero Facino Cane (1360-1412), di alcuni consiglieri di Galeazzo II quali Giovanni Pepoli, Roberto de Fronzola, e di personaggi di spicco quali Lionello duce di Clarence (marito di Violante Visconti) e Francesco d'Este. Nel 1525 venne sepolto nella basilica anche il capitano del lanzichenecchi Eitel Friedrich III, conte di Hohenzollern, caduto durante la battaglia di Pavia.\nSecondo una tradizione locale, vi \u00e8 sepolto anche il re longobardo Liutprando (circa 690-744), alla base dell'ultimo pilastro della navata destra. Delle ossa furono rinvenute e riconosciute il 6 agosto 1895 dal conservatore del museo civico di Pavia Rodolfo Majocchi e da Carlo dell'Acqua, Presidente della \"Societ\u00e0 conservatrice de' Monumenti pavesi dell'arte cristiana\". Sul ritrovamento delle ossa tradizionalmente attribuite al re il Majocchi scrisse la monografia \"Le ossa di Re Liutprando scoperte in S. Pietro in Ciel d'Oro di Pavia\", Milano, 1896. Al momento della morte, Liutprando fu sepolto inizialmente nella chiesa di Sant'Adriano di Pavia (che si trovava vicino a Santa Maria alle Pertiche). In et\u00e0 comunale, i suoi resti, insieme a quelli del padre Ansprando, furono trasportati nella chiesa di San Pietro in Ciel d'Oro, dove fu eretto un monumento funebre formato da un sarcofago marmoreo, sopraelevato su colonne, sul quale era scolpita l'effige del re. Nel XVI secolo, tuttavia, a causa delle prescrizioni adottate con il concilio di Trento, il monumento fu smantellato e i resti del sovrano sepolti nel pavimento della chiesa. Nel 2018 le ossa sono state oggetto di un'indagine bioarcheologica e genetica. Le analisi hanno dimostrato che le ossa appartenevano a tre individui di ceto elevato, che mangiavano carne e possedevano una muscolatura molto forte e che risalgono al VI secolo e inequivocabilmente non possono appartenere a Liutprando, vissuto nell'VIII secolo Pavia, i misteri delle ossa di re Liutprando - Cronaca - ilgiorno.it."}
{"id": "533816", "revid": "1573940", "url": "https://it.wikipedia.org/wiki?curid=533816", "title": "Gargoyleosaurus parkpinorum", "text": "Gargoyleosaurus parkpinorum \u00e8 un dinosauro erbivoro vissuto nel Giurassico superiore (Kimmeridgiano, tra 155,7 e 150,8 milioni di anni fa), i cui resti fossili sono stati rinvenuti in Nordamerica.\nDescrizione.\nQuesto dinosauro rappresenta uno dei pi\u00f9 antichi, pi\u00f9 primitivi e pi\u00f9 piccoli anchilosauri, o dinosauri corazzati. Come il suo simile \"Mymoorapelta\", \"Gargoyleosaurus\" viveva accanto a dinosauri \"famosi\" come \"Apatosaurus\" e \"Stegosaurus\". Il gargoyleosauro possedeva un cranio piatto e allungato, dalle orbite arrotondate, lungo meno di trenta centimetri. Le molte caratteristiche primitive di questo animale hanno portato gli studiosi a classificarlo, nel 1998 (data della sua descrizione) come un anchilosauride primitivo. Probabilmente, per\u00f2, la famiglia a cui appartiene il gargoyleosauro \u00e8 quella dei nodosauridi, anchilosauri poco conosciuti e dalla vita geologica relativamente breve senza mazza caudale(si estinsero nel Cretacico inferiore). Si pensa che sia un anello di congiunzione tra le due famiglie."}
{"id": "533817", "revid": "22356", "url": "https://it.wikipedia.org/wiki?curid=533817", "title": "Gargoyleosaurus", "text": ""}
{"id": "533828", "revid": "292162", "url": "https://it.wikipedia.org/wiki?curid=533828", "title": "Trieste (Roma)", "text": "Trieste \u00e8 il diciassettesimo quartiere di Roma, indicato con Q. XVII.\nIl toponimo indica anche la zona urbanistica 2E del Municipio Roma II di Roma Capitale.\nL'area est del quartiere \u00e8 nota come Quartiere Africano, per la presenza di odonimi relativi alle colonie del Regno d'Italia.\nGeografia fisica.\nTerritorio.\nSi trova nell'area centro-nord della citt\u00e0.\nIl quartiere confina:\nStoria.\nIl territorio prima dell'urbanizzazione.\nLe prime testimonianze umane nella zona risalgono all'epoca preistorica, quando alcune popolazioni si stanziarono nell'area della \"Sedia del Diavolo\" e di \"Monte delle Gioie\". Posteriormente, in epoca storica, sul monte Antenne nacque un abitato sabino, i cui resti sono ancora oggi visibili; secondo la leggenda, \"Antemnae\" fu uno dei tre villaggi che subirono il celebre ratto delle Sabine. Dell'epoca romana arcaica e repubblicana non si possiedono molte attestazioni, mentre la zona diventa molto frequentata a seguito della costruzione di numerose catacombe, fra cui le antichissime catacombe di Priscilla, sorte sulla villa della gens Acilia.\nInoltre nella zona si trova parte del percorso della via Salaria, strada consolare di enorme importanza che univa Roma a Porto d'Ascoli, cos\u00ec chiamata per il commercio di sale che vi avveniva; la strada moderna omonima segue per\u00f2 il tracciato della \"Salaria Nova\", risalente ai tempi dell'imperatore Nerva.\nNegli anni seguenti l'Editto di Milano (313 d. C.) fu costruita una monumentale basilica dedicata a S. Agnese, la cui villa di famiglia sorgeva sulla Nomentana. Accanto ad essa, l'imperatrice Costanza fece edificare - nella seconda met\u00e0 del secolo - il proprio mausoleo. A causa delle sue grandi dimensioni la basilica and\u00f2 presto in rovina, tanto da indurre papa Onorio I (625-628) a commissionare l'attuale basilica in stile bizantino (Basilica di Sant'Agnese fuori le mura). Attorno a questi due monumenti, nel corso del Medioevo e all'inizio del Rinascimento sarebbe sorto il complesso dei Canonici Regolari Lateranensi.\nDurante il Rinascimento e i secoli successivi, nella zona dell'attuale quartiere sorgevano soltanto alcune ville nobiliari ed edifici rustici (casali); in uno di questi, sulla via Nomentana, soggiorn\u00f2 Giuseppe Garibaldi ai tempi della Repubblica Romana.\nUrbanizzazione e nascita del quartiere.\nIn seguito all'unit\u00e0 d'Italia, la zona di monte Antenne viene fortificata con ampi bastioni, fossati e con un'imponente polveriera: la sua posizione era infatti ottimale per difendere il lato settentrionale della citt\u00e0. Alle sue pendici, nel 1906 trova sede il \"Tennis Club Parioli\", ancora oggi in attivit\u00e0 e celebre per aver formato numerosi campioni.\nLa prima urbanizzazione del territorio avvenne con il piano urbanistico del 1909 dell'architetto Edmondo Sanjust di Teulada, ma il quartiere nacque ufficialmente nel 1926 con il nome Savoia, dalla vicina residenza reale (oggi Villa Ada); l'evento viene ricordato da una targa commemorativa oggi in via Topino, nei pressi di piazza Verbano.\nNei primi trent'anni del secolo la zona mantenne la destinazione a edilizia residenziale di qualit\u00e0, se non di lusso: \u00e8 il periodo dei \"villini\" e del Quartiere Copped\u00e8.\nNegli anni trenta comincia invece l'urbanizzazione intensiva. Grandi condomini non privi di pretese vennero costruiti sulle aree di ville lottizzate per questo scopo, come Villa Lancellotti e Villa Chigi (della quale resta oggi un parco pubblico ed una residenza privata): abitazioni destinate agli impiegati statali o edificazioni concesse a cooperative (ad esempio quella dei ferrovieri costitu\u00ec l'area vicina a piazza Crati). Fra il 1924 ed il 1930 viene costruito il Parco Virgiliano (o Parco Nemorense), ideato, come polmone verde per un quartiere ormai intensamente edificato, dall'architetto Raffaele De Vico, e inaugurato nel 1936 in occasione del bimillenario virgiliano.\nIn seguito alla nascita della Repubblica, nel 1946 il quartiere assunse il nome attuale, dall'omonimo corso che ne costituisce la via principale.\nNegli anni settanta la zona fu protagonista di una nuova speculazione edilizia, che fece sparire \"Tor Fiorenza\", una fattoria fortificata del Seicento nella quale venivano portati i bambini anemici per dissetarsi col latte.\nLa parte pi\u00f9 a nord del quartiere Trieste, da piazza Annibaliano verso la ferrovia Roma-Firenze, \u00e8 comunemente chiamata \"quartiere Africano\" in virt\u00f9 dell'odonomastica ispirata alle colonie africane del Regno d'Italia (via Tigr\u00e8, via Tripolitania, via Gadames, viale Libia) (v. \"infra\"). Il nucleo originario di tale \"subquartiere\", originariamente destinato alle famiglie dei ferrovieri, venne edificato nei primi anni venti, occupando un quadrilatero nell'area adiacente a via Tripoli. All'interno del suddetto quadrilatero, all'epoca decisamente isolato dal resto della citt\u00e0, erano state tracciate anche le vie Tobruk, Derna, Cirenaica, piazza Misurata e, fuori dal perimetro, le vie Benadir e Migiurtinia. Queste strade andavano ad aggiungersi alle vie Asmara e Massaua, traverse della via Nomentana, istituite poco prima, che collegavano la Villa Anziani.\nNel secondo dopoguerra il quartiere dei ferrovieri, che era costituito da una quarantina di edifici, venne completamente demolito. A testimonianza della sua presenza resta parte dell'impianto viario - a eccezione delle cancellate via Tobruk, piazza Misurata e via Derna (questo toponimo \u00e8 in realt\u00e0 attualmente utilizzato da una nuova strada) - e alcuni edifici d'epoca, villini di pregio e palazzetti pi\u00f9 popolari, sulle vie Beandir, Homs, Tripolitania, Cirenaica e Migiurtinia. Nel vecchio quartiere venne ambientato il film di Pietro Germi \"L'uomo di paglia\", del 1958, mentre intorno andava a completarsi, sull'asse viale Eritrea-viale Libia, il quartiere Africano come lo conosciamo oggi. Al posto del quartiere dei ferrovieri sono stati successivamente costruiti un edificio scolastico, alcuni edifici delle Ferrovie dello Stato, un parcheggio e due edifici residenziali.\nMonumenti e luoghi d'interesse.\nArchitetture civili.\nIl Quartiere Copped\u00e8.\nIn una zona adiacente a piazza Buenos Aires sorge il Quartiere Copped\u00e8, una piccola area edificata con stile Liberty-eclettico progettata dall'architetto Gino Copped\u00e8. Il portone di piazza Mincio 2, risalente al 1926, ultima costruzione di mano del maestro, \u00e8 inoltre copia fedele di una scenografia del film \"Cabiria\" del 1914.\nVilla Albani.\nLa villa Albani, detta anche Albani-Torlonia, che si estende tra via Salaria e viale Regina Margherita, \u00e8 stata per 50 anni il centro della cultura europea, tappa obbligata per i pi\u00f9 importanti viaggiatori, motore della nascita di fenomeni culturali come il Neoclassicismo e l'Archeologia intesa come Storia dell'Arte. La villa era stata fatta costruire alla met\u00e0 del XVIII secolo dal cardinale Alessandro Albani - nipote del papa Clemente XI, raffinato conoscitore di antichit\u00e0 e protettore di artisti, tra cui Anton Raphael Mengs - allo scopo di custodire le sue collezioni di arte antica, scelte su consiglio di Giovanni Winckelmann. Nacquero cos\u00ec il \"laboratorio del Neoclassicismo\", nel quale oper\u00f2 anche il Piranesi, e una \"Galleria d'Arte\", da secoli inaccessibile, che ospita opere di Nicol\u00f2 da Foligno, Perugino, Gherardo delle Notti, Van Dyck, Tintoretto, Ribera, Guercino, Giulio Romano, Borgognone, Luca Giordano, David, Vanvitelli.\nCinema.\nIl quartiere fu molte volte, e in diversi anni, scenario di molti film italiani.\nGeografia antropica.\nUrbanistica.\nNel territorio del quartiere si estende l'intera, omonima, zona urbanistica 2E e la parte ovest della 2D Salario.\nOdonimia.\nUna delle vie principali del quartiere \u00e8 via Nemorense, che trae il proprio nome dal lago di Nemi. Molte delle vie nelle vicinanze della stessa portano il nome di importanti laghi italiani. Altre vie portano il nome di fiumi italiani. La parte di quartiere comunemente denominata Quartiere Africano \u00e8 imperniata su 4 viali che portano il nome delle quattro colonie italiane in Africa, contornati da strade denominate con i nomi di citt\u00e0 e regioni storiche di tali colonie.\nPiazza Vescovio trae il proprio nome dall'omonima, antichissima localit\u00e0 nel comune di Torri in Sabina, in provincia di Rieti. Sebbene la corretta accentazione sia \"Vescov\u00eco\", si segnala una diffusa tendenza a pronunciare il toponimo come \"Vesc\u00f2vio\" a causa di un'errata interpretazione fonetica. Nei dintorni della piazza, molte vie richiamano toponimi di comuni o valli della Sabina. Varie strade sono dedicate poi ad aree geografiche abitate, in tutto o in parte, attualmente o in passato, da italiani, le quali per\u00f2 non sono mai politicamente entrate a far parte (o non sono pi\u00f9 comprese) all'interno dell'Italia (da alcuni ritenute Italia irredenta); o, viceversa, sono passate al Regno d'Italia dopo la vittoria sull'Impero austro-ungarico nella prima guerra mondiale (1918).\nNelle vicinanze di viale Somalia \u00e8 collocato un gruppo di vie i cui nomi sono stati attribuiti in onore di operisti o madrigalisti italiani.\nPiazza Annibaliano prende il nome dal marito dell'imperatrice Costanza, il cui mausoleo sorge a pochi metri dalla stessa.\nNelle vicinanze delle Catacombe di Priscilla sorgono via di Priscilla e via di Novella.\nLa piazza che circonda la cd. Sedia del Diavolo porta il nome del liberto di Adriano al quale fu innalzato il monumento sepolcrale, del quale oggi rimane il rudere, Elio Callistio."}
{"id": "533830", "revid": "124665407", "url": "https://it.wikipedia.org/wiki?curid=533830", "title": "Lesothosaurus diagnosticus", "text": "Il lesotosauro (Lesothosaurus diagnosticus ) era un piccolo dinosauro erbivoro vissuto nel Giurassico inferiore in Sudafrica e in Lesotho.\nDescrizione.\nQuesto dinosauro era lungo circa un metro, era dotato di lunghe zampe posteriori robuste, che gli permettevano con tutta probabilit\u00e0 una corsa veloce, zampe anteriori corte e una lunga coda forse irrigidita dai tendini. Il cranio era piccolo e dotato di grandi orbite, e i denti erano a forma di foglia. Il lesotosauro \u00e8 considerato uno dei pi\u00f9 primitivi dinosauri ornitischi mai ritrovati: tra le caratteristiche antiquate, l'assenza di tasche guanciali che avrebbero permesso di trattenere il cibo nella bocca e quindi di evitare in maggior misura la dispersione del cibo.\nEsso presentava zampe posteriori lunghe e veloci, arti anteriori corti, che usava per appoggiarsi a terra quando doveva mangiare, con 5 dita. La coda affusolata era indurita da tendini, il collo era molto flessibile e la testa aveva la sagoma di un triangolo allungato con, in posizione laterale, due grandi occhi. Quando mangiava si poggiava sulle zampe anteriori, pronto per scattare appena c'era traccia di pericolo.\nClassificazione.\nIl lesotosauro \u00e8 stato scoperto negli anni '70 del secolo scorso; alcuni anni prima, nel 1964, era stata scoperta una parte di mascella, sempre negli stessi luoghi, a cui era stato attribuito il nome di \"Fabrosaurus australis\". Molto probabilmente \"Fabrosaurus\" e \"Lesothosaurus\" sono lo stesso animale, ma la mancanza di caratteri diagnostici nella mascella trovata negli anni '60 non permette di includere il genere \"Lesothosaurus\" nel genere Fabrosaurus."}
{"id": "533831", "revid": "22356", "url": "https://it.wikipedia.org/wiki?curid=533831", "title": "Lesothosaurus", "text": ""}
{"id": "533840", "revid": "1573940", "url": "https://it.wikipedia.org/wiki?curid=533840", "title": "Arrhinoceratops brachyops", "text": "Arrhinoceratops brachyops era un dinosauro cornuto vissuto nel Cretaceo superiore nel Nordamerica.\nDescrizione.\nL'aspetto di questo dinosauro, esteriormente, \u00e8 quasi identico a quello del pi\u00f9 noto triceratopo. Le uniche differenze rilevanti sono la taglia minore (l'arrinoceratopo raggiungeva a malapena i 6 metri di lunghezza) e il collare pi\u00f9 lungo. L'arrinoceratopo apparteneva ai ceratopsidi, e come gran parte delle forme appartenenti a questa famiglia aveva sviluppato due lunghe corna sopra gli occhi per difendersi dai predatori. Il collare osseo non serviva tanto per difesa, quanto per display intraspecifico o per le inserzioni dei muscoli del collo. Un ulteriore corno sul naso era talmente piccolo che, nei primi esemplari noti, non era conservato (da qui il nome \"aspetto senza corno sul naso\"). Il suo parente pi\u00f9 prossimo sembrerebbe essere stato il grande \"Torosaurus\"."}
{"id": "533842", "revid": "1086846", "url": "https://it.wikipedia.org/wiki?curid=533842", "title": "Associazione Sportiva Roma 1959-1960", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1959-1960.\nStagione.\nNonostante le speranze alimentate all'inizio del campionato dai nuovi acquisti, su tutti quello del cannoniere argentino Pedro Waldemar Manfredini, la squadra, i cui campioni vengono accusati di essersi dedicati troppo alla \"Dolce vita\" della Roma dei primi anni sessanta pi\u00f9 che agli allenamenti, finisce con un nono posto in classifica. \u00c8 il primo anno da capitano di Giacomo Losi, dopo la rinuncia di Egidio Guarnacci indignato a seguito di una multa comminata dall'allenatore ai giocatori per il poco impegno sul campo.\nMaglie e sponsor.\nLa divisa primaria \u00e8 costituita da maglia rossa con colletto giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo, pantaloncini bianchi e calzettoni bianchi bordati di giallorosso. I portieri hanno due divise, una costituita da maglia bianca con colletto a polo giallorosso, pantaloncini viola e calze rosse bordate di giallo, l'altra con maglia nera con colletto a polo giallorosso, pantaloncini neri e calzettoni bianchi bordati di giallorosso.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 59/60\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "533843", "revid": "22356", "url": "https://it.wikipedia.org/wiki?curid=533843", "title": "Arrhinoceratops", "text": ""}
{"id": "533846", "revid": "767487", "url": "https://it.wikipedia.org/wiki?curid=533846", "title": "Arpioni", "text": "Gli Arpioni sono uno dei gruppi ska pi\u00f9 longevi e famosi della scena ska e della musica indipendente italiana. Fin dagli inizi della loro storia si sono caratterizzati per avere accostato brani \"leggeri\" e divertenti e uno stile musicale sempre melodico, godibile e assolutamente da ballare, con temi di impegno sociale e umano. La band si \u00e8 sempre spesa nel sostegno fattuale di campagne e iniziative di solidariet\u00e0, senza avere problemi a esplicitare un chiaro schieramento di parte, pur non essendo e non volendo essere definita \"militante\" in senso classico.\nStoria.\nCollettivo musicale composto da pi\u00f9 di dieci elementi, nato nel 1990 a Bergamo. Quasi subito inizia l'attivit\u00e0 live nelle situazioni pi\u00f9 diverse, facendosi apprezzare soprattutto dagli amanti dello ska.\nEssi nel corso della loro carriera hanno inoltre reinterpretato di alcuni classici italiani degli anni '60 tra cui spicca Operazione Sole, il primo brano ska italiano, lanciato nel 1966 da Peppino di Capri.\nDel 1999 la loro collaborazione con Laurel Aitken, uno dei padri nobili della musica giamaicana, attivo sin dalla fine degli anni cinquanta del novecento e non a casa noto come \"il Padrino dello Ska\"\nDopo la tourn\u00e9e del 2000 che li vide coprotagonisti al tempo del tormentone \"Me cago en l'amor\", sono tornati nel 2005 a esibirsi insieme nel Malacabeza tour per oltre 80 date.\n\u00c8 del 2005 l'ultimo album Malacabeza, nel quale ospitano numerosi amici, tra i qualiRoy Paci, Tonino Carotone, Valerio Mastandrea e Stefano Rosso. \nLa formazione della band nel corso degli anni sub\u00ec molte variazioni cos\u00ec che ogni loro lavoro risente delle influenze dei vari componenti alternativisi. Mentre resta costante la presenza di Stefano \"kino\", che sostitui Ugo Crescini, che ne fu cantante e cofondatore fino al 1994 e di cui restano poche testimonianze registrate, cos\u00ec come quella di Franco \"Skarpe\" Scarpellini, altro cofondatore e unico membro presente fino dagli inizi ininterrottamente nella formazione. Ferri e Scarpellini sono anche i maggiori autori dei brani originali della band e ne sono in qualche modo custodi della continuit\u00e0 e direttori artistici.\nDopo un periodo di inattivit\u00e0 durato otto anni, la band si \u00e8 riunita con una nuova formazione, iniziando una intensa attivit\u00e0 live che perdura e sta avendo un buon riscontro, radunando vecchi fan e formandone di nuovi.\nNel giugno 2018 \u00e8 stato rilasciato il brano \"Should I Stay or Should I go\", cover alla loro maniera della nota hit dei Clash. Il brano \u00e8 anche stata occasione per realizzare un video che affronta in modo ironico e per\u00f2 inequivocabilmente antirazzista la questione delle migrazioni. Un nuovo lavoro \u00e8 previsto in uscita per la primavera 2021\nCollaborazioni.\nLa band ha intrattenuto collaborazioni con artisti molto noti nella scena ska mondiale, come Laurel Aitken, Valerio Mastandrea, Stefano Rosso, Roy Paci, Raffaele Vannoli, Franco Bracardi e Tonino Carotone"}
{"id": "533848", "revid": "2039709", "url": "https://it.wikipedia.org/wiki?curid=533848", "title": "Carestia russa del 1921-1923", "text": "La carestia russa del 1921-1923, interess\u00f2 soprattutto la regione del Volga e del fiume Ural e caus\u00f2 la morte di circa 2 milioni di persone.\nLa carestia fu causata da una combinazione di effetti, con i danni provocati alla produzione agricola gi\u00e0 dalla prima guerra mondiale e, in seguito, dagli scontri della rivoluzione e della guerra civile con la sua politica del comunismo di guerra. Una delle siccit\u00e0 russe intermittenti colp\u00ec nel 1921 aggravando la portata della catastrofe nazionale. In molti casi il disinteresse delle amministrazioni locali, che si resero conto troppo tardi della portata del problema, contribu\u00ec alla tragedia. Ad esempio, nell'estate del 1921, met\u00e0 dell'area arabile della Crimea fu distrutta dalla siccit\u00e0, ma non furono richiesti aiuti fino a maggio dell'anno successivo.\nNelle aree colpite dalla carestia la fame era cos\u00ec dura che ci si chiedeva se mangiare il poco grano rimasto piuttosto che seminarlo. Ad un certo punto le agenzie umanitarie furono costrette a fornire cereali al personale delle ferrovie per far spostare i rifornimenti.\nStoria della carestia.\nLa Russia aveva sofferto per sei anni e mezzo a causa della guerra prima che iniziasse la carestia. L'ultimo anno della prima guerra mondiale sul fronte orientale si combatt\u00e9 sul territorio della Russia imperiale. Le guerre moderne mettono in ginocchio qualunque economia; ma per la maggior parte di quel periodo la Russia fu tagliata fuori dal commercio non soltanto con gli Imperi centrali ma, con la chiusura dei Dardanelli, anche dal resto del mondo. La fine delle esportazioni di grano avrebbe potuto significare l'avere i granai pieni, se non fosse stato per il peculato e la corruzione diffusa nella Russia imperiale.\nPrima della carestia tutte le parti coinvolte nella guerra civile russa del 1918-20 \u2014 i Bolscevichi, i Bianchi, gli Anarchici, le nazionalit\u00e0 secessioniste \u2014 avevano fatto uso dell'antica tattica della \"terra bruciata\": avevano razziato il cibo a chi lo produceva per darlo alle loro armate e ai loro sostenitori, e lo avevano negato ai nemici. \nNel giugno 1921 Michail Tucha\u010devskij, nominato in seguito Maresciallo, fu inviato a reprimere la ribellione di Tambov con autoblinde e cannoni. Egli ordin\u00f2 la cattura di ostaggi, in particolare i figli primogeniti, che sarebbero stati fucilati se le loro famiglie fossero state trovate in possesso di armi o avessero dato rifugio ai ribelli. L'ordine ebbe l'opposizione delle cariche maggiori e fu revocato dopo un mese.\nLa \"American Relief Administration\", che Herbert Hoover aveva formato per aiutare dall'inedia causata dalla prima guerra mondiale, aveva offerto assistenza a Lenin nel 1919 a condizione che avessero a disposizione la rete ferroviaria russa e che il cibo fosse distribuito imparzialmente; \nQuesta carestia, la ribellione di Kronstadt, rivolte contadine su vasta scala come la ribellione di Tambov e il fallimento dell'offensiva generale tedesca convinsero Lenin a rivedere la sua politica interna ed estera. Decret\u00f2 la Nuova politica economica il 15 marzo 1921. La carestia aiut\u00f2 anche a produrre un'apertura ad Occidente: Lenin stavolta consent\u00ec alle associazioni umanitarie di portare aiuto; fortunatamente gli aiuti di guerra non erano pi\u00f9 richiesti nell'Europa occidentale, e l'A.R.A. aveva gi\u00e0 un'organizzazione in piedi in Polonia per alleviare la carestia dell'inverno 1919-20.\nGli aiuti internazionali.\nSebbene non fosse stato richiesto ufficialmente alcun aiuto, ad una commissione di persone ben note senza ovvie affiliazioni partitiche fu concesso di inviare un appello. Nel luglio 1921 lo scrittore Maksim Gor'kij pubblic\u00f2 un appello al resto del mondo, nel quale affermava che milioni di vite erano minacciate dal cattivo raccolto. Alla conferenza di Ginevra del 15 agosto organizzata dalla Commissione internazionale della Croce Rossa, fu creata la \"Commissione internazionale per gli aiuti alla Russia\" con a capo il dottor Fridtjof Nansen e i suoi Alti commissari. Il principale membro era l'American Relief Association di Hoover, insieme con altri enti come l'American Friends Service Committee e l'Unione internazionale Salvate i bambini, il cui maggiore sostenitore era il fondo britannico Salvate i bambini.\nNansen si diresse a Mosca, dove firm\u00f2 un accordo con il Ministro degli Esterni sovietico Georgij Vasil'evi\u010d \u010ci\u010derin, che assegn\u00f2 alla sua commissione internazionale il pieno controllo delle operazioni. Allo stesso tempo si iniziarono campagne per raccogliere fondi in Gran Bretagna, con tutti gli elementi delle moderne campagne umanitarie \u2014 pubblicit\u00e0 a piena pagina sui quotidiani, raccolto di fondi locali e raccolte di fondi mediante film che mostravano gli effetti della carestia. Per settembre da Londra era stata mandata una nave con 600 tonnellate di rifornimenti. Il primo centro di distribuzione fu aperto a ottobre a Saratov.\nLa commissione d'aiuto riusc\u00ec a sfamare dieci milioni di persone, con il grosso degli aiuti provenienti dall'A.R.A., che era finanziata dal Congresso degli Stati Uniti; a confronto l'Unione internazionale Salvate i bambini riusc\u00ec al suo massimo operativo a sfamare persone. L'operazione fu un azzardo \u2014 diversi operatori morirono di colera \u2014 e non fu esente da critiche, incluso il Daily Express londinese, che dapprima neg\u00f2 la gravit\u00e0 della carestia e in seguito argoment\u00f2 che i fondi sarebbero stati meglio spesi per alleviare la povert\u00e0 in patria.\nIl periodo successivo.\nFran\u00e7ois Furet ha stimato che ci furono cinque milioni di morti nella carestia; a paragone, il peggiore raccolto della Russia zarista nel 1892 caus\u00f2 tra e vittime. \u00c8 anche vero che la crisi era seguita ad anni di raccolti normali o addirittura ottimi, contribuendo ad incrementare le riserve; il raccolto del 1888 era stato \"eccellente oltre la pi\u00f9 ottimistica speranza\". Inoltre avvenne in un clima di pace, commercio internazionale e ordine; non ci sarebbero state guerre in Russia fino al 1914.\nStrumentalizzazioni politiche.\nCome riportato precedentemente, la carestia russa del 1921-23 arriv\u00f2 alla fine di oltre sei anni di scompigli e violenza. Molte differenti fazioni politiche e militari furono coinvolte in quegli eventi, e la maggior parte avevano accusato i loro nemici di aver contribuito a creare la carestia, o addirittura di averne interamente la responsabilit\u00e0."}
{"id": "533849", "revid": "1745361", "url": "https://it.wikipedia.org/wiki?curid=533849", "title": "Exeter", "text": "Exeter \u00e8 una citt\u00e0 del Regno Unito, capoluogo della contea inglese del Devon.\nAntica \"Isca Dumnoniorum\", \u00e8 nota in cornico come \"Karesk\" e in gallese come \"Caerwysg\". Semidistrutta dai bombardamenti tedeschi durante la seconda guerra mondiale, conserva numerose testimonianze di tutta la storia inglese. Il principale monumento che ospita \u00e8 la sua cattedrale.\nStoria.\nLa citt\u00e0 fu fondata dai Romani con il nome di \"Isca Dumnoniorum\" nel 50 dopo Cristo. Si trattava della fortezza romana pi\u00f9 occidentale in Britannia. Durante il periodo sassone la citt\u00e0 (\"Exanceaster\") fu oggetto di diversi attacchi da parte dei vichinghi che la conquistarono brevemente in due occasioni, nell'876 e nel 1001. Fu contro un discendente dei vichinghi, il normanno Guglielmo il Conquistatore, che Exeter si ribell\u00f2 nel 1067. Guglielmo prontamente mise la citt\u00e0 sotto assedio che si arrese dopo soli 18 giorni. La citt\u00e0 \u00e8 ricordata nella storia inglese per il grande contributo di navi che diede per sconfiggere l'Invincibile Armata nel 1588. Il motto stesso della citt\u00e0, \"Semper Fidelis\", deriva da quel periodo.\nSuccessivamente, e sino alla fine della Guerra civile inglese, Exeter fu una citt\u00e0 assai florida grazie al commercio della lana. All'inizio della Rivoluzione industriale poteva contare sull'energia prodotta dal suo fiume. Successivamente, tuttavia, quando la forza vapore sostitu\u00ec l'acqua come forza propulsiva nel XIX secolo Exeter si trov\u00f2 a essere troppo lontana dai rifornimenti di carbone. Per questo motivo la citt\u00e0 ebbe un periodo di declino significativo. Ci\u00f2 nonostante fu aperto un nuovo porto a Topsham, pi\u00f9 vicino al mare. Con l'arrivo del treno che la collegava prima a Bristol, poi a Plymouth e a Londra, la citt\u00e0 riprese il suo sviluppo.\nMonumenti e luoghi d'interesse.\nLa cattedrale di Exeter, il monumento pi\u00f9 importante della citt\u00e0, usc\u00ec gravemente danneggiata dai bombardamenti della seconda guerra mondiale. La cattedrale ha una architettura gotica del XIII secolo. All'interno c'\u00e8 una imponente successione di volte gotiche, la pi\u00f9 lunga del mondo. Di notevole interesse altre opere come la \"Ministrel Gallery\", il \"Great Screen\", il \"Bishop's Throne\" e la \"Lady Chapel\".\nLa \"Cathedral Close\", o cerchia della cattedrale, ospita abitazioni medievali, la \"Mol's Coffee House\", la piccola chiesa di \"St. Martin\" e la \"Ship Inn\", locanda storica, dove si fermava spesso l'ammiraglio/pirata Francis Drake che era originario del Devon. Nelle vicinanze, troviamo il centro della citt\u00e0, con il quartiere di Princesshay e di High Street; qui c'\u00e8 il \"Guildhall\", o municipio, la chiesetta di \"St. Pancras\", la pi\u00f9 antica della citt\u00e0 e l'abbazia benedettina \"St. Nicolas Priory\", del 1080, gravemente danneggiata.\nIl \"Royal Albert Memorial Museum &amp; Art Gallery\", contiene l'intera storia della citt\u00e0 e dell'arte del Devon tra il XVIII ed il XIX secolo, ed il \"Maritime Museum\", con le imbarcazioni storiche di tutto il mondo.\nInfrastrutture e trasporti.\nL'autostrada M5 collega Exeter con Taunton, Bristol, Birmingham; da Bristol poi vi \u00e8 l'intersezione con l'M4, che collega Londra al Galles. L'A30 permette un collegamento pi\u00f9 rapido tra la capitale inglese ed Exeter, mentre l'A38 collega quest'ultima con Plymouth e la Cornovaglia meridionale.\nAttraverso la stazione di Exeter Central e la stazione di Exeter St Davids due linee ferroviarie connettono Exeter con il resto dell'Inghilterra, la pi\u00f9 veloce \u00e8 la linea che partendo dalla stazione Paddington di Londra raggiunge il capoluogo del Devon via Reading e Taunton, da questa si stacca presso Bristol la \"Cross Country Route\" che collega il Nord con il Sud dell'Inghilterra; la seconda, pi\u00f9 lenta parte dalla stazione londinese di Waterloo e attraverso Basingstoke e Salisbury raggiunge Exeter.\nDa Exeter partono, inoltre, alcune linee minori per Exmouth, Paignton e Barnstaple. Ad est del centro di Exeter \u00e8 presente l'omonimo aeroporto, ex base della Royal Air Force, sul quale operano diverse compagnie aeree passeggeri e cargo con rotte nazionali ed internazionali."}
{"id": "533852", "revid": "767487", "url": "https://it.wikipedia.org/wiki?curid=533852", "title": "Kraftwerk 2", "text": "Kraftwerk 2 \u00e8 il secondo album in studio del gruppo musicale tedesco Kraftwerk, pubblicato nel 1972.\nDescrizione.\nL'album contiene sei tracce nelle quali si possono udire, come nell'album precedente, diversi tipi di sperimentazione musicale: occorre per esempio citare \"Klingklang\" (il cui nome ispir\u00f2 quello del loro omonimo studio di registrazione), che fu con \"Family Affair\" degli Sly &amp; the Family Stone il primo brano pop a presentare una batteria elettronica , \"Atem\", , e \"Harmonika\", realizzata sulla base di un campione di armonica acustica pre-registrato su nastro. \nTra i musicisti che hanno collaborato con il gruppo per questo album, vi figura anche il disegnatore Emil Schult (presente come bassista), \nLa copertina dell'album \u00e8 simile a quella del precedente, con la sola differenza del colore del cono, in questo caso verde fluorescente, e dell'aggiunta del numero \"2\" al di sotto della scritta \"Kraftwerk\".\nL'album \u00e8 stato pubblicato nel Regno Unito nel marzo del 1973 assieme all'album precedente, sotto l'etichetta Vertigo, e con una copertina differente, con raffigurata un'onda sonora celeste su sfondo blu scuro in luogo del cono stradale. L'album non \u00e8 mai stato ristampato ufficialmente n\u00e9 in CD, n\u00e9 in altri formati successivamente al 1979."}
{"id": "533855", "revid": "827882", "url": "https://it.wikipedia.org/wiki?curid=533855", "title": "Urania Fantasy", "text": "Urania Fantasy \u00e8 una collana editoriale dedicata ai romanzi fantasy di Arnoldo Mondadori Editore. Considerata \"figlia\" della collana fantascientifica \"Urania\", venne pubblicata dal 1988 al 2008 in varia forma e cadenza, per un totale di 96 volumi.\nStoria editoriale.\nLa collana ha vissuto alterne vicende editoriali.\nIl primo numero \u00e8 stato pubblicato l'8 giugno 1988, ma la collana venne sospesa all'uscita del 79\u00b0 numero, nell'ottobre del 1995. Gi\u00e0 dopo il 76\u00b0 numero (settembre 1994), comunque, la collana assumeva una cadenza irregolare.\nNell'agosto 2001 la collana si ripresent\u00f2 rinnovata nella veste grafica (pi\u00f9 simile alla collana \"Urania\", di cui figurava come supplemento) e la numerazione ripartiva da 1. La cadenza, per\u00f2, rimase sempre irregolare. Lo stesso accadde nell'aprile 2008, quando la collana ripart\u00ec di nuovo dal n. 1, fermandosi al n.2.\nDal 2007 al 2010, col titolo \"Urania - Le grandi saghe fantasy\", venne anche pubblicata una collana a parte dedicata al solo ciclo delle \"Cronache del ghiaccio e del fuoco\" di George R. R. Martin."}
{"id": "533858", "revid": "767487", "url": "https://it.wikipedia.org/wiki?curid=533858", "title": "QuartAumentata", "text": "I QuartAumentata \u00e8 un gruppo locrese (Reggio Calabria) di musica etnica/folk.\nBiografia.\nIl gruppo dei QuartAumentata nasce nel 1998 dall'incontro artistico di quattro musicisti calabresi provenienti da esperienze diverse (jazz, pop, classica): l'occasione dell'incontro \u00e8 la stesura delle musiche del progetto teatrale \"Gruppo Spontaneo\". Il nome della band trae origine dall'intervallo musicale di quarta aumentata, molto presente nella cultura musicale mediterranea e che caratterizza inconfondibilmente il loro sound.\nForti dell'esperienza teatrale, iniziano a comporre il loro primo album orientando la musica verso la riscoperta delle tradizioni musicali calabresi, ma rielaborate e contaminate da melodie, atmosfere e ritmi della World Music.\nA livello di testi i QuartAumentata si concentrano su temi intimisti e storie di vita quotidiana, narrati alternando l'uso dell'italiano a quello del dialetto calabrese."}
