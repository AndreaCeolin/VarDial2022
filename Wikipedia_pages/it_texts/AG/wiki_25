{"id": "548472", "revid": "3115", "url": "https://it.wikipedia.org/wiki?curid=548472", "title": "Pentatlon", "text": "Pentatlon \u00e8 un gioco televisivo a premi, trasmesso su Canale 5 il gioved\u00ec alle ore 20.30 a partire dal 3 ottobre 1985 al 18 giugno 1987, condotto da Mike Bongiorno con la partecipazione, fino al 10 aprile 1986 del noto ventriloquo Jos\u00e9 Luis Moreno e del suo corvo Rockfeller a commentare i fatti salienti della settimana in chiave ironica e fare da contraltare a Mike Bongiorno (memorabili sono i battibecchi tra Rockfeller e Mike, che si differenzia da Baudo per il suo dialogare pi\u00f9 diplomatico con il pupazzo).\nAutori della trasmissione sono lo stesso Mike Bongiorno, il noto paroliere Luigi Albertelli che funge in studio da giudice arbitro, e Illy Reale, mentre non compare lo storico \"signor No\" Ludovico Peregrini.\nProtagonista della sigla iniziale del programma \u00e8 il robottino Michele, che ha le sembianze e il volto di Mike, intento a districarsi tra le varie prove del quiz sulle note della sigla musicale, composta dal maestro Augusto Martelli; \"Pentatlon\" ha come sottotitolo \u00ab\"settimanale di quiz ed informazione\"\u00bb, in quanto tutte le domande, escluse quelle della materia di competenza dei singoli concorrenti, sono incentrate sull'attualit\u00e0 e sui fatti avvenuti la settimana precedente la registrazione dello show (che si solito avveniva di luned\u00ec). Cos\u00ec come per \"Superflash\", vengono presi a testo per le domande i giornali, quotidiani e settimanali, e non pi\u00f9 le classiche enciclopedie (ai concorrenti viene esplicitamente detto di leggere il \"Corriere della Sera\").\nIl programma si presenta agli occhi del telespettatore in maniera diversa rispetto ai soliti quiz di Bongiorno:\nLa scenografia, dal sapore tecnologico, composta di pareti trasparenti retroilluminate da moltissime luci, nonch\u00e9 da quadrati luminosi e molto colorati a velocissima intermittenza, viene allestita nell'area che oggi comprende lo studio 5 del centro di produzione Mediaset di Cologno Monzese e realizzata da Graziella Evangelista.\nA partire dal mese di ottobre del 1986, la trasmissione venne abbinata al Bingo, una grande tombola organizzata da \"Tv Sorrisi e Canzoni\".\nRegolamento.\nIl gioco, ispirato al pentathlon olimpico, prende questo nome perch\u00e9 esattamente come lo sport consiste in cinque prove molto diverse tra loro (introdotte ciascuna dal jingle delle \u00abtrombe olimpiche\u00bb) e ispirati ai grandi game show in onda negli Stati Uniti, da cui Mike ha sempre preso spunto. In ogni puntata partecipano come sempre 3 concorrenti, i quali possono decidere se giocare per la CULTURA (presentandosi quindi su una materia di competenza per l'eventuale raddoppio) o se giocare per la FORTUNA (affidandosi in questo caso ai dadi).\nI 5 giochi su cui si basa \"Pentatlon\" sono i seguenti:\n- la prima prova \u00e8 \"La ruota della fortuna\" (elaborazione del format statunitense \"Wheel of Fortune\"), inserita all'interno di \"Pentatlon\" per una questione di diritti (Mike voleva portare il format in Italia gi\u00e0 nel 1985, ma le richieste troppo esose dei produttori statunitensi fecero scivolare il progetto pi\u00f9 avanti).\nCompito dei concorrenti \u00e8 quello di indovinare il titolo dell'immaginario \u201cSettimanale di quiz e informazione\u201d proposto ogni settimana. Il gioco funziona nel modo che tutti conosciamo, ovvero girare la grande ruota (che compare spettacolarmente dal pavimento) divisa in spicchi che vanno da 100.000 lire ad 1.000.000 ed indovinare le consonanti presenti nella frase misteriosa. A differenza per\u00f2 del gioco che conosciamo, ci sono un paio di modifiche:\nDel gioco della Ruota vengono realizzate 2 partite.\n- La seconda prova \u00e8 \"Le opinioni degli italiani\", ispirato al programma americano \"Family Feud\" e gi\u00e0 visto in Italia nel 1980 nella trasmissione televisiva di Raiuno \"Flash\", sempre condotta da Mike.\nIl gioco delle Opinioni si basa sui risultati di sondaggi elaborati dall'Abacus e il compito dei concorrenti \u00e8 di individuare le 6 risposte che hanno avuto la pi\u00f9 alta percentuale.\nI concorrenti si affrontano 2 alla volta in tutte le combinazioni (concorrente 1 vs concorrente 2; concorrente 2 vs concorrente 3; concorrente 1 vs concorrente 3).\nOgni manche si svolge nella seguente maniera:\nappena Mike legge la domanda, chi si prenota per primo con il pulsante pu\u00f2 dare la sua risposta e, se la risposta \u00e8 una delle 6 voci oggetto del sondaggio, ha in mano il gioco. A questo punto il concorrente pu\u00f2 fare 2 cose:\n- pu\u00f2 decidere se giocare, con l'obbligo di dare tutte le risposte mancanti al sondaggio, potendo per\u00f2 commettere un massimo di 3 errori;\n- pu\u00f2 cedere la mano all'avversario, che ha a sua volta l'obbligo di dare tutte le risposte mancanti al sondaggio, con un massimo di 3 errori.\nSe chi gioca risolve il sondaggio, indovinando le 6 voci, vince il montepremi delle opinioni.\nSe invece chi gioca arriva a commettere il terzo errore, il gioco passa al concorrente avversario il quale, per vincere il montepremi delle opinioni, deve dare almeno 1 risposta che sia presente nelle voci mancanti, in caso contrario, la prova \u00e8 vinta concorrente che ha giocato, che si porta via il montepremi delle opinioni.\nIl montepremi in palio \u00e8 una somma variabile costituito dalla somma delle percentuali delle risposte indovinate nel sondaggio, moltiplicata poi per 30.000 lire; a tale somma va aggiunto poi un premio partita di 5.000.000 di lire. Ogni manche mette in palio dunque una somma massima di 8.000.000 di lire.\nAl termine delle 3 manches del \"Gioco delle opinioni\", il concorrente che ha il minor montepremi viene eliminato e vince un premio di consolazione di 2.000.000 di lire e partecipa di diritto al terzo gioco.\n- Il terzo gioco \u00e8 \"Le preferenze degli italiani\", chiamato successivamente \"La prontezza\". Il gioco della Prontezza \u00e8 quello abbinato a uno dei 2 sponsor della trasmissione e al relativo concorso, e a questo gioco partecipa una coppia costituita dal concorrente eliminato da \"Pentatlon\" e dal concorrente che ha partecipato e vinto il concorso dello sponsor e di cui \u00e8 stata estratta la cartolina.\nIl gioco \u00e8 molto semplice: i 2 concorrenti giocano uno per volta e si basa anche questo sulle percentuali di sondaggi; chi gioca deve dire la prima cosa che gli viene in mente su 5 argomenti (in massimo 30 secondi), elencati man mano. Ogni risposta ha la sua percentuale e lo scopo del gioco \u00e8 quello di arrivare ad una quota almeno del 200%, sommando le percentuali delle 5 risposte date dai 2 concorrenti (quindi un totale di 10 risposte). Se tale somma viene raggiunta o superata, ai partecipanti viene assegnato un premio di 10.000.000 di lire.\nNei periodi in cui il gioco della prontezza non \u00e8 abbinato agli sponsor, partecipa al gioco una persona del pubblico, scelta attraverso il sorteggio: inizialmente in palio vi \u00e8 un'automobile, successivamente venne ripristinato il premio di 10.000.000 di lire.\nIl gioco della prontezza verr\u00e0 mantenuto anche per il successivo \"TeleMike\".\n- La quarta prova, per i due concorrenti in gara \u00e8 \"Il gioco dei dadi\", anch'esso ispirato da un format americano. Un tavolone entra spettacolarmente dal corridoio, che si trova tra i due spalti della platea. Sui due angoli di un lato corto del tavolo ci sono i pulsanti dei due concorrenti, che emettono, quando sono premuti, un curioso suono di sirena calante e fanno illuminare una fila di lampadine sul bordo lungo del tavolo relativo al concorrente che si prenota. Prima di iniziare la manche, il tabellone elettronico distribuisce casualmente i numeri da 1 a 9 su una griglia 3x3. Successivamente Mike pone delle domande di attualit\u00e0, alle quali si pu\u00f2 rispondere previa prenotazione. Ogniqualvolta un concorrente risponde esattamente, oppure il suo avversario d\u00e0 una risposta errata, deve decidere se lanciare i due dadi o obbligare l'avversario a tirarli. Chi lancia i dadi ha l'obbligo di cancellare uno o pi\u00f9 numeri rimasti sulla griglia che assommino al punteggio indicato dai dadi. Se il concorrente ci riesce si prosegue con un'altra domanda, altrimenti ha perso la manche e il suo avversario guadagna 5.000.000 di lire. Premi aggiuntivi:\nDa notare che la scelta di tirare i dadi \u00e8 conveniente nella fase iniziale della manche, durante la quale sono presenti sulla griglia tutti o quasi tutti i numeri e le possibilit\u00e0 di cancellazione sono molte; man mano che si procede con il gioco rimangono sempre meno numeri, e conviene sempre pi\u00f9 cedere il tiro dei dadi all'avversario, che ha poche possibilit\u00e0 di cancellazione, quindi molte possibilit\u00e0 di perdere la manche. \u00c8 importantissimo, quindi, rispondere esattamente alle domande per avere in mano il gioco, nonch\u00e9 evitare di dare risposte errate, dando cos\u00ec il comando del gioco all'avversario.\nMolto spesso rimane un solo numero sulla griglia, e Mike \u00e8 estremamente divertito da questa situazione perch\u00e9 la domanda che sta per porre \u00e8 decisiva, in quanto chi \u00e8 obbligato a tirare i dadi (il pi\u00f9 delle volte, ragionevolmente, chi sbaglia la risposta o l'avversario di chi risponde esattamente), se \u00e8 sprovvisto di bonus, ha la sua sorte legata al punteggio che sarebbe uscito, sperando in un poco probabile colpo di fortuna che lo avrebbe \u00absalvato\u00bb.\nProbabilmente quello del tavolo dei dadi \u00e8 lo stesso meccanismo che faceva muovere il \"flipperone\" del primo \"Help!\", registrato nello stesso studio 5 di Pentatlon, fino alla primavera 1985.\nDi questa prova vengono effettuate 2 partite.\nA questo punto, il concorrente con il montepremi pi\u00f9 alto \u00e8 proclamato \"potenziale campione\" e accede alla fase finale del raddoppio.\n- \"Il gioco del raddoppio\" \u00e8 il momento finale della trasmissione: nelle prime 2 puntate, il raddoppio serve a decretare il campione: il concorrente che ha chiuso il \"gioco dei dadi\" con la somma pi\u00f9 alta \u00e8 il \"campione potenziale\" e tenta il raddoppio: se vi riesce diventa campione, se non vi riesce conquista il premio di consolazione per il primo posto pari a 5.000.000 di lire e d\u00e0 la possibilit\u00e0 al suo avversario di raddoppiare; se anche costui fallisce il raddoppio, vince un premio partita per il secondo posto di 3.000.000 di lire e viene eliminato. A questo punto il \"potenziale campione\" diventa campione ma con soli 5 milioni.\nSuccessivamente, il campione viene decretato al termine del gioco dei dadi e il raddoppio serve solamente al campione a raddoppiare la sua somma, garantendogli, anche in caso di fallimento del raddoppio, la partecipazione alla puntata successiva (il concorrente sconfitto vince comunque il premio di consolazione per il secondo posto pari a 3.000.000 di lire).\nIl raddoppio pu\u00f2 svolgersi in 2 modi:\n- chi sceglie di raddoppiare per la CULTURA si presenta su una sua materia di competenza e quindi si accomoda in cabina; Mike fa una lettura preventiva delle 5 domande sulla materia del concorrente (ognuna delle quali composta da varie 'sottodomande'), terminata la quale, il concorrente apre una busta, precedentemente consegnatagli, che riporta il testo delle domande, e che pu\u00f2 leggere per un massimo di 30 secondi, dopodich\u00e9 deve chiuderla ed iniziare a rispondere nel tempo di 1 minuto. Il minuto \u00e8 netto, nel senso che, al termine di ogni risposta, il tempo si ferma e riparte solo dopo che Mike legge la domanda successiva.\n- chi raddoppia per la FORTUNA, invece, gioca in solitaria un'ulteriore manche del gioco dei dadi, naturalmente senza dover rispondere alle domande di attualit\u00e0 con l'obbligo, al fine di raddoppiare, di cancellare tutti i 9 numeri della griglia di gioco. Il raddoppio con la fortuna \u00e8 sempre stato molto difficile, tant'\u00e8 che da met\u00e0 della prima stagione, chi raddoppia con il gioco dei dadi ha l'agevolazione di iniziare il raddoppio con l'ausilio di 2 bonus.\nModifiche.\nAl regolamento base di cui sopra sono state man mano apportate delle modifiche:\n- dalla puntata del 13 marzo 1986, per garantire a ciascun concorrente di avere comunque un premio minimo garantito e non concludere a 0 il gioco della Ruota, vengono inserite le DOMANDE PRELIMINARI: se un concorrente gioca per la CULTURA, si tratta di 5 domande sulla materia di competenza, ognuna delle quali consente di vincere 1.000.000 di lire;\nse un concorrente gioca per la FORTUNA, si sfida con Mike ai dadi su 5 lanci a testa. Ogni volta il concorrente supera il punteggio ottenuto da Mike vince 1.000.000 di lire;\n- partendo con le domande preliminari, viene accorciato il gioco della RUOTA, di cui viene disputata solo una manche e non pi\u00f9 2;\n- nella seconda edizione, iniziata il 2 ottobre 1986 viene modificato il Gioco delle Opinioni, che ricalca il regolamento della vecchia \"Inchiesta\" che si giocava a \"Superflash\": i concorrenti giocano in contemporanea sfidandosi sulla percentuale di favorevoli o contrari su 2 sondaggi di opinione. Il concorrente che si aggiudica il sondaggio, avvicinandosi di pi\u00f9 alla percentuale esatta, vince 10.000.000 di lire mentre, se dovesse indovinare la percentuale esatta, vince anche un premio en-plain di 2.000.000 di lire. Le inchieste vengono spesso accompagnate da filmati con interviste in giro per l'Italia realizzate da Cesare Cadeo, da Enzo Bottesini (ex campione del \"Rischiatutto\") o da alcune candid camera realizzate da Davide Mengacci; \n- sempre a partire dalla seconda edizione, il montepremi del \"Gioco della prontezza\" diventa ad accumulo: se capita che in una puntata il gioco non viene risolto, i 10.000.000 di lire in palio non vanno perduti, ma si accumulano a quelli della settimana successiva e cos\u00ec via fin quando il montepremi non viene vinto; \n- nell'ambito del \"Gioco dei dadi\", se al termine della prima manche c'\u00e8 tra i 2 concorrenti in gioco una distanza tale che il concorrente svantaggiato non pu\u00f2 pi\u00f9 recuperare il disavanzo, non viene disputata la seconda manche; in questo caso il concorrente in vantaggio viene proclamato subito campione al termine della prima manche e al suo montepremi vengono aggiunti altri 5.000.000 di lire (ovvero il premio partita della manche non disputata).\nLa casella della solidariet\u00e0.\nUna delle critiche mosse dai detrattori della trasmissione \u00e8 inerente alle vincite, considerate troppo alte. Ed effettivamente lo erano: se si considera che al precedente \"Superflash\" un raddoppio poteva valere un massimo di 30-35 milioni di lire a puntata, per \"Pentatlon\" tali somme arrivano quasi ad essere triplicate, e un raddoppio pu\u00f2 arrivare a sfiorare anche gli 80-90 milioni di lire a puntata. \u00c8 anche per questo che, ripresa da Superflash viene mantenuta la cosiddetta \"casella della solidariet\u00e0\", in base alla quale quando un campione raddoppia la sua somma, cede obbligatoriamente il 20% della stessa in beneficenza alla causa scelta dai responsabili della trasmissione, diversa ogni 3 mesi. Stessa somma \u00e8 garantita anche dalla produzione.\nNumerosissime sono state le associazioni aiutate da \"Pentatlon\" con la solidariet\u00e0: si ricordano la Lega del Filo d'Oro, le associazioni di parenti di carcerati, l'Associazione Italiana per la ricerca sul Cancro e l'Associazione Italiana per la lotta all'AIDS.\nI concorrenti.\nAltissime sono state le vincite realizzate a \"Pentatlon\": la somma pi\u00f9 alta \u00e8 stata vinta da Edoardo Pecar, che si presentava sulla storia della magia, che ha vinto complessivamente 303.800.000 lire, seguito dal signor Antonio Profeta (che si presentava sulla storia della Juventus) che vinse 250.180.000 lire e che fu protagonista successivamente di un duello sulla Juventus con Andrea Sabia, campione di \"Superflash\"; alle loro spalle Fabrizio Buia di Parma con 203.000.000 esperto della vita di Dino Zoff. Poi il medico milanese Roberto Landriani che vinse 163.600.000 e l'ultimo campione di \"Pentatlon\", il cantante folk del Nevada Wayne Tooker, che vinse 172.000.000 di lire.\nMeritano la menzione: Saverio Cosentino (che si presentava sulla vita di San Francesco) che fu il primo campione a superare quota 100 milioni, Giancarlo Soldi di Bonemerse (oggi un affermato regista) che vinse 75.820.000 lire, il giovane Lucio Malan (successivamente senatore per il gruppo di Forza Italia), la signorina Teresa Imperato di Portici che fu la prima a raddoppiare con il gioco dei dadi e vincere 62.000.000 di lire, seguita dal signor Dante Becchi che vinse, anche lui con i dadi, circa 65.000.000 di lire.\nInoltre: il signor Matteo Ghio, che si present\u00f2 alla veneranda et\u00e0 di 72 anni e vinse 81.600.000 lire rispondendo a domande sulle isole della Terra; Sergio Kiswarday di Trieste, che nel 1957 partecip\u00f2 e vinse a \"Lascia o raddoppia?\" e infine Alberto Fortini di Alessandria che vinse 5.000.000 di lire, ma che all'epoca aveva 10 anni: partecip\u00f2 infatti ad una puntata speciale di \"Pentatlon\" in onda il giorno di Natale del 1986 e giocata da 3 bambini (per la cronaca, rispondeva a domande sulla fiaba Il gatto con gli stivali).\nMenzione a parte merita il concorrente Gianluca Roncato di Bologna, che si presentava sulla storia del calcio attraverso le figurine Panini: quando partecip\u00f2 a \"Pentatlon\" nel 1986, venne eliminato al termine del gioco delle opinioni, vincendo per\u00f2 i 2.000.000 di lire del premio di consolazione e un'automobile con il gioco della Prontezza. Assieme ad altri 2 concorrenti, il giapponese Sumio Ebisuno e il signor Mario Cattafesta, venne ripescato come concorrente pi\u00f9 simpatico in occasione della puntata di gioved\u00ec santo del 1987, definita la puntata della \"redenzione\". Roncato vinse la puntata e and\u00f2 in cabina per raddoppiare solo che, al momento di dare le risposte, sostenne che il primo scudetto della Roma fu vinto nel campionato 1941-1942, risposta ritenuta errata. Uscito dalla cabina, Albertelli rivel\u00f2 che si era trattato di un clamoroso errore degli autori e che la risposta data era in realt\u00e0 corretta: Roncato ultim\u00f2 il raddoppio fuori dalla cabina e vinse la somma di 61.000.000 di lire e il diritto a partecipare a \"Pentatlon\" nella puntata successiva, affrontando il nuovo campione, il parmense Buia (che aveva sconfitto Pecar) e venendo sconfitto al gioco dei dadi. Da notare che Pentatlon risulta essere uno dei pochi quiz di Mike Bongiorno a non prevedere un torneo con i supercampioni delle varie edizioni.\nQuesto l'elenco dei campioni di Pentatlon (tra parentesi la materia di gioco e la vincita)\n- Pierpaolo Cristofori (Fortuna, 8.000.000)\n- Daniela Cosio (Fortuna, 13.000.000)\n- Saverio Cosentino (San Francesco da Paola, 103.700.000)\n- Giancarlo Soldi (Fumetti, 75.820.000 lire)\n- Lucio Malan (Storia greca, 8.000.000)\n- Alfonso Tufano (Ingrid Bergman, 8.000.000)\n- Luciano Tartaro (Adriano Celentano, 114.920.000)\n- Teresa Imperato (Fortuna, 71.160.000)\n- Sergio Kiswarday (Fortuna, 7.000.000)\n- Beatrice Biagi (Anton Cechov, 58.300.000)\n- Giorgio Ciofi (I promessi sposi, 8.000.000)\n- Roberto Landriani (Storia del tennis, 163.600.000)\n- Dante Becchi (Fortuna, 66.560.000)\n- Marina Terracciano (Fortuna, 13.000.000)\n- Mario Bianchi (Tarocchi, 52.560.000)\n- Daniela Trunfio (Storia del teatro, 8.000.000)\n- Gabriella Di Marzio (Numismatica, 8.000.000)\n- Antonio Profeta (La Juventus dal 1971, 280.180.000)\n- Alessandro Gennai (Football americano, 7.000.000)\n- Tatiana Barbieri (Fortuna, 86.920.000)\n- Fausto Lenzi (Alberi da frutta, 54.520.000)\n- Gianni Marri (Francesco Moser, 8.000.000)\n- Massimo Giacomazzi (Gigliola Cinquetti, 90.420.000)\n- Fabio Andrico (Buddismo tibetano, 218.620.000)\n- Carlo Massullo (Pentathlon moderno, 63.400.000)\n- Umberto Screpanti (L'aviazione italiana nella Prima Guerra Mondiale, 22.000.000)\n- Cristina Mancini (Luigi Pirandello, 65.000.000)\n- Matteo Ghio (Isole della Terra, 185.400.000)\n- Maria Loretta Pusceddu (I Malavoglia, 62.600.000)\n- Fra Sebastiano Bernardini (Il presepe, 144.400.000)\n- Manuela Querqui (Fortuna, 8.000.000)\n- Tiziano Maffei (Sai Baba, 88.000.000)\n- Barbara Adami Lami (Fortuna, 66.000.000)\n- Zeno Faccioni (La storia d'amore tra Benito Mussolini e Claretta Petacci, 63.000.000)\n- Giovanni Gangi (Fortuna, 7.000.000)\n- Silvio Colombo (Gli Etruschi, 63.000.000)\n- Manuela Bucci (Gli scout, 63.800.000)\n- Edoardo Pecar (Storia della magia, 303.800.000)\n- Fabrizio Buia (Dino Zoff, 203.200.000)\n- Gianluca Roncato (Storia del calcio attraverso le figurine, 66.000.000)\n- Marina Salvadore (I burattini, 63.000.000)\n- Carmelo Occhipinti (Il Padrino di Mario Puzo, 175.600.000)\n- Wayne Tooker (I banditi del West, 234.000.000)\nEsportazione del format.\nIl format, venne anche esportato nel 1986 in Francia, per l'emittente La Cinq dal titolo \"\", registrato sempre negli studi milanesi della Fininvest."}
{"id": "548477", "revid": "78649", "url": "https://it.wikipedia.org/wiki?curid=548477", "title": "MAMR", "text": ""}
{"id": "548478", "revid": "1501558", "url": "https://it.wikipedia.org/wiki?curid=548478", "title": "Io non ho paura (romanzo)", "text": "Io non ho paura \u00e8 un romanzo dello scrittore italiano Niccol\u00f2 Ammaniti, dal quale \u00e8 stato ricavato il film omonimo diretto da Gabriele Salvatores.\nNello stesso anno, il libro ha vinto il Premio Viareggio per la Narrativa.\nTrama.\nAcqua Traverse \u00e8 un paesino di campagna di poche case. \u00c8 estate e il caldo torrido spinge gli adulti a restare in casa; il paese e le colline vicine diventano cos\u00ec \"propriet\u00e0\" di sei bambini del paese che vi possono scorrazzare a piacimento: oltre a Michele Amitrano, il protagonista, di nove anni e il pi\u00f9 timido della compagnia, vi abitano la sorellina Maria, Antonio il capo della banda detto \"il Teschio\", Salvatore, Remo e Barbara.\nUn giorno, dopo una gara di velocit\u00e0 su per una collina coltivata a grano, Michele rimane indietro a prendersi cura della sorellina Maria e a cercare i suoi occhiali, e arriva in ritardo e deve fare una penitenza. Mentre \u00e8 occupato ad esplorare una casa abbandonata cade e scopre in un fosso nel terreno ben mimetizzato il corpo di un bambino; dopo aver creduto in un primo momento che fosse morto e poi che fosse pazzo (a causa delle frasi confuse e incomprensibili da lui pronunciate), Michele inizia a prendersi cura del piccolo prigioniero, andando di nascosto a trovarlo ogni giorno e portandogli del cibo. Poco per volta, un po' dalle confessioni del ragazzino e un po' dalla TV, viene a sapere che ha la sua stessa et\u00e0, si chiama Filippo Carducci, figlio dell'industriale lombardo Giovanni Carducci, ed \u00e8 stato rapito da una banda nella quale sembra avere un ruolo importante anche il padre di Michele. Capo dei malviventi \u00e8 Sergio, un losco individuo proveniente da Roma che si installa per qualche giorno nella casa della famiglia di Michele.\nUn giorno Michele va a trovare Salvatore e scopre che lui ha dodici squadre di Subbuteo; per averne una anche lui, gli racconta tutto di Filippo, a condizione che l'amico non sparga la voce. Salvatore per\u00f2 tradisce Michele a favore di Felice, il fratello maggiore del Teschio, e questi cattura e porta a casa sua Michele, salvo poi farsi prendere dai genitori che malmenano Felice. Arrivato a casa, Michele viene catechizzato dal padre al silenzio. Ben presto per\u00f2 il ragazzo si accorge che Sergio e i suoi complici sono braccati dalla polizia, e ora hanno intenzione di uccidere Filippo. Cos\u00ec, nottetempo, Michele raggiunge il nascondiglio dove si trova Filippo e lo libera, rischiando la propria vita. L'ultima drammatica immagine del libro \u00e8 lasciata intendere al lettore dall'ultima facciata: in essa si deduce che Pino abbia per sbaglio sparato al figlio scambiandolo per Filippo, e ora, sugli elicotteri, chiede agli stessi poliziotti, venuti per arrestarlo, di salvare il figlio.\nMichele Amitrano sopravvive. Lo si sa soltanto dal fatto che \u00e8 lui stesso il narratore dei fatti, 22 anni dopo gli avvenimenti."}
{"id": "548479", "revid": "21880", "url": "https://it.wikipedia.org/wiki?curid=548479", "title": "Sempreverde", "text": ""}
{"id": "548480", "revid": "36426", "url": "https://it.wikipedia.org/wiki?curid=548480", "title": "Tempio di Giove Anxur", "text": "Il tempio di Giove Anxur \u00e8 un tempio romano costruito su un'imponente sostruzione del I secolo a.C. sul monte Sant'Angelo, nella citt\u00e0 di Terracina, in provincia di Latina.\nGeografia e storia.\nIl monte Sant'Angelo, noto anche come monte Giove (per i Romani \"mons Neptunius\", 227 m s.l.m.) costituisce l'ultima propaggine dei monti Ausoni, che giunge fino al mar Tirreno, chiudendo a sud la pianura pontina.\nSulle sue pendici meridionali era sorto il centro ausonio di \"Terracina\", poi volsco con il nome di \"Anxur\" e conquistato definitivamente dai Romani alla fine del V secolo a.C.. Nel 329 a.C. la citt\u00e0 divenne colonia romana e nel 312 a.C. il monte fu aggirato alle spalle dal tracciato della nuova via Appia, tra Roma e Capua. A quest'epoca risalgono i primi terrazzamenti in opera poligonale, per l'erezione di un primo santuario, probabilmente legato al culto oracolare e forse non comprendente un tempio.\nAlla seconda met\u00e0 del II secolo a.C. si deve un rifacimento con una serie di ambienti addossati alla roccia a monte (cosiddetto \"piccolo tempio\").\nIn epoca sillana, agli inizi del I secolo a.C., si data una monumentale ricostruzione, con una cinta muraria e un campo militare per il controllo del passaggio della via Appia e il nuovo grande tempio, edificato su una scenografica terrazza di fondazione in opera incerta, con portico retrostante.\nDopo l'epoca romana il santuario fu distrutto e incendiato e i resti furono noti in epoca medioevale con il nome di \"palazzo di Teodorico\". Nell'alto Medioevo nella zona del cosiddetto \"piccolo tempio\" si insedi\u00f2 un monastero benedettino dedicato a San Michele Arcangelo, dal quale l'intero colle prese il nome attuale. In particolare un corridoio interno di sostruzione fu trasformato in chiesa, con affreschi del IX secolo. Altre strutture medioevali (resti di una torre quadrata e di mura di recinzione e tracce di frequentazione del XIII secolo) testimoniano la continuazione dell'uso militare della sommit\u00e0 del colle.\nL'area venne definitivamente abbandonata alla fine del XVI secolo, con lo spopolamento della citt\u00e0 di Terracina. Al 1894 risalgono i primi scavi, condotti dallo studioso locale Pio Capponi, seguiti da altri scavi di Luigi Borsari nel 1896.\nIl culto.\nLa tradizionale identificazione della divinit\u00e0 del tempio con \"Iuppiter Anxur\", divinit\u00e0 protettrice della citt\u00e0 e probabilmente oggetto di culto urbano, \u00e8 messa in dubbio sia dal ritrovamento di un'iscrizione recante il nome della dea Venere che dalla presenza di alcuni oggetti votivi (tra cui colombe in pasta vitrea) che recavano incisioni con dedica a Venus Obsequens.\nIl santuario minore (probabilmente il pi\u00f9 antico) doveva essere invece dedicato al culto della dea Feronia, forse introdotto nella regione gi\u00e0 all'epoca dell'occupazione volsca nel V secolo a.C. Tale culto \u00e8 infatti attestato anche in altri punti della citt\u00e0 e, le fonti antiche, ricordano la presenza di un fanum Feroniae (bosco sacro) presso monte Leano. Alla dea Feronia poteva essere stato dedicato il pi\u00f9 antico edificio templare, costruito sulla terrazza detta del \"piccolo tempio\" (del terzo quarto del II secolo a.C.), che dominava direttamente la citt\u00e0 e la sua pianura agricola, mentre la terrazza adiacente, trasformata in seguito per l'erezione del tempio successivo, doveva essere in un primo momento riservata all'oracolo.\nLa cinta muraria costruita a nord del santuario come sbarramento della via Appia, fu forse dovuta al pericolo determinato dal risalire di Silla verso Roma (83 a.C.) durante la sua lotta con Mario. La successiva vittoria di Silla determin\u00f2 forse il progetto edilizio che doveva rivoluzionare la struttura dell'antico santuario, aggiungendovi il grandioso tempio dedicato a Venere, protettrice della fortuna del dittatore e un nuovo culto destinato a mettere in ombra la pi\u00f9 antica divinit\u00e0, rivolto verso il porto e le attivit\u00e0 commerciali e non pi\u00f9 verso la citt\u00e0 e le attivit\u00e0 agricole del territorio.\nIl santuario.\nIl santuario, giunto fino a noi nel rifacimento di epoca sillana, comprende una terrazza superiore (\"campo trincerato\") con uso prevalentemente militare, e una terrazza inferiore, che ospita il grande tempio e il santuario oracolare. Verso ovest una terza terrazza (\"piccolo tempio\") presentava una serie di camere a volta, ornate da affreschi e fu in parte rimaneggiata per l'inserimento del convento di San Michele Arcangelo.\nIl \"campo trincerato\".\nLa parte alta del santuario corrispondeva alla zona militare, dotata di una cinta di mura con nove torri circolari che proteggeva il santuario e lo collegava all'acropoli della citt\u00e0. Il campo era costituito da un portico su tre lati di un piazzale aperto verso sud: alle spalle del braccio di fondo era un camminamento di ronda e una serie di cisterne collegate tra loro.\nAll'angolo sud-ovest del piazzale si trova un piccolo tempio \"in antis\" (con cella preceduta da due colonne tra i prolungamenti del muro della cella stessa).\nIl tempio.\nSulla grande costruzione inferiore sorgeva il \"grande tempio\" (18,70 x 32,58 m), con orientamento divergente da quello della terrazza e con la facciata volta quasi esattamente verso sud.\nL'edificio sorgeva su un alto podio, a cui si accedeva con una scalinata frontale di dodici scalini, che forse ospitava al centro l'altare. Il pronao, profondo quasi quanto la cella, aveva sei colonne corinzie in calcare sulla fronte e quattro sui lati.\nLa cella, a pianta quasi quadrata (14,10 x 13,60 m), era decorata all'esterno da sei semicolonne sui fianchi e sei sul retro, in muratura stuccata, addossate alle pareti. All'interno era un mosaico in tessere bianche, bordato da una semplice fascia nera, e sul fondo era il podio per la statua della divinit\u00e0. In un primo momento la cella era pi\u00f9 ampia all'interno, ma venne in seguito foderata da un muro interno di rinforzo, forse in seguito ad un incendio.\nLa terrazza del tempio.\nAlle spalle del tempio la terrazza, ricavata in parte nella roccia, era chiusa verso nord da un portico con lo stesso orientamento dell'edificio sacro. Questo, costruito contro la roccia della collina, era sopraelevato con tre gradini e dotato in origine di un colonnato, forse corinzio. L'interno doveva essere dipinto e costituiva luogo di sosta per i pellegrini.\nSul fianco occidentale del tempio si trovava il santuario oracolare: una roccia naturale isolata, con cavit\u00e0 all'interno collegate tra loro, che permettevano di far arrivare il soffio di aria all'esterno. La roccia fu rivestita da un basamento quadrangolare in opera incerta, che sosteneva un'edicola con quattro colonnine in laterizio con capitelli ionici in travertino. Ai piedi della roccia era stata scavata una fossa, dove negli scavi del 1894 si rinvennero numerose offerte votive in piombo. Il santuario oracolare era chiuso da un muro e accessibile solo dall'estremit\u00e0 del portico.\nDalla terrazza sul lato est una scala permette di raggiungere i tre ambienti coperti a volta al livello inferiore, i quali danno accesso alla facciata del basamento di sostruzione della terrazza. Questo, poggiato su un'ulteriore terrazza di fondazione e costruito in opera incerta, si presenta in facciata con dodici arcate che danno accesso ad altrettanti ambienti coperti da volte a botte e collegati da alti passaggi arcuati nei muri tra un ambiente e l'altro. Sul fondo alternativamente porte e finestre danno verso un lungo corridoio (largo circa 3,50 m) anch'esso coperto a volta e rivestito da intonaco.\nAlle spalle del corridoio si apre una grotta naturale, a un livello inferiore, successivamente regolarizzata, probabilmente collegata con il santuario oracolare.\nNella parte pi\u00f9 alta della terrazza, verso ovest, resta traccia di un pi\u00f9 antico muro di sostruzione in opera poligonale, che apparteneva alla pi\u00f9 antica fase del santuario, costituita da due terrazzamenti a livelli diversi, poi sostituiti dalla grandiosa sostruzione sillana per l'erezione del tempio.\nIl \"piccolo tempio\".\nVerso ovest un terrazzamento si pone all'arrivo dell'antica strada proveniente dalla citt\u00e0, che vi passava davanti. Vi si trovano nove ambienti voltati, costruiti in un'opera incerta, pi\u00f9 irregolare e probabilmente pi\u00f9 antica di quella del terrazzamento del tempio e aperti con arcate allungate, fiancheggiati da avancorpi pi\u00f9 sporgenti. Anche questi ambienti comunicano tra loro per mezzo di passaggi arcuati e si aprono verso l'esterno con ampie arcate come le successive sostruzioni della terrazza del tempio. Gli ambienti conservano tracce di affreschi in primo stile pompeiano (stucchi e dipinti imitanti un rivestimento marmoreo), attribuibili al terzo quarto del II secolo a.C.\nAllo stesso modo alle spalle di questi ambienti si apre un corridoio coperto a volta, attualmente in parte crollato. Alle spalle si aprono tre cisterne, la principale formata da due ambienti intercomunicanti. Nella parte superiore della terrazza resta traccia di un ambiente con pavimento in mosaico bianco e nero.\nAll'estremit\u00e0 orientale del corridoio interno si insedi\u00f2 la chiesa del convento di San Michele Arcangelo: di questa fase restano tracce di affreschi del IX secolo (\"Madonna con Bambino tra i santi Michele e Gabriele\" sulla parete di fondo, dove era posto l'altare). Resti di altri ambienti pertinenti al monastero, con basamenti per torchi e vasche, sono stati riportati in luce nel 1988 nella parte pi\u00f9 alta della terrazza.\nL'interpretazione di queste strutture \u00e8 incerta: si possono riferire a una prima fase del santuario, con l'erezione di un primo tempio, oggi scomparso per i successivi interventi altomedioevali, ovvero a ambienti di alloggio e di servizio.\nL'architettura.\nIl santuario di Terracina si inserisce nel quadro dei grandi santuari repubblicani del Lazio, costruiti tra la met\u00e0 del II e la met\u00e0 del I secolo a.C. in posizioni scenografiche e dominanti, su imponenti sostruzioni a terrazze.\nViene utilizzata la nuova tecnica edilizia del cementizio, recentemente elaborata a Roma, con le forme degli ordini architettonici, derivate dalla tradizione ellenistica. Il modello per la disposizione scenografica su terrazze digradanti pu\u00f2 riferirsi ai grandi santuari della citt\u00e0 di Pergamo, in Asia Minore, mentre i templi sorgono su alti podi e privi del colonnato sul retro (\"sine postico\", inutile per la prevalente visione frontale). Le terrazze sono spesso circondate da portici su tre lati e spesso le arcate e le volte si affiancano o vengono nascosti dai colonnati.\nIl Monumento naturale.\nDal 2000 il Tempio di Giove Anxur viene tutelato come monumento naturale, ed \u00e8 affidato in gestione dal Comune di Terracina.\nVideografia.\nNel Tempio di Giove Anxur \u00e8 stato girato il video della canzone di Luciano Ligabue, \"Happy Hour\"."}
{"id": "548481", "revid": "339392", "url": "https://it.wikipedia.org/wiki?curid=548481", "title": "Reattore materia-antimateria", "text": ""}
{"id": "548482", "revid": "1318658", "url": "https://it.wikipedia.org/wiki?curid=548482", "title": "Arrondissement di Oloron-Sainte-Marie", "text": "L\"arrondissement\" di Oloron-Sainte-Marie \u00e8 una suddivisione amministrativa francese, situata nel dipartimento dei Pirenei Atlantici e nella regione della Nuova Aquitania.\nComposizione.\nL\"arrondissement\" di Oloron-Sainte-Marie comprende 12 cantoni:"}
{"id": "548483", "revid": "93685", "url": "https://it.wikipedia.org/wiki?curid=548483", "title": "Un delitto in cielo", "text": ""}
{"id": "548484", "revid": "124451251", "url": "https://it.wikipedia.org/wiki?curid=548484", "title": "Rai Notte", "text": "Rai Notte era una struttura della Rai che curava la programmazione notturna di Rai 1, Rai 2 e Rai 3.\nStoria.\nNascita.\nRai Notte nacque nel 1996 come progetto di \"televisione notturna\", cio\u00e8 con una programmazione dai ritmi lenti e con una particolare attenzione alla cultura e alla riflessione sull'attualit\u00e0. La direzione viene affidata a Gabriele La Porta.\nNacquero cos\u00ec una serie di autoproduzioni (specialmente su Rai 2): \"Medicina per voi\", \"Inconscio, Magia e Psiche\" (programma di poesia e filosofia), \"Anima Good News\", \"L'avvocato risponde\" (dedicato alle questioni legali inviate dai telespettatori) e \"Quasi le sette\" (incentrato sulla politica). Alcune di queste trasmissioni erano condotte dallo stesso direttore.\nChiusura.\nL'omonima struttura \u00e8 esistita fino al 29 dicembre 2012. Nell'ottica di un taglio dei costi, venne presa la controversa decisione di smantellare la struttura e le autoproduzioni non vengono pi\u00f9 trasmesse.\nRai Notte da quel momento si trasform\u00f2 cos\u00ec in un contenitore televisivo con vari programmi d'archivio, documentari e repliche delle rubriche senza ovviamente pi\u00f9 la messa in onda delle autoproduzioni, trasmesso per l'ultima volta nella notte tra il 2 e il 3 gennaio 2013.\nProgrammazione.\nOrario di inizio.\nRai Notte andava in onda tutte le notti, ad eccezione dei giorni in cui vi erano le prove tecniche di trasmissione (le trasmissioni venivano in quel caso interrotte) o se erano trasmessi eventi sportivi (come ad esempio le Olimpiadi).\nLa programmazione iniziava approssimativamente nei seguenti orari:\nProgrammi.\nVenivano trasmessi specialmente programmi di videoframmenti, produzioni Rai del passato e film (in particolare il venerd\u00ec, il sabato e la domenica all'interno di \"Fuori orario. Cose (mai) viste\").\nRai Notte trasmetteva in diretta Rai News fino alle ore 7:00 su Rai 3 (ancora in onda), mentre su Rai 1 trasmetteva dalle 5:45 alle 6:10 il canale Euronews. Si dava spazio anche alle lezioni universitare di Rai Nettuno Sat Uno su Rai 2 ad orario variabile.\nAlcuni dei programmi che venivano trasmessi erano:\nAlcuni programmi, come il simulcast di Rai News 24 e \"Fuori Orario\", sono tuttora in onda nella programmazione notturna. Mentre su Rai 1 fino al 2016 andava in onda il simulcast di Euronews, questo \u00e8 stato poi sostituito con quello di Rai News 24; su Rai 2, invece, fino al 2014 venivano ancora trasmesse le videolezioni di Rai Nettuno Sat Uno, terminate dopo la chiusura della collaborazione con UniNettuno.\nDopo Rai Notte.\nIl palinsesto notturno dei tre canali generalisti Rai, fatti salvi alcuni appuntamenti come il simulcast dei canali Rai News (su Rai 3), \u00e8 stato radicalmente modificato.\nRai 1 ospita pertanto trasmissioni culturali come \"Sottovoce\", vari programmi di Rai Educational, vecchi variet\u00e0 televisivi e il programma \"Da Da Da\", inoltre il simulcast del canale Euronews \u00e8 stato rimpiazzato da quello di Rai News 24 per la prima mattina. Su Rai 2 le autoproduzioni giornalistiche e culturali sono state sostituite da film e TV movie affiancate a programmi di videoframmenti come \"Videocomic\". Su Rai 3, invece, continua ad andare in onda \"Fuori orario. Cose (mai) viste\", in particolare nel weekend."}
{"id": "548491", "revid": "119147100", "url": "https://it.wikipedia.org/wiki?curid=548491", "title": "Episodi di South Park", "text": "Elenco degli episodi della serie televisiva animata South Park. Le date fra parentesi sono riferite alla prima uscita negli Stati Uniti d'America.\nIn Italia fu trasmessa in prima visione a partire dal 6 gennaio 2000. Le prime quattro stagioni andarono in onda su Italia 1 fino al 2006. Le stagioni che vanno dalla 5 alla 9 sono state trasmesse su Paramount Comedy dal 2005 al 2006. Le successive stagioni vanno tuttora in onda sul canale satellitare di Sky Italia Comedy Central e in chiaro su MTV."}
{"id": "548505", "revid": "88740", "url": "https://it.wikipedia.org/wiki?curid=548505", "title": "Muro di Padova", "text": "Il muro di Padova o muro di via Anelli \u00e8 la denominazione con cui i media fanno riferimento alla barriera eretta in una zona di Padova verso la fine del 2006 per ragioni di ordine pubblico.\nCaratteristiche.\nIl termine usato dai media in realt\u00e0 \u00e8 impreciso non trattandosi di un muro in mattoni e cemento, ma di una recinzione lunga circa 80 metri ed alta 3 metri.\nLa barriera, innalzata a partire dal 9 agosto 2006, ha sostituito la recinzione che separava la parte posteriore del Complesso Serenissima (situato in via Anelli, nella prima periferia di Padova) dai giardini e cortili privati di pertinenza delle abitazioni situate in via De Besi, strada chiusa vicina al complesso, non direttamente comunicante con via Anelli. La recinzione originaria era stata quasi interamente abbattuta, ed i varchi erano utilizzati da diversi spacciatori e da eventuali avventori come passaggio per eludere la sorveglianza delle forze dell'ordine spesso presenti in via Anelli.\nLa recinzione \u00e8 stata realizzata usando pannelli di lamiera agganciati a montanti in ferro, mentre via De Besi \u00e8 stata chiusa al traffico non residenziale e al suo ingresso sono stati creati due posti di blocco per identificare eventuali trasgressori.\nEvoluzione urbanistica di Via Anelli.\nI palazzi-alveari della zona recintata furono pensati negli anni settanta come condomini di appartamenti di piccola metratura da destinare agli studenti universitari. Il progetto originario prevedeva la realizzazione di appartamenti con finiture di buon livello. Fino alla fine degli anni ottanta e anche nei primi novanta gli appartamenti furono abitati prevalentemente da studenti fuori sede.\nPer la sua posizione relativamente periferica e per la grande economicit\u00e0 di questa soluzione abitativa, via Anelli cominci\u00f2 ad ospitare una quantit\u00e0 sempre crescente di stranieri ed alla fine degli anni novanta quasi tutti gli italiani avevano abbandonato le propriet\u00e0. Con il tempo, per le difficolt\u00e0 di controllo degli stabili da parte delle forze dell'ordine, nella zona presero forma diverse attivit\u00e0 legate al commercio di droga e alla prostituzione che generarono attriti tra i diversi gruppi per la gestione delle stesse.\nGli interventi delle forze dell'ordine non riuscirono a cambiare la situazione e nel corso degli anni non sono stati tentati interventi di \"recupero sociale\" come invece \u00e8 successo in altre zone (ad esempio il quartiere \"Borgo nuovo\" di Verona). Per un lungo periodo l'opinione pubblica ha avuto l'impressione che le autorit\u00e0 tollerassero il fenomeno purch\u00e9 rimanesse confinato in via Anelli.\nGli amministratori locali ed i politici hanno sempre attribuito ai proprietari degli stabili la colpa del degrado, affermando che buona parte di questi avrebbero affittato gli appartamenti in nero o tramite prestanome. Finora nessun proprietario \u00e8 stato mai condannato per un qualche reato attinente a via Anelli.\nI 5 edifici dell'area recintata sono stati in seguito interamente sgomberati e l'assessorato alla casa e all'immigrazione ha fatto conseguentemente murare alcuni appartamenti per evitarne la rioccupazione. Nell'estate del 2019 viene completato l'iter del passaggio della propriet\u00e0 al comune e iniziano i lavori di bonifica dell'area dove sorger\u00e0 la nuova questura di Padova. Il 9 dicembre 2019 inizia l'abbattimento della prima palazzina (E), si prevede completamento dei lavori per il 2021.\nIl 28 novembre 2020 sono iniziati i lavori di smantellamento del muro.\nCritiche.\nLa costruzione della recinzione ha avuto una vasta eco mediatica anche a livello internazionale: qualche giornalista l'ha paragonata al Muro di Berlino affermando che il caseggiato si riducesse ad un ghetto e che tale provvedimento fosse un gesto di intolleranza e discriminazione.\nL'amministrazione comunale e i sostenitori della costruzione della recinzione hanno invece insistito sul fatto che la recinzione fosse stata costruita per ragioni di pubblica sicurezza, e che garantisse la mobilit\u00e0 degli abitanti dei condomini."}
{"id": "548508", "revid": "1318658", "url": "https://it.wikipedia.org/wiki?curid=548508", "title": "Arrondissement di Bayonne", "text": "L\"arrondissement\" di Bayonne () \u00e8 una divisione amministrativa francese, situata nel dipartimento dei Pirenei Atlantici, appartenente alla regione Aquitania-Limosino-Poitou-Charentes."}
{"id": "548510", "revid": "135224", "url": "https://it.wikipedia.org/wiki?curid=548510", "title": "Simbolo vessillologico", "text": "Un simbolo vessillologico \u00e8 usato dai vessillologi per indicare alcune caratteristiche delle bandiere, specialmente riguardo al loro adeguato utilizzo. I simboli usati comunemente corrispondono ai simboli internazionali di identificazione delle bandiere, creati da Whitney Smith.\nL'assemblea generale della Federazione internazionale associazioni vessillologiche (FIAV), celebrata ad Ottawa (Canada) nel 1981, riconobbe questo codice d'informazione e ne raccomand\u00f2 il suo uso a tutte le organizzazioni e individui che la compongono.\nUsi.\nPer indicare l'utilizzo delle bandiere si fa riferimento ad una griglia speciale, composta da sei riquadri che indicano i sei tipi di usi principali: , e che possono essere riempiti con un punto. Se il riquadro \u00e8 riempito con il punto, ci\u00f2 significa che l'uso della bandiera \u00e8 ammesso nella particolare occasione indicata dal riquadro stesso:\nCos\u00ec, ad esempio, il simbolo indica che la bandiera pu\u00f2 essere usata solo per le unit\u00e0 militari, siano esse terrestri o navali, mentre il simbolo indica che la bandiera \u00e8 usata sempre a terra.\nDi seguito sono riportate le 64 combinazioni possibili:\n / / / \n / / / \n / / / \n / / / \n / / / \n / / / \n / / / \n / / / \nPropriet\u00e0.\nAltri simboli sono utilizzati per indicare ulteriori caratteristiche delle bandiere."}
{"id": "548512", "revid": "767487", "url": "https://it.wikipedia.org/wiki?curid=548512", "title": "Codice Lieber", "text": "Il Codice Lieber, compilazione privata di diritto internazionale umanitario, fu riversato da Abramo Lincoln nel suo ordine esecutivo approvato il 4 aprile 1863 per lo svolgimento delle operazioni militati nel corso della guerra civile americana.\nVenne cos\u00ec chiamato perch\u00e9 ne fu autore il giurista Francis Lieber, che recepiva orientamenti e prassi di conduzione ordinata delle ostilit\u00e0 secondo i principi della \"guerra in forma\" proclamati il secolo prima dal gius-internazionalista Vattel.\nEsso codifica in circa 150 articoli le norme del diritto consuetudinario che gli stati maggiori degli eserciti in epoca moderna tendevano ad adottare nell'intento di condurre le guerre secondo metodi razionali coerenti con i principi della civilt\u00e0 alla quale appartenevano.\nAppare rimarchevole che, nei 'briefs' depositati dalle parti nel processo che condusse alla decisione della Corte suprema degli Stati Uniti d'America del 29 giugno 2004 su Guantanamo, il codice Lieber fosse pi\u00f9 volte citato, nonostante il fatto che nei successivi centoquarant'anni le sue elaborazioni siano state consacrate e sviluppate in una dozzina di Convenzioni internazionali (in primis quelle di Ginevra del 1949): evidentemente il valore di diritto interno conferitogli dal presidente Lincoln gli attribuiva - nella logica delle parti che agivano dinanzi alla massima Corte statunitense - un fondamento pi\u00f9 solido di molti altri testi internazionali che, sulla questione dei combattenti legittimi, registravano riserve del governo degli Stati Uniti (il quale addirittura non figura ancora come parte firmataria dei protocolli addizionali del 1977 alle Convenzioni di Ginevra)."}
{"id": "548521", "revid": "1745361", "url": "https://it.wikipedia.org/wiki?curid=548521", "title": "De Andre", "text": ""}
{"id": "548526", "revid": "287204", "url": "https://it.wikipedia.org/wiki?curid=548526", "title": "Mucchio d'ossa", "text": "Mucchio d'ossa (titolo originale: \"Bag of Bones\") \u00e8 un romanzo horror scritto da Stephen King e pubblicato per la prima volta nel 1998.\nSi tratta del primo romanzo dell'autore pubblicato con un nuovo editore dopo un rapporto ventennale con la Viking Press, interrotto per una questione puramente economica.\nLa scrittrice Amy Tan ha dichiarato che il libro \u00e8 pieno della \"voce arguta e ossessiva della potente immaginazione di King\". \"Mucchio d'ossa\" \u00e8 stato il primo libro di King a ricevere dai critici un'analisi letteraria profonda che va al di l\u00e0 di quella del genere horror.\nI suoi temi comprendono il processo di scrittura (il personaggio principale Mike Noonan ha il blocco dello scrittore), il potere della memoria (i fantasmi del passato di Noonan come quelli di Sara Laughs, l'inquietante casa sul lago in cui egli si trasferisce) e i segreti che si celano dietro la nostra banale vita quotidiana. Un elemento umano fondamentale, tuttavia, \u00e8 la lotta di una giovane vedova e di sua figlia per restare lontani dalle grinfie di Max Devore, figura di spicco della comunit\u00e0.\nTrama.\nIl protagonista / narratore, Mike Noonan, \u00e8 un affermato romanziere che vive a Derry, nel Maine, ed \u00e8 colpito da un grave blocco dello scrittore, dopo la morte improvvisa della moglie Johanna (detta Jo) per un aneurisma al cervello non diagnosticato in tempo. Mike \u00e8 scosso soprattutto per il test di gravidanza ritrovato addosso a sua moglie, che per\u00f2 non gli ha mai rivelato di essere incinta. La morte di Jo lo rende incapace di scrivere senza andare incontro ad attacchi di panico, tanto che, per mantenere l'agente e l'editore all'oscuro circa il suo blocco, Mike \u00e8 costretto a recuperare alcuni romanzi inediti composti anni prima, pur di rispettare gli impegni contrattuali.\nQuattro anni dopo la morte di Jo, Mike inizia ad avere incubi ricorrenti ambientati nella loro residenza estiva sul lago, nella citt\u00e0 non registrata di TR-90. Egli decide di affrontare le sue paure e si dirige in quella casa, nota alla gente del luogo come Sara Laughs. In citt\u00e0, Mike incontra una giovane vedova, Mattie Devore, e la sua figlioletta Kyra. Il marito di Mattie era il figlio di Max Devore, un uomo ricco e influente, che non ha mai approvato il matrimonio del figlio. Max vuole la custodia di sua nipote e Mike decide di assumere un avvocato come un atto di gentilezza verso Mattie. Mentre si affeziona sempre pi\u00f9 alla ragazza, Mike apprende da alcune persone che Jo spesso tornava in citt\u00e0. Quando Max Devore improvvisamente si suicida, Mattie e Kyra sembrano liberate dalla sua influenza. Mike ricomincia a scrivere, mentre sia lui che Kyra avvertono delle presenze nelle loro case. L'autore si rende conto che il fantasma di Jo lo assiste nella soluzione del mistero di Sara Tidwell, la cantante blues il cui spirito abita ancora la loro casa."}
{"id": "548527", "revid": "125162166", "url": "https://it.wikipedia.org/wiki?curid=548527", "title": "Dialetto bresciano", "text": "Il dialetto bresciano (pronunciato localmente o , scritto comunemente \"bres\u00e0\" o \"bress\u00e0\") \u00e8, insieme al bergamasco, al cremasco, ai dialetti delle zone confinanti delle province di Cremona e Mantova, un idioma del gruppo orientale della lingua lombarda, appartenente al ceppo delle lingue gallo-italiche. Il bresciano \u00e8 parlato, nelle sue diverse variet\u00e0, nel territorio della provincia di Brescia, nella parte nord-occidentale della provincia di Mantova (Castiglione delle Stiviere, Solferino, Medole, Castel Goffredo, Casalmoro, Asola), in quella sud-occidentale della provincia di Trento, nella valle del Chiese, valli Giudicarie e val Rendena\nCaratteristiche principali.\nLa maggior parte del lessico del bresciano ha origini latine, esattamente come nella lingua italiana: infatti, i dialetti del lombardo sono nati dal latino volgare parlato in quei territori abitati al tempo della colonizzazione romana da popolazioni di stirpi varie. Il territorio bresciano in particolare fu sede dei Galli Cenomani che si insediarono a loro volta sovrapponendosi alle popolazioni preesistenti, probabilmente di stirpe affine ai Liguri e agli Euganei nelle valli e da genti di origine etrusca nelle pianure.\nPi\u00f9 tardi il territorio bresciano fu invaso dai Longobardi, popolazione germanica originaria della Scandinavia meridionale, che hanno lasciato numerose tracce nel lessico.\nNell'evoluzione successiva, il bresciano ha accolto termini provenienti da altre lingue, quali principalmente l'italiano che \u00e8 ormai conosciuto e parlato dalla totalit\u00e0 della popolazione bresciana e dal quale provengono quasi tutti i neologismi, ma anche il francese (per esempio: \"s\u00f6f\u00f6r\" da \"chauffeur\", conduttore di vettura) e in tempi recenti l'inglese (per esempio: \"f\u00f3bal\" da \"football\", pallone da calcio, gioco del calcio; \"compi\u00f9ter\" da \"computer\", calcolatore elettronico eccetera).\nIl dialetto bresciano, come gran parte dei dialetti italiani e delle lingue minoritarie regionali italiane, fino a sessant'anni fa era il linguaggio di ogni giorno e conosciuto da tutti nella provincia di Brescia, poich\u00e9 poche persone conoscevano un italiano corretto. In particolare modo in provincia, dove fino agli anni sessanta il 70% dell'economia girava attorno all'agricoltura e all'allevamento, il bresciano era l'unico idioma conosciuto. Oggi, seppure permanga in larga misura accanto a un'ampia \nconoscenza dell'italiano, ha perso quella vasta variet\u00e0 di vocaboli, chiaramente diversi dall'italiano, che soprattutto in ambito agricolo rendevano classificabile ogni singolo utensile. \u00c8 possibile sentire vocaboli ormai desueti, in particolare relativi all'ambito agricolo, solo da persone di et\u00e0 avanzata. Tra le generazioni pi\u00f9 giovani \u00e8 in uso un dialetto fortemente contaminato dall'italiano.\nZona di diffusione.\nLa distribuzione del bresciano \u00e8 con buona approssimazione assimilabile con i confini provinciali. Poich\u00e9 la provincia di Brescia \u00e8 molto estesa, anche le variet\u00e0 dialettali sono numerose e risentono delle influenze degli idiomi parlati nelle province confinanti.\nNella zona occidentale si risente molto del confinante e affine dialetto bergamasco. Nelle parlate della \"bassa\" (territorio pianeggiante a sud della citt\u00e0) \u00e8 possibile riconoscere l'influsso del cremonese e del mantovano, sebbene siano proprio le parlate dell'alto cremonese e dell'alto mantovano a essere influenzate dal dialetto bresciano.\nParticolari inflessioni, gerghi, detti e modalit\u00e0 espressive le si possono riconoscere gi\u00e0 passando nei diversi comuni come Manerbio, Leno, Bagnolo Mella, Ghedi, Verolavecchia, Quinzano d'Oglio e Orzinuovi in cui certi vocaboli o espressioni comuni al dialetto bresciano vengono spesso riconvertite e fatte proprie; per esempio gnaro/mat\u00e8l, s\u00f2c/s-c\u00e8pol, fas\u00f6l/mantil\u00ec eccetera.\nClassificazione.\nIl bresciano appartiene al gruppo delle lingue romanze, e in particolare, essendo un dialetto lombardo, appartiene al ceppo galloitalico. All'interno dei dialetti del lombardo, il bresciano si colloca insieme al bergamasco, al cremasco, al soresinese e alle parlate dell'alto mantovano, fra i dialetti lombardi orientali.\nVarianti.\nLe varianti del dialetto bresciano sono molto numerose. In alcuni casi si tratta di semplici variazioni nella pronuncia, ma alcune parlate, come per esempio il lumezzanese, i dialetti della Valle Camonica e il gardesano mostrano differenze molto marcate a tal punto da ridurre considerevolmente la mutua comprensibilit\u00e0. Oltre a queste gi\u00e0 elencate, si possono incontrare altre importanti varianti del dialetto bresciano nelle zone della Bassa Bresciana, della Franciacorta, dell'Alto Mantovano ed a Monte Isola (lago d'Iseo).\nFonologia.\nLe seguenti note si basano essenzialmente sulla variet\u00e0 parlata nell'area urbana di Brescia. I principi generali sono validi anche per le altre variet\u00e0 del bresciano bench\u00e9 si possano incontrare differenze locali anche notevoli.\nIl bresciano ha 9 vocali e 20 consonanti.\nAssimilazione.\nL'assimilazione in confine di parola \u00e8 un fenomeno comune in bresciano. L'assimilazione pu\u00f2 essere completa o parziale.\nAssimilazione completa avviene quando due suoni occlusivi entrano in contatto. In questo caso la prima occlusiva viene completamente assorbita dalla seconda ed il suono risultante ha tutte le caratteristiche della seconda consonante tranne che la durata dell'articolazione viene allungata. Per esempio:\nLo stesso fenomeno avviene quando una consonante occlusiva precede una nasale o una consonante liquida. Per esempio:\nL'assimilazione completa avviene anche quando una consonante occlusiva precede una fricativa. Per esempio:\nQuando una sequenza nasale-occlusiva viene in contatto con un'altra consonante occlusiva o una fricativa, la prima occlusiva cade completamente e la nasale subisce un'assimilazione parziale. In questo caso non avviene nessun allungamento dell'articolazione. Per esempio:\nMa quando un'occlusiva precede una [z], l'assimilazione coinvolge entrambe le consonanti ed il risultato \u00e8 un suono affricato:\nIl fonema pu\u00f2 essere sottoposto ad assimilazione a seconda del punto di articolazione delle consonanti che seguono. pertanto, il fonema /n/ nelle sequenze e viene reso con la velare , nelle sequenze o viene reso con la labiodentale e nelle sequenze e viene reso con la bilabiale .\nL'assimilazione anche in questo caso avviene anche se i suoni entrano in contatto pur appartenendo a parole diverse, per cui:\nVocali.\nIl bresciano ha 9 fonemi vocalici:\nSolo tre fonemi vocalici sono permessi nelle sillaba finale quando non accentata:\nSuoni vocalici diversi possono essere presenti nei prestiti.\nIl suono finale nella parola \"ca\u00e0j\" (cavalli) \u00e8 in realt\u00e0 la consonante approssimante /j/.\nNella maggior parte delle variet\u00e0 del bresciano, il fonema , quando atono e in finale di parola, viene reso con l'allofono o (che non va confuso con il fonema ). Per esempio:\nSistema delle vocali non accentate e variabilit\u00e0 locale.\nIl sistema vocalico per le vocali non accentate \u00e8 ridotto in confronto a quello delle vocali accentate.\nNella variet\u00e0 urbana del bresciano per esempio e non contrastano. Ci\u00f2 significa che la parola \"rob\u00e0\" (rubare) pu\u00f2 essere pronunciata sia che senza che ci\u00f2 venga percepito come errore.\nInoltre, un'ulteriore variante \u00e8 possibile ma in questo caso la differenza verrebbe percepita come una variante locale e l'intelligibilit\u00e0 non sarebbe in alcun modo compromessa.\nInoltre, il suono sostituisce il suono quando la vocale accentata \u00e8 una /i/ o una /u/, vedere la sezione #armonia vocalica per una descrizione pi\u00f9 esaustiva.\nAnche i suoni e non sono contrastivi nelle sillabe non accentate, per cui la parola \"ved\u00e8l\" (vitello) pu\u00f2 essere pronunciata indifferentemente oppure . Anche in questo caso, viene sostituita da in caso di armonizzazione vocalica. In altri contesti lo scambio fra e non \u00e8 tollerato nella stessa misura in cui viene tollerato lo scambio fra e : un'ipotetica variante sarebbe percepita come una pronuncia errata anche se non completamente contrastiva (non esistono coppie minime).\nAnche il contrasto fra i suoni e decade e sostituisce in caso di armonizzazione vocalica.\nIn conclusione, \u00e8 possibile affermare che esistono solo 5 qualit\u00e0 vocaliche contrastive nelle sillabe non accentate invece delle 9 per le vocali accentate: , , , , (ma con non completamente separata da ).\nAlcuni esempi:\nLa situazione per altre variet\u00e0 del bresciano \u00e8 diversa, infatti le regole del sistema delle vocali non accentate variano a seconda della zona.\nIn Franciacorta per esempio (provincia di Brescia) il suono [o] e [\u00f8] vengono regolarmente sostituiti da e in posizione pretonica.\nSiccome in posizione non accentata questi suoni vocalici non sono contrastivi, queste varianti locali non compromettono in alcuna maniera la reciproca comprensione.\nArmonia vocalica.\nIl bresciano mostra un fenomeno di armonizzazione vocalica regressiva che coinvolge il grado di apertura dell'articolazione. Quando l'accento cade su una vocale chiusa (/i/ o /u/) la vocale che precede subisce una variazione del grado di apertura che viene portato a sua volta al pi\u00f9 alto grado di chiusura.\nLa vocale /a/ non \u00e8 coinvolta da questo processo ma al contrario agisce da vocale opaca bloccando il fenomeno di armonizzazione.\nQuesto fenomeno colpisce tutte le parole indipendentemente dalla loro funzione grammaticale. Per cui possiamo trovare armonizzazione sia nei nomi che negli aggettivi che nei verbi, ecc.\nSiccome il diminutivo e l'accrescitivo vengono formati aggiungendo i suffissi \"-\u00ec\" e \"-\u00f9\" (femminile \"-\u00ecna\" e \"-\u00f9na\") rispettivamente, questo fenomeno \u00e8 facilmente osservabile nei nomi:\nQuesto fenomeno non va confuso con la ridotta distintivit\u00e0 delle vocali non accentate. Infatti un'ipotetica variante \"cortel\u00ec\" sarebbe percepita come inesatta.\nCome detto precedentemente, la vocale /a/ agisce da vocale opaca e blocca il processo di armonizzazione:\nma le vocali che si trovano dopo la /a/ vengono comunque armonizzate:\nIn questi casi, varianti come \"funtan\u00ec\", \"\u00fcspedal\u00ec\" (ma non \"\u00fcspidal\u00ec\") o \"murtadil\u00ecna\" sarebbero tollerate (o localmente preferite) ma ci\u00f2 ricade nella normale variabilit\u00e0 delle vocali non accentate.\nLe forme coniugate dei verbi vengono allo stesso modo colpite dall'armonizzazione quando la desinenza contiene una /i/ accentata (non esistono desinenze verbali contenenti una /u/ accentata).\nAnche gli aggettivi formati con il suffisso \"-\u00f9s\" (femminile \"-\u00f9za\") seguono questa regola:\nGrammatica.\nLe regole grammaticali del bresciano sono simili a quelle delle altre lingue romanze. La sintassi \u00e8 di tipo SVO (soggetto-verbo-oggetto). I nomi sono declinati a seconda del numero (singolare/plurale) e del genere (maschile/femminile). Gli aggettivi devono accordarsi al nome a cui si riferiscono sia per numero che per genere.\nCome in italiano, i verbi sono coniugati in funzione del modo e del tempo e devono concordare con il soggetto in funzione del numero e della persona.\nLe regole che governano l'uso dei pronomi sono notevolmente pi\u00f9 complesse rispetto a quelle dell'italiano.\nNome.\nLa declinazione del nome in bresciano avviene secondo due generi (maschile e femminile), e due numeri (singolare e plurale).\nIl femminile nella maggioranza dei casi termina in -a:\nma pu\u00f2 anche terminare per consonante:\nI nomi maschili nella maggioranza dei casi terminano con una consonante:\nma possono in alcuni casi terminare per vocale accentata. Questo avviene generalmente dove storicamente esisteva una -n che successivamente \u00e8 caduta:\nIl plurale dei nomi al femminile termina generalmente in -e:\nTranne quando il singolare termina con una consonante, in tal caso la formazione del plurale segue le regole dei nomi maschili.\nIl plurale dei nomi maschili \u00e8 un po' pi\u00f9 complesso e dipende dal suono con cui termina il singolare.\nSe il singolare termina con una vocale, il plurale rimane invariato:\nSe il singolare termina con -c, -j, -m, -p, -r, -s, il plurale rimane anche in questo caso invariato:\nSe il singolare termina con una -t, per formare il plurale occorrer\u00e0 sostituire quest'ultima con -cc (pronunciato -[\u02a7]):\nSe il singolare termina con una -n, per formare il plurale occorrer\u00e0 sostituire quest'ultima con -gn (pronunciato -[\u0272]):\nSe il singolare termina con una -l, per formare il plurale occorrer\u00e0 sostituire quest'ultima con -j:\nArticolo.\nL'articolo concorda in numero e genere con il nome e pu\u00f2 essere \"determinativo\" e \"indeterminativo\". L'articolo indeterminativo si usa solo con i nomi singolari. Per indicare un numero indefinito di oggetti, il dialetto bresciano usa il partitivo.\nArticolo determinativo.\nNote:\nArticolo indeterminativo.\nNote:\nAggettivo.\nAggettivi qualificativi.\nIn bresciano, gli aggettivi con funzione qualificativa normalmente seguono il nome a cui si riferiscono e devono concordare con esso in numero (singolare/plurale) e genere (maschile/femminile).\nLe regole per la formazione del plurale degli aggettivi sono le stesse che si applicano ai nomi. Per cui abbiamo:\nBench\u00e9, in generale, se comparato con l'italiano, il bresciano \u00e8 meno permissivo sotto questo aspetto, alcuni aggettivi di uso frequente come \"b\u00e8l\" (bello), \"br\u00f6t\" (brutto), \"gran\" (grande), \"b\u00f9\" (buono), \"br\u00e0o\" (bravo) possono anche precedere il nome. In questo caso il significato pu\u00f2 prendere sfumature di significato diverso, per esempio:\nSuperlativo.\nIl bresciano esprime il grado pi\u00f9 alto di una qualit\u00e0 per mezzo del superlativo assoluto.\nA differenza dell'italiano, dello spagnolo e di altre lingue romanze, il bresciano manca di una controparte per la forma aggettivo+issimo (si pu\u00f2 usare in caso una ripetizione dell'avverbio \"f\u00e9s)\" e manca anche di un corrispondente etimologico dell'avverbio italiano \"molto\".\nIn bresciano, per conferire il grado assoluto ad un aggettivo, lo si fa seguire dell'avverbio \"f\u00e9s\", Per esempio:\nL'avverbio \"f\u00e9s\" per\u00f2 non pu\u00f2 essere usato se l'aggettivo \u00e8 collocato prima del nome. In questo caso la forma superlativa assoluta si ottiene facendo precedere l'aggettivo dall'avverbio \"gran\", per esempio:\nUn altro modo per esprimere il grado assoluto di una qualit\u00e0 \u00e8 rinforzare l'aggettivo con un altro \"aggettivo + -\u00e9nt/-\u00e9t\" (femminile \"-\u00e8nta/-\u00e9ta\"). Si tratta in questo caso di forme derivate dal participio presente, per esempio:\nIl secondo elemento \u00e8 molto spesso una ripetizione del primo aggettivo con l'aggiunta di \"-\u00e8nt/-\u00e8nta/-\u00e9t/-\u00e9ta\", ad esempio:\nAggettivo dimostrativo.\nGli aggettivi dimostrativi in bresciano si presentano in due forme: la forma prossimale \"ch\u00e8sto\", e la forma distale \"ch\u00e8l\". Entrambe declinano per genere e numero:\nGli aggettivi dimostrativi vengono molto spesso rinforzati per mezzo degli avverbi di luogo \"ch\u00e8\", \"l\u00e9\" e \"l\u00e0\" collocati dopo il nome.\nQuando \u00e8 presente l'avverbio di luogo \"ch\u00e9\" l'aggettivo dimostrativo \"ch\u00e8l\" viene utilizzato anche per esprimere il grado prossimale.\nPer esempio:\ntutte queste frasi sono forme equivalenti e in italiano significano tutte \"questo pane \u00e8 stant\u00eco\".\nLa forma distale priva dell'avverbio di luogo non si trova mai in frasi semplici. Infatti la frase semplice\nnon \u00e8 corretta, ma l'aggettivo dimostrativo deve essere sempre accompagnato dall'avverbio di luogo. La forma corretta \u00e8:\nLa forma distale \"ch\u00e8l\" priva dell'avverbio di luogo \u00e8 invece talvolta utilizzata in frasi complesse, nella proposizione principale. Come nell'esempio che segue:\nma in genere si preferisce utilizzare l'articolo determinativo:\n\"Ch\u00e8l\" \u00e8 anche usato per indicare l'oggetto vicino a chi ascolta, in questo caso in combinazione con l'avverbio di luogo \"l\u00e9\".\nPronome.\nPronomi personali.\nI pronomi personali declinano in numero (singolare / plurale) e persona (prima seconda e terza) e si presentano sotto numerose forme a seconda della funzione svolta. Per la terza persona esiste un'ulteriore distinzione di genere (maschile / femminile).\nNote:\nEsempi di uso dei pronomi:\nPronomi dimostrativi.\nI pronomi dimostrativi sono identici nella forma agli aggettivi dimostrativi (vedere la tabella corrispondente) e devono concordare per numero e genere con il nome a cui si riferiscono.\nI pronomi dimostrativi sono quasi sempre usati insieme alle particelle deitiche \"ch\u00e9\" o \"l\u00e0\", ma, mentre per gli aggettivi dimostrativi \"ch\u00e8l\" pu\u00f2 essere usato in combinazione con l'avverbio prossimale \"ch\u00e9\", la forma pronominale dimostrativa \"ch\u00e8l ch\u00e9\" non \u00e8 accettata. Per cui:\nVerbo.\nModi indefiniti.\nInfinito\nCome in italiano, la forma dell'infinito si usa per distinguere le diverse coniugazioni che in bresciano sono due:\nLa prima coniugazione include i verbi che all'infinito terminano in \"-\u00e0\":\nLa seconda coniugazione include i verbi che all'infinito terminano in \"-er\" oppure \"-\u00ec\". Si noti che salvo pochissime eccezioni, quasi tutti i verbi della seconda coniugazione presentano due forme per l'infinito, una che termina in \"-er\" e una che termina \"-\u00ec\". Per esempio:\nMentre la forma in \"-er\" generalmente si preferisce quando la forma dell'infinito appare pura, cio\u00e8 senza suffissi pronominali:\nLa forma in \"-\u00ec\" \u00e8 obbligatoria quando all'infinito si salda una particella pronominale enclitica:\nAlcune variet\u00e0, come ad esempio quelle della Valle Camonica, mostrano una tendenza a perdere la forma in \"-er\" e a utilizzare unicamente la forma in \"-\u00ed\" anche per le forme senza suffisso pronominale. Questa tendenza \u00e8 prevalente anche negli affini dialetti bergamaschi.\nIl verbo irregolare \"t\u00f6\" (prendere, comprare) \u00e8 da considerare della seconda coniugazione e ha una sola forma per l'infinito:\nParticipio\nIl participio presente non \u00e8 pi\u00f9 in uso nel dialetto bresciano. Tracce di una passata vitalit\u00e0 del participio presente si trovano negli aggettivi utilizzati per dare un valore superlativo assoluto ad un altro aggettivo. Per esempio:\nIl participio passato \u00e8 utilizzato nei tempi composti. Per costruire la forma del participio passato basta semplicemente aggiungere una \"-t\" (oppure \"-da\" per il femminile negli aggettivi derivati da participi e nei tempi verbali che richiedono concordanza di genere) dopo la forma dell'infinito. I verbi della seconda coniugazione utilizzano la forma che termina in \"-\u00ec\". Per esempio:\nModi finiti.\nCome nella lingua italiana, i verbi del bresciano hanno tre persone singolari e tre plurali. Nella seconda persona singolare e nelle terze persone sia plurali che singolari \u00e8 obbligatorio l'uso del pronome clitico. Il pronome personale soggetto invece non \u00e8 obbligatorio.\nUn aspetto in cui la sintassi del bresciano si differenzia in modo significativo da quella della lingua italiana \u00e8 la presenza di una forma interrogativa del verbo.\nIndicativo presente.\nLa coniugazione del verbo nel modo indicativo, tempo presente \u00e8 la seguente:\nPer la seconda e terza persona singolare e per la terza plurale \u00e8 obbligatorio l'uso del pronome clitico.\nLa prima persona plurale pu\u00f2 essere anche coniugata con il pronome clitico \"en\" il verbo per\u00f2 in questo caso va coniugato come terza persona singolare\n\"n\u00f3ter cant\u00f3m = n\u00f3ter en c\u00e0nta\"\nQuesta forma non \u00e8 comune nella variet\u00e0 urbana del bresciano ma pu\u00f2 essere la forma prevalente o anche esclusiva in altre variet\u00e0.\nUn altro modo per coniugare la prima persona plurale \u00e8\n\"n\u00f3ter c\u00e0ntem\"\ndove il pronome clitico sembra essere scivolato dopo il verbo e ad essersi saldato con esso.\nForma interrogativa\nPer la formulazione della domanda il verbo assume una forma distinta da quella utilizzata nella frase affermativa.\nIl paradigma della forma interrogativa all'indicativo presente \u00e8 la seguente:\nIn alcune variet\u00e0 (per esempio nei dialetti della Valle Camonica), la forma interrogativa si costruisce utilizzando il verbo ausiliare \"f\u00e0\" (fare):\nForma negativa\nLa forma negativa si ottiene aggiungendo la particella di negazione \"m\u00eca\" dopo il verbo:\nForma progressiva\nPer indicare che un'azione \u00e8 in corso di svolgimento (aspetto progressivo), il bresciano usa una costruzione simile a quella del francese. Si forma con il presente indicativo del verbo \"v\u00e9ser\" (essere) + \"dr\u00e9 a\" + infinito. Per esempio:\nVale la pena notare che la particella \"dr\u00e9\" significa letteralmente \"dietro\" per cui la traduzione letterale in italiano della frase sopra riportata \u00e8 \"sono dietro a cantare\".\nIndicativo imperfetto.\nIl tempo imperfetto \u2014 come in italiano \u2014 si usa per indicare un'azione passata ripetuta, abituale o continua nel tempo. La coniugazione del verbo nel modo indicativo, tempo imperfetto \u00e8 la seguente:\nL'indicativo imperfetto \u00e8 spesso utilizzato al posto di congiuntivo e condizionale nella costruzione della frase ipotetica:\nFuturo semplice.\nIl futuro semplice si utilizza in modo del tutto simile all'italiano per indicare un'azione che avverr\u00e0 in un futuro abbastanza lontano. La coniugazione \u00e8 la seguente:\nCome nell'italiano, il futuro pu\u00f2 essere in alcuni casi utilizzato per azioni che si svolgono nel presente ma presentano un certo grado di incertezza.\nTra questi usi del futuro ci sono:\nPassato.\nIn bresciano non esiste un tempo verbale semplice per riferirsi ad azioni avvenute in un passato remoto. L'equivalente del passato remoto dell'italiano \u00e8 completamente scomparso e il suo campo d'azione \u00e8 stato occupato da una forma composta, morfologicamente equivalente al passato prossimo dell'italiano. In conseguenza di questo, il tempo passato \u2014 pur essendo costruito in modo analogo al passato prossimo dell'italiano \u2014 si riferisce invece sia ad eventi conclusi in un passato prossimo sia ad eventi conclusi in un passato pi\u00f9 remoto.\nIl Passato pertanto \u00e8 un tempo composto che si costruisce combinando un verbo ausiliare (essere o avere) coniugato al presente indicativo ed il participio passato del verbo da coniugare:\nIl criterio per la scelta del verbo ausiliare da utilizzare per la costruzione del tempo passato \u00e8 analogo a quello per il tempo passato prossimo dell'italiano.\nTrapassato.\nIl trapassato \u00e8 un tempo composto che indica eventi gi\u00e0 conclusi o comunque precedenti rispetto ad un momento passato.\nSi costruisce in modo analogo al trapassato prossimo dell'italiano, quindi combinando un verbo ausiliare (essere o avere) coniugato all'imperfetto ed il participio passato del verbo da coniugare.\nIl criterio per la scelta del verbo ausiliare da utilizzare per la costruzione del tempo passato \u00e8 analogo a quello per il tempo passato prossimo dell'italiano.\nOrtografia.\nSiccome il bresciano \u00e8 tuttora principalmente una lingua solo parlata, un'ortografia comunemente accettata non \u00e8 mai stata definita.\nIn realt\u00e0, negli ultimi anni si \u00e8 assistito a una crescente produzione letteraria in bresciano (principalmente commedie dialettali e composizioni poetiche) ma le regole di scrittura seguite dai vari autori non seguono un'ortografia prestabilita, quanto piuttosto diverse tradizioni spesso con varianti personali.\nInoltre, , sono apparsi pannelli stradali con la versione in dialetto locale del toponimo. Le regole seguite in alcuni di questi casi sembrano supporre un certo sforzo di standardizzazione ma un'ortografia comunemente accettata sembra essere ancora lontana.\nLe questioni pi\u00f9 problematiche e controverse sembrano essere la rappresentazione dei suoni e (resi dai differenti autori a volte con -ss-, a volte con -s- oppure con -z-) e il suono in contrasto al suono in finale di parola (resi talvolta con -cc, -c o -ch).\nPer la scrittura degli esempi riportati in questo articolo, si seguono le regole dell'ortografia dell'italiano, con le seguenti eccezioni:\nVocali\nSi utilizzano l'accento grave ed acuto per distinguere il fonema dal fonema e il fonema dal fonema nelle sillabe accentate.\nInoltre, si adotta la dieresi per rappresentare le vocali arrotondate e .\nSi noti che l'accento \u00e8 utilizzato anche per indicare la sillaba accentata nelle parole non monosillabiche.\nSiccome le vocali non accentate hanno un ridotto valore distintivo, non \u00e8 necessario in questo caso discriminare fra vocali aperte e chiuse. Questo significa che la parola \"ved\u00e8l\" (vitello) pu\u00f2 essere pronunciata indifferentemente o senza compromettere la comprensione.\nConsonanti\nIl digramma -cc viene utilizzato in fine di parola per rappresentare il fonema (nelle altre posizioni questo fonema viene reso tramite le normali regole dell'ortografia dell'italiano).\nUna sequenza consonantica tipica dei dialetti lombardi \u00e8 quella formata da una fricativa alveolare seguita da affricata postalveolare, come in . Questo articolo adotta la convenzione di rappresentare questa sequenza con \"s\u00b7c\", bench\u00e9 in altri testi spesso si utilizzano differenti tradizioni (quindi, \u00e8 possibile trovare per la stessa sequenza consonantica le grafie \"s'c\" o \"s-c\" o anche la pi\u00f9 ambigua \"sc\").\nQuesta sequenza, assente in italiano, pu\u00f2 ricorrere sia all'inizio di parola, come in \"s\u00b7c\u00e8t\" (ragazzo) ; all'interno della parola, come in \"br\u00f6s\u00b7cia\" (spazzola) ; oppure anche in finale di parola, come in \"gi\u00f6s\u00b7cc\" (giusti) .\nIn bresciano \u00e8 presente anche la sequenza /-s\u02a4-/, anch'essa assente in italiano, e viene rappresentata in questo articolo con la grafia -sgi-, come in:\n\"b\u00e0sgia\" - (terrina)\n\"sgionf\u00e0\" - (gonfiare)\nProduzione letteraria.\nI primi esempi di testi scritti in bresciano sono i frammenti di una lode conosciuta come \"Mayor gremeza il mund no pothevela ancor aver\", un manoscritto rinvenuto a Bovegno (Valle Trompia), risalente alla prima met\u00e0 del Trecento.\nEsiste anche una \"Descrizione di tutte le fontane di Brescia\", datata 24 agosto 1339, e scoperta da mons. Paolo Guerrini nell'Archivio Storico Civico. Si tratta di una descrizione tecnica compilata da un anonimo perito in lingua volgare. L'incipit di questo documento recita cos\u00ec:\nBen pi\u00f9 nota \u00e8 per\u00f2 la \"Massera da b\u00e8\" componimento in versi di Galeazzo dagli Orzi, segretario di Mariotto Martinengo, un nobile locale, pubblicata a Brescia nel 1554, nella quale si descrivono le virt\u00f9 della brava massaia Flor de Coblat, dove \"Coblat\" \u00e8 la versione arcaica dell'attuale \"Cobi\u00e0t\", in italiano Collebeato, allora un piccolo borgo a ridosso delle colline a nord della citt\u00e0.\nIn epoca pi\u00f9 recente, la produzione letteraria \u00e8 cresciuta in quantit\u00e0 e principalmente consiste in poesie dialettali e componimenti poetici. Angelo Canossi (1862 - 1943) \u00e8 la figura pi\u00f9 importante della poesia in bresciano, ma degni di nota sono anche il bovegnese Aldo Cibaldi (Cellatica, 1914 - Gussago, 1995), i manerbiesi Riccardo Regosa e l'autore di prose e commedie Memo Bortolozzi (1936 - 2010), l'iseano Franco Fava (1917 - 2006).\nEsempi.\nNell'esempio che segue si riporta un breve racconto presente in numerose versioni nella tradizione popolare delle aree rurali della provincia bresciana che narra dell'origine dei giorni della merla.\nLa m\u00e8rla.\n\"I m\u00e8rli, 'na \u00f3lta i gh'\u00eca le p\u00e8ne bi\u00e0nche, ma ch\u00e8l env\u00e9ren l\u00e9 l'\u00e9ra st\u00e0t en b\u00e8l env\u00e9ren e l\u00e9, la m\u00e8rla, la g\u00e0 d\u00ect: \"Zen\u00e9r de la m\u00e0la gr\u00e0pa per t\u00f2 desp\u00e8t g\u00f3 i uzil\u00ec 'ndela gn\u00e0ta\". A l\u00fc, 'l Zen\u00e9r, gh'\u00e8 n\u00ect ad\u00f2s 'n p\u00f3 de r\u00e0bia, e 'l g\u00e0 d\u00ect: \"sp\u00e8ta m\u00e8rla che te la far\u00f3 m\u00e9 ad\u00e8s a t\u00e9, e se te s\u00e9t bi\u00e0nca m\u00e9 te far\u00f3 \u00e8gner n\u00e9gra\". E po' d\u00f2po 'l g\u00e0 dit: \"D\u00f9 ghe i \u00f3 e gi\u00fc 'n pr\u00e8stet el t\u00f6ar\u00f3 e se te s\u00e9t bi\u00e0nca, m\u00e9 te far\u00f3 n\u00ed n\u00e9gra\". E al\u00f9ra 'l g\u00e0 f\u00e0t n\u00ec f\u00f2 'n fr\u00e8t che se n'\u00eca m\u00e0i v\u00e9st gi\u00fc comp\u00e0gn.\"\n\"L\u00e9 la m\u00e8rla la sa\u00eca pi\u00f6 che f\u00e0 c\u00f3i s\u00f2 uzil\u00ec nd\u00e8la gn\u00e0ta, e is\u00e9 l'\u00e8 n\u00e0da a rif\u00fcgi\u00e0s end\u00e8la c\u00e0pa del cam\u00ec; dr\u00e9 al cam\u00ec va s\u00f6 'l f\u00f6m e l\u00f9r i uzil\u00ec i \u00e8 d\u00e9ent\u00e0cc t\u00f6cc n\u00e9gher, e qu\u00e0nche i \u00e8 nicc f\u00f2 de l\u00e0, la m\u00e8rla la gh'\u00eca m\u00eca pi\u00f6 le p\u00e8ne bi\u00e0nche, ma la ghe i \u00e9ra n\u00e9gre. Al\u00f9ra Zen\u00e9r, t\u00f6t sudisf\u00e0t, el g\u00e0 d\u00ect: \"T\u00f2 m\u00e8rla, che te l'\u00f3 f\u00e0da m\u00e9 sta\u00f3lta: se te se st\u00e0da bi\u00e0nca m\u00e9 t'\u00f3 f\u00e0t n\u00ed n\u00e9gra e is\u00e9 te l\u00e0set l\u00e9 de seghet\u00e0 a tir\u00e0m en gir.\"\nTrascrizione fonetica (IPA)\nTraduzione in italiano: La merla.\n\"I merli una volta avevano le penne bianche, ma quell'inverno fu un buon inverno, e lei, la merla, disse: \"Gennaio dal brutto aspetto, per tuo dispetto, ho gli uccellini nel nido. Gennaio si fece prendere dalla rabbia e le disse: \"Aspetta un po' merla che ti sistemer\u00f2 io adesso, e se sei bianca ti far\u00f2 diventar nera\". E poi aggiunse: \"Due li ho ed uno lo prender\u00f2 in prestito1 e se sei bianca, io ti far\u00f2 diventare nera\". Cos\u00ec, fece arrivare un freddo che non se ne era mai visto uno uguale.\"\n\"La merla non sapeva pi\u00f9 cosa fare con i suoi uccellini nel nido, e and\u00f2 quindi a rifugiarsi nella cappa del camino. Per il camino sale il fumo e gli uccellini divennero cos\u00ec tutti neri e quando vennero fuori di l\u00e0, la merla non aveva pi\u00f9 le penne bianche ma nere. Allora gennaio, tutto soddisfatto, le disse: \"Ti\u00e8 merla, te l'ho fatta io stavolta, se eri bianca, adesso ti ho fatto diventare nera e cos\u00ec la smetti di prendermi in giro.\"\"\nNota\n1 - \"Due li ho ed uno lo prender\u00f2 in prestito\" - Si riferisce ai giorni. Nel territorio bresciano, a fianco della pi\u00f9 nota tradizione che fa cadere i giorni della merla negli ultimi tre giorni di gennaio, esiste une versione lievemente diversa che fa cadere gli stessi il 30 ed il 31 di gennaio ed il primo di febbraio. In questo senso gennaio prese a prestito un giorno al mese successivo.\nL'altra versione invece, in cui i giorni della merla ricorrono negli ultimi tre giorni di gennaio, era raccontata ai bambini per aiutarli a ricordare che febbraio ha solo 28 giorni spiegando questo col fatto che gennaio prese a prestito un giorno da febbraio per poter punire l'affronto subito dalla merla.\nProduzione musicale.\nEsistono alcuni esempi anche di produzione musicale in dialetto bresciano. Uno dei pi\u00f9 noti musicisti e autori che scrivono musica in bresciano \u00e8 il saretino Charlie Cinelli, attivo da quasi vent'anni nella scena musicale provinciale e inter-provinciale. Altri notevoli musicisti e cantautori di testi dialettali sono Roberto Guarneri, Sergio Minelli e Piergiorgio Cinelli. Recentemente sta guadagnando notoriet\u00e0 anche un giovane rapper proveniente dalla bassa, da Manerbio, che \u00e8 conosciuto con il nome d'arte di Dellino o Dell del gruppo ItalianFarmer, musicisti che propongono una divertente reinterpretazione in bresciano dello stile hip-hop classico americano. Anche Viviana Laffranchi, cantautrice bresciana, ha realizzato un cd in dialetto bresciano.\nAltra band dialettale a Brescia sono i Malghesetti, creati da Massimo Pintossi, Arturo Raza e Ivan Becchetti, sotto l'egida di Charlie Cinelli: propongono canzoni popolari e tradizionali delle valli ed anche brani su testi propri.\nDa non dimenticare il decano Francesco Braghini.\nAlla recente ribalta musicale, i Geosinclinals (formazione storica di Michele Valotti ed Emanuele Coltrini) accostano alla loro musica di ispirazione pop anni settanta un uso non banale e a tratti poetico del dialetto bresciano, amalgamandone sapientemente le diverse provenienze territoriali.\nUn tentativo di \"traduzione\" dei Beatles in dialetto \u00e8 stato e viene fatto, con alterni risultati, da Chico Morari e portato in giro dallo stesso con il gruppo \"Cario e i suoi Tartari\".\nAltre canzoni in dialetto bresciano appaiono nel repertorio del gruppo folk/rock dei NoAlter, provenienti da Leno e capitanati dal cantautore (cantante e polistrumentista) Nicholas Balteo, anche se la maggior parte della loro produzione \u00e8 cantata in italiano.\nUna band sicuramente di spicco e conosciuta nel panorama della musica dialettale bresciana \u00e8 la Selvaggi Band, valtrumplini e attivi da pi\u00f9 di 10 anni con varie collaborazioni importanti, Charlie Cinelli per la provincia bresciana, fuori provincia con Davide Van De Sfroos e i Luf."}
{"id": "548528", "revid": "287204", "url": "https://it.wikipedia.org/wiki?curid=548528", "title": "Starly", "text": ""}
{"id": "548534", "revid": "767487", "url": "https://it.wikipedia.org/wiki?curid=548534", "title": "Stretto di Bass", "text": "Lo stretto di Bass \u00e8 un braccio di mare che separa l'Australia meridionale dalla Tasmania. Il primo europeo ad attraversarlo fu Matthew Flinders, nel 1798; l'esploratore lo chiam\u00f2 cos\u00ec in onore del medico di bordo della sua nave, il dottor George Bass.\nGeografia.\nLargo circa 240 chilometri nel suo punto pi\u00f9 stretto e in genere profondo solo 50 metri, lo stretto di Bass era quasi totalmente asciutto durante l'ultima era glaciale. Come la maggior parte delle acque che circondando la Tasmania, soprattutto a causa della sua scarsa profondit\u00e0, \u00e8 notoriamente molto agitato, tanto che numerose navi affondarono qui o si frantumarono sulla costa durante il diciannovesimo secolo. Solo nel 1859 fu costruito un faro, il Wilsons Promontory Lighthouse, che aiut\u00f2 i naviganti a mantenere la giusta rotta, e ad evitare le pericolose coste.\nNel braccio di mare sono disseminate oltre cinquanta isole. Le principali sono King, Flinders, Cape Barren e Hunter.\nTrasporti.\nMolto sviluppati in quest'area sono i trasporti. Il modo pi\u00f9 veloce per attraversare il mare \u00e8 via aria, con numerose compagnie aeree che collegano i principali aeroporti della Tasmania con l'Australia. Esiste anche un traghetto, che collega Melbourne con Devonport.\nAttivit\u00e0 economiche.\nSotto il profilo economico, importante la presenza di numerosi gasdotti e oleodotti. Dal 2006 un elettrodotto sottomarino a corrente continua attraversa lo stretto collegando la rete elettrica dello stato di Victoria con quella della Tasmania."}
{"id": "548537", "revid": "200568", "url": "https://it.wikipedia.org/wiki?curid=548537", "title": "Distretto della Svevia", "text": "Il distretto della Svevia (in tedesco \"Bezirk Schwaben\") \u00e8 uno dei sette distretti in cui \u00e8 diviso lo Stato libero di Baviera, in Germania.\nStoria.\nIl nome del distretto fa riferimento alla regione storica della Svevia che, oltre al distretto governativo della Svevia, comprende anche ampie parti del Baden-W\u00fcrttemberg, il \"Land\" austriaco del Vorarlberg, il Principato del Liechtenstein, la Svizzera tedesca e la regione francese dell'Alsazia. Ci si riferisce talvolta anche con il nome di Svevia Bavarese (in tedesco \"Bayerisch-Schwaben\").\nGeografia fisica.\nIl distretto della Svevia comprende la parte sudoccidentale dello stato bavarese e si estende dall'area del cratere di N\u00f6rdlingen a nord fino all'Allgovia bavarese a sud, ad ovest \u00e8 delimitata dal fiume Iller e a sud in parte dal lago di Costanza e pi\u00f9 a est dal fiume Lech.\nAlcune citt\u00e0 importanti sono Augusta, Aichach, Donauw\u00f6rth, Nuova Ulma, Friedberg, F\u00fcssen, G\u00fcnzburg, Illertissen, Kaufbeuren, Kempten, Lindau, Memmingen, Dillingen a.d.Donau, Krumbach, Bad W\u00f6rishofen, Thierhaupten e Mindelheim.\nI fiumi maggiori sono Danubio, Lech, Vils, Iller, Wertach, G\u00fcnz, Mindel e W\u00f6rnitz.\nIl capoluogo del Distretto della Svevia \u00e8 Augusta.\nSuddivisioni amministrative.\nCitt\u00e0 extracircondariali e circondari.\nIl distretto della Svevia \u00e8 suddiviso in quattro citt\u00e0 extracircondariali (\"kreisfreie St\u00e4dte\") e dieci circondari (\"Landkreise\"):"}
{"id": "548539", "revid": "110157", "url": "https://it.wikipedia.org/wiki?curid=548539", "title": "Il Romanista", "text": "Il Romanista \u00e8 un quotidiano sportivo con sede a Roma, l'unico al mondo dedicato a una squadra di calcio. Il giornale, dedicato alla societ\u00e0 calcistica , nacque nell'estate del 2004, con il primo numero uscito in edicola il 10 settembre dello stesso anno. Le pubblicazioni sono durate fino all'agosto 2014 (dopo una pausa tra il marzo e il dicembre 2009) e sono riprese il 15 settembre 2017. Lo slogan \u00e8 \"Il quotidiano dei tifosi pi\u00f9 tifosi al mondo\".\nLa testata presenta un totale di quindici rubriche, tra cui \"Cogito ergo sud\" a cura del direttore Tonino Cagnucci, \"Techetechet\u00e8\" scritta da Piero Torri e cinque dedicate ai tifosi romanisti (\"Curva Paradiso\", \"Sempre pi\u00f9 Sud\", \"Prospettiva Romanista\" e \"Il giro del mondo in 80 club\"). Oltre a occuparsi del club capitolino, \"Il Romanista\" si occupa di argomenti inerenti alla citt\u00e0 eterna come l'abbandono di Campo Testaccio o le condizioni di Tor di Valle. Il periodico \u00e8 stato il primo a parlare dei fatti di Calciopoli e ha seguito da vicino la trattativa tra George Soros e la .\nStoria.\n\"Il Romanista\" \u00e8 stato fondato nell'estate del 2004 dall'allora direttore Riccardo Luna e una cinquantina di altri soci in seguito alla formazione della cooperativa di giornalisti \"I Romanisti\". Negli anni 2000 il periodico si \u00e8 distinto per essere stato il primo a parlare dei fatti di Calciopoli intervistando anche alcuni dei personaggi chiave come Francesco Saverio Borrelli. Nel 2008 Stefano Pacifici \u00e8 seguito a Luna alla direzione del giornale e in questo periodo \"Il Romanista\" ha seguito la trattativa tra George Soros e la . Nel 2009 la testata ha iniziato ad avere difficolt\u00e0 dal punto di vista finanziario dal 2009 a causa del mancato arrivo dei contributi pubblici, interrompendo le pubblicazioni dal marzo 2009 al dicembre dello stesso anno; in seguito l'associazione \"Amici del Romanista\" ha sostenuto pecuniariamente la testata, permettendone la sopravvivenza. In questi anni ci sono state opere di beneficenza come la raccolta fondi per un'ambulanza intitolata a Luisa Petrucci, storica tifosa romanista, e la ristrutturazione della palestra del carcere Rebibbia. Il 6 marzo 2010 Carmine Fotia \u00e8 diventato il nuovo direttore, rimanendo in carica fino all'agosto del 2014, quando la testata ha sospeso nuovamente le pubblicazioni.\nIl 15 settembre 2017 \"Il Romanista\" \u00e8 ritornato in edicola sotto la guida di Tonino Cagnucci. Nel nuovo corso da segnalare l'invio di una lettera in lingua catalana il 20 marzo 2018 al presidente del Josep Maria Bartomeu per fare abbassare il prezzo dei biglietti del settore ospiti in occasione della partita di UEFA Champions League Barcellona-Roma, alla quale \u00e8 seguita una risposta negativa da parte di Bartomeu. Il 1\u00ba luglio 2019 le uscite sono diventate in formato esclusivamente digitale, ad eccezione dei giorni successivi alle partite della Lupa quando \u00e8 presente anche il formato cartaceo, mentre il 30 ottobre 2019 \u00e8 stato pubblicato uno speciale documentario denominato \"Fonseca story\" nel quale viene descritta la storia dell'allenatore Paulo Fonseca.\nServizi multimediali.\nIl giornale romano ha pubblicato il proprio sito web il 1\u00ba settembre 2004, nove giorni prima dell'uscita del formato cartaceo: il lancio era stato annunciato su alcune copie promozionali de \"Il Romanista\" uscite nelle edicole romane il 22 luglio 2004. Il 1\u00ba luglio 2008 venne aperto su YouTube \"Il Romanista TV\", web tv ufficiale del periodico, mentre la App su iTunes \u00e8 uscita il 29 luglio 2010. Le pubblicazioni sul sito e sull'App sono cessate momentaneamente il 6 agosto 2014 con la chiusura del periodico, mentre nel 2017 venne aperto \"Il Romanista social network\", servizio di rete sociale dedicato alla , il quale tuttavia venne chiuso dopo pochi mesi.\nDirettori.\nDi seguito i direttori de \"Il Romanista\".\nSede.\nDi seguito le sedi de \"Il Romanista\".\nFirme.\nVicedirettore.\nDi seguito il vicedirettore de \"Il Romanista\".\nRedattori.\nDi seguito i redattori de \"Il Romanista\".\nFirme del passato.\nDi seguito le firme del passato de \"Il Romanista\"."}
{"id": "548541", "revid": "133557", "url": "https://it.wikipedia.org/wiki?curid=548541", "title": "Pubblica Assistenza Humanitas Firenze", "text": "La Pubblica Assistenza Humanitas Firenze \u00e8 una associazione senza fini di lucro che opera a Firenze ed ha sede in via San Bartolo a Cintoia, 20 H2.\n\u00c8 iscritta all'Associazione Nazionale Pubbliche Assistenze e riconosciuta dal Dipartimento della Protezione Civile.\nStoria.\nL'Humanitas Firenze nacque nel 1972 come sezione distaccata dell'associazione di volontariato Pubblica Assistenza Humanitas Scandicci. Proprio quest'origine che vede protagonista dell'evento non una realt\u00e0 del capoluogo bens\u00ec di un comune confinante, con precisi connotati politici e storici, ha forse dato all'associazione caratteristiche di vitalit\u00e0 favorevoli al suo immediato radicamento e sviluppo nel quartiere 4 di Firenze, l'Isolotto.\nLa prima sede dell'Associazione fu stabilita in Via Sernesi, ma gi\u00e0 qualche anno dopo si trasfer\u00ec in Viale Talenti, iniziando il suo percorso autonomo rispetto all'associazione di origine (lo statuto originario fu approvato alla fine del 1974).\nA sostenerla nello sviluppo furono soprattutto le associazioni di base, i partiti ed i sindacati che operavano in questo lembo della periferia fiorentina. Sebbene fosse grande l'impegno profuso dai militanti del PCI dell'Isolotto, i primi tempi non furono affatto facili e nel 1976 si arriv\u00f2, per problemi di affitto della sede, a paventare l'arrivo dell'ufficiale giudiziario.\nFu a questo punto, sotto gli auspici dell'Assessore Massimo Papini (membro della prima Giunta comunale presieduta da Elio Gabbuggiani), del Presidente del Quartiere Ezio Barbieri e della Consigliera di Quartiere Paola Torricini che l'Humanitas divenne di fatto l'associazione di tutti i cittadini del quartiere, tramite una grande sottoscrizione popolare, grazie alla quale si raccolsero una grossa fetta dei soldi necessaria all'acquisto e sistemazione dell'immobile dove l'Associazione ancor oggi ha una delle sue sedi.\nImportante contributo in quegli anni fu dato da Rodolfo Boschi, un giovanissimo volontario ucciso in Via Nazionale durante uno degli scontri fra manifestanti e polizia che punteggiarono gli anni settanta. Alla sua memoria \u00e8 dedicato il poliambulatorio di Via Duccio da Buoninsegna.\nCaratteristica dell'Associazione \u00e8 sempre stata l'intensa attivit\u00e0 per il soccorso sanitario (che trov\u00f2 una grande possibilit\u00e0 di sviluppo per l'impegno del medico Claudio Mazzotta, allora Direttore sanitario e responsabile delle ambulanze Spamu), associata per\u00f2 all'impegno di intervento ed assistenza sociale.\nProprio in virt\u00f9 delle prime convenzioni che le aziende saniterie locali (ex USL) stipulavano con le organizzazioni di volontariato fu possibile avere nel quartiere il centro di igiene mentale e la guardia medica ospitate nella sede dell'Associazione.\nNel 1981 nacque la Pubblica Assistenza Humanitas Firenze Nord, distaccamento autonomo attualmente ubicato in Via del Ponte alle Mosse 93r/95r."}
{"id": "548552", "revid": "124690867", "url": "https://it.wikipedia.org/wiki?curid=548552", "title": "Northampton", "text": "Northampton \u00e8 una citt\u00e0 e un distretto metropolitano con status di borough del Regno Unito, capoluogo della contea inglese del Northamptonshire.\nIl distretto amministrativo comprende una popolazione di persone, di cui solo nell'area urbana.\nGeografia.\nSorge nell'Inghilterra centrale, lungo le rive del fiume Nene, a a nord di Londra.\nParrocchie civili.\nNel distretto si trovano le seguenti parrocchie civili:\nSport.\nIl Northampton Saints RFC \u00e8 un club professionistico inglese di rugby a 15 che ha sede a Northampton. La squadra gioca i propri incontri interni al Franklin's Gardens di Northampton, che ha una capacit\u00e0 di posti.\nI Northampton Saints, fondati nel 1880, hanno conquistato il loro primo trofeo importante nella stagione 1999/2000 quando sono riusciti a vincere la finale dell'Heineken Cup superando in finale gli irlandesi del Munster.\nIl 31 maggio 2014 vincono la loro prima Aviva Premiership superando i Saracens dopo i tempi supplementari con il punteggio di 24-20. \nIl Northampton Town Football Club (NTFC) \u00e8 un club professionistico inglese di calcio. La squadra gioca i propri incontri interni al Sixfields Stadium di Northampton.\nCollegamenti esterni.\n History of Northampton"}
{"id": "548553", "revid": "869733", "url": "https://it.wikipedia.org/wiki?curid=548553", "title": "Geografia del Trentino", "text": "La regione storico-geografica del Trentino corrisponde all'ente amministrativo della Provincia autonoma di Trento, l'area meridionale e sostanzialmente italianofona del Trentino-Alto Adige, nell'Italia nord-orientale.\nIl Trentino presenta una superficie di 6\u00a0212\u00a0km\u00b2, delimitata da un perimetro che disegna un'area originale, paragonata dal geografo Cesare Battisti alla forma di una farfalla. L'area provinciale \u00e8 compresa tra il 10\u00b0 30' e l'11\u00b0 50' di longitudine est e il 45\u00b0 40' e il 46\u00b0 30' di latitudine nord.\nIl territorio trentino \u00e8 pressoch\u00e9 totalmente montano, ad esclusione delle piccole aree pianeggianti situate nei fondovalle percorsi dai fiumi maggiori della Provincia. La distribuzione altimetrica del Trentino \u00e8 compresa tra la quota pi\u00f9 bassa rappresentata dal Lago di Garda (65 m s.l.m.) e la quota pi\u00f9 alta raggiunta dal monte Cevedale (3764\u00a0m s.l.m.)\nBreve inquadramento geologico.\nLe catene del Trentino-Alto Adige sono costituite da rocce di vario tipo, testimonianza dei diversi processi litogenetici di cui sono state protagoniste. La maggiore parte delle rocce del Trentino-Alto Adige sono databili all'era Terziaria. L'originale assetto \u00e8 stato profondamente modificato dai fenomeni esogeni tipici dell'area alpina. Le glaciazioni hanno inciso i fianchi delle montagne, modellandone valli glaciali.\nNel Trentino occidentale il gruppo dell'Adamello-Presanella \u00e8 costituito da rocce vulcaniche intrusive, mentre a nord del torrente Noce la sezione meridionale del gruppo Ortles-Cevedale.\nUna vasta fascia calcarea si estende nella sezione centrale della Provincia, che copre l'area ad ovest del fiume Adige e i rilievi situati a est del fiume, nel Trentino meridionale. In Val di Cembra e in Val di Fiemme si allunga la Piattaforma Porfirica Atesina, la pi\u00f9 ampia area costituita da porfido d'Europa, che si estende da Merano a Passo Rolle.\nInfine notevole variet\u00e0 di forma e paesaggio caratterizzano i gruppi dolomitici del Trentino orientale, con campanili, pinnacoli e guglie.\nGeografia fisica.\nSituato nel versante meridionale della catena delle Alpi, il Trentino \u00e8 una regione suddivisa in numerose valli. Il territorio \u00e8 solcato da un unico fiume che scorre verticalmente da nord a sud, l'Adige, che convenzionalmente segna il confine tra le Alpi centrali e le Alpi orientali.\nOrografia.\nGruppi montuosi.\nLa Provincia \u00e8 interessata dalla sezione occidentale delle Dolomiti, dalle vette e dai ghiacciai del Cevedale e dell'Adamello e da un'ampia serie di monti minori delle Prealpi.\nCatene montuose delle Prealpi:\nCatene montuose del Trentino occidentale:\nCatene montuose del Trentino orientale:\nPrincipali elevazioni.\nLista delle cime pi\u00f9 elevate suddivise per gruppo montuoso e area geografica:\nIdrografia.\nFiumi e bacini idrografici.\nIl Trentino presenta un'idrografia estremamente complessa. Il bacino principale della regione \u00e8 l'Adige; ad occidente troviamo il bacino del Chiese e del Sarca; ad oriente quello dell'Avisio e del Brenta.\nPrincipali bacini idrografici:\nLaghi.\nI laghi sono molto numerosi e rappresentano una delle presenze naturali pi\u00f9 incisive del paesaggio alpino trentino. Gli specchi d'acqua della Provincia sono circa 300, dei quali quasi la totalit\u00e0 sono di piccole dimensioni. \nGran parte dei laghi alpini del Trentino hanno avuto origine dal processo di glaciazione del Quaternario. In alta quota molto diffusi sono i \"laghi a circo\", con la loro forma sostanzialmente circolare o ovale, formatasi dove la conformazione del terreno permetteva particolari ammassamenti nevosi. I laghi a circo in provincia di Trento sono ben 122, di cui la maggior parte ad una quota superiore ai 1900\u00a0m s.l.m.\nI laghi di dimensione maggiore possono avere avuto origine da cause diverse: il lago di Garda ha un'origine glaciale e tettonica, mentre altri laghi hanno avuto origine da uno sbarramento franoso (Molveno, Tovel, Cavedine) o alluvionale (Caldonazzo, Serraia, Toblino, Levico). Un altro specchio d'acqua di dimensioni rilevanti (3.480.000\u00a0m\u00b2) \u00e8 il lago di Santa Giustina, in Val di Non, che \u00e8 stato per\u00f2 creato artificialmente.\nCavit\u00e0 naturali.\nIl Trentino \u00e8 una terra che accoglie anche alcune grotte. Sicuramente la pi\u00f9 famosa e grande (tanto da non essere ancora esplorata in tutte le sue parti \u00e8 la grotta della Bigonda, con la sua vicina grotta Calgeron, che si trova in Valsugana. Altra grotta \u00e8 la grotta di Patone, che si trova sopra ad Arco.\nGeografia umana.\nLa conformazione orografica ha avuto profonde conseguenze nella distribuzione non uniforme della popolazione: la densit\u00e0 di popolazione pi\u00f9 rilevante si riscontra infatti nei comprensori pi\u00f9 bassi, come la Valle dell'Adige, la Vallagarina, l'Alta Valsugana e l'Alto Garda e Ledro, che presentano una densit\u00e0 superiore ai 100 ab./km\u00b2.\nLe vallate pi\u00f9 marcatamente alpine, che raggiungono altitudini pi\u00f9 elevate, presentano un indice molto pi\u00f9 basso di popolazione relativa (Val di Sole 25 ab./km\u00b2, Primiero-Vanoi 24 ab./km\u00b2, Val di Fassa 29 ab./km\u00b2).\nL'asse centrale della Provincia, la dorsale Trento-Rovereto, rappresenta il baricentro del territorio trentino. Essa ha assunto una serie di funzioni economiche, sociali, commerciali formando una piccola rete urbana regionale, creando una dipendenza gerarchica nei confronti dei centri delle vallate laterali. A loro volta le singole valli, composte spesso da comuni e centri numericamente molto piccoli, hanno creato centri gerarchici di livello valligiano, assunti a questo ruolo per particolari fattori storici o di posizione geografica.\nIl Trentino presenta solo due citt\u00e0 che hanno svolto storicamente funzioni amministrative, culturali, di scambio e di servizi: Trento, \"civitas\" romana e Rovereto. Gli altri centri maggiori (con pi\u00f9 di 5.000 abitanti) della Provincia sono: Riva del Garda, Pergine Valsugana, Arco, Ala, Levico, Cles, Borgo Valsugana, Mori, Mezzolombardo, Lavis.\nL'attivit\u00e0 dell'uomo ha modificato il paesaggio naturale trentino. Il paesaggio agricolo domina nelle fasce altimetriche pi\u00f9 basse: esso si caratterizza per la presenza della vite, dei frutteti e dei terrazzamenti per le coltivazioni con muro a secco.\nA una fascia pi\u00f9 elevata domina il bosco (circa il 50% del Trentino \u00e8 ricoperto da foreste), nelle quote pi\u00f9 alte composto in prevalenza da conifere. Nella stessa fascia altimetrica, un'alternativa al paesaggio forestale \u00e8 rappresentata dai prati a sfalcio, spesso caratterizzati da costruzioni agro-pastorali (\"masi, tabi\u00e0/tobi\u00e0/tabiadi, ca' da mont\"). Infine, al di sopra del limite della vegetazione arborea si estendono le zone del pascolo alpino, dove nei mesi estivi \u00e8 praticata l'attivit\u00e0 dell'alpeggio del bestiame in malga.\nAree protette.\nLe aree protette coprono un territorio di 1030\u00a0km\u00b2, pari al 17% del territorio provinciale.\nParchi:\nRiserve naturali:"}
{"id": "548558", "revid": "76963", "url": "https://it.wikipedia.org/wiki?curid=548558", "title": "Roger Sessions", "text": "Biografia.\nBambino prodigio, a soli 14 anni fu ammesso all'Universit\u00e0 Harvard dove scrisse per l'Harvard Musical Review. Diplomatosi a 18 anni, si perfezion\u00f2 a Yale sotto la guida di Horatio Parker ed Ernest Bloch, prima di ricoprire il ruolo di insegnante allo Smith College. In Europa, a cavallo degli anni venti e trenta, compose le sue prime opere importanti, entrando in contatto, tra gli altri, con Alfredo Casella.\nFece ritorno negli USA nel 1933, insegnando storia della musica a Princeton, dove lavor\u00f2 fino alla pensione, nel 1965. Tuttavia, continu\u00f2 la sua attivit\u00e0 di docente \"part-time\" presso la Juilliard School.\nTra i suoi allievi si annoverano Milton Babbitt, David Diamond, John Harbison, David Del Tredici, Richard Aaker Trythall ed Ellen Zwillich.\nLo stile.\nLe composizioni degli anni venti e trenta si possono ascrivere allo stile neoclassico; dagli anni trenta in poi, pur rimanendo in ambito tonale, la sua musica diviene armonicamente pi\u00f9 complessa. Dal 1953 (anno in cui fu scritta la \"Sonata per violino \") Sessions adott\u00f2 quasi integralmente la scrittura seriale."}
{"id": "548574", "revid": "289247", "url": "https://it.wikipedia.org/wiki?curid=548574", "title": "Blackburn Rovers Athletic Football Club", "text": ""}
{"id": "548583", "revid": "363629", "url": "https://it.wikipedia.org/wiki?curid=548583", "title": "Guarigione delle ferite", "text": "Per guarigione delle ferite si intende un complesso processo biologico finalizzato al riempimento della soluzione di continuo rappresentata dalla ferita con una struttura definitiva di natura connettivale, la cicatrice. Anche se di solito \u00e8 riferito a quelle cutanee riguarda le ferite di tutti i tessuti biologici. \nPer ferita si intende una lesione di continuo delle strutture molli del corpo prodotta da un agente vulnerante. Essendo, almeno nel caso dei tegumenti, immediatamente evidente, consente di stabilire con facilit\u00e0 il nesso tra causa ed effetto ed \u00e8 ragionevole supporre che fu la prima ad essere conosciuta dall'uomo come entit\u00e0 patologica e la prima per la quale i nostri antenati dovettero inventarsi una cura. \nStoria.\nFurono prima manovre istintive come la compressione che arrestava il sanguinamento, o l'applicazione di sostanze fredde che riduceva il gonfiore e il dolore. Poi fu l'esperienza a insegnare che detergendo le ferite diminuivano i rischi che andasse incontro a infezione o della ben pi\u00f9 temibile gangrena \"(che saranno definite ed inquadrate nosologicamente solo nel XIX secolo)\" e che i risultati erano ancora migliori se le lesioni venivano ricoperte con impacchi a base di muschio o foglie ammuffite (per la presenza di penicillina) e infine che l'accostamento dei lembi, la sutura, ne agevolava il processo di guarigione.\nUn bagaglio di nozioni che, tramandate ed arricchitesi di generazione in generazione, furono impiegate per millenni nella cura delle malattie. Si trattava di una terapia empirica e quindi basata solo sull'esperienza, ma che diede ottimi risultati, specialmente in campo chirurgico. L'osservazione e la pratica, infatti, arricchivano in modo particolare il chirurgo (dal greco \u03c7\u03b5\u03af\u03c1, \u03c7\u03b5\u03b9\u03c1\u03cc\u03c2, mano ed \u1f14\u03c1\u03b3\u03bf\u03bd, lavoro: cheiregon, colui che lavora con le mani), permettendogli di sopperire con la manualit\u00e0 alla povert\u00e0 delle conoscenze scientifiche.\nMa se ci\u00f2 era sufficiente sotto l'aspetto tecnico, come testimonia il fatto che presso tutte le grandi civilt\u00e0 antiche troviamo tracce del trattamento operatorio riservato alle ferite e alle malattie di pertinenza chirurgica con metodi che ci appaiono sorprendentemente attuali, non riusciva a risolvere i due grandi problemi che limitavano drammaticamente la chirurgia: il dolore e l'infezione.\nCos\u00ec da una parte si conoscevano perfettamente le tecniche di sutura o emostatiche ed erano possibili operazioni anche complesse quali quelle per ernia o di litotomia, ma di contro erano assolutamente insufficienti il controllo del dolore, che limitava drasticamente il ricorso agli interventi, e soprattutto di una complicazione subdola e letale come l'infezione.\n\u00c8 vero che fino alla fine del XX secolo, agli studi di Louis Pasteur e di Robert Koch, fu impossibile inquadrare questo evento patologico ma occorre ricordare che nel corso dei millenni vi furono alcune geniali intuizioni riguardanti la natura dell'infezione, come quella di Girolamo Fracastoro nel XVI secolo, che furono ignorate dai contemporanei o peggio, come nel caso di Ign\u00e1c F\u00fcl\u00f6p Semmelweis alla fine del 1800, che furono oggetto di critiche violente da parte dello stesso mondo scientifico ed accademico. Nel caso di Semmelweis, che impose ai suoi collaboratori la pratica di lavarsi accuratamente le mani con cloruro di calcio prima di accedere alle corsie, si trattava di un semplice atto di profilassi pi\u00f9 che curativo (risale solo a pochi lustri la scoperta della penicillina da parte di Alexander Fleming nel 1928 e la possibilit\u00e0 di domare l'infezione) ma in grado di far calare in modo drammatico il numero di decessi per febbre puerperale, con risultati quindi evidenti. Ma che non furono capiti o peggio riconosciuti, come tante altre volte era gi\u00e0 successo per situazioni analoghe nel corso dei secoli, con conseguenze disastrose. Si pensi alle morti dovute alle ricorrenti pandemie che hanno flagellato la Terra o alle infinite vittime delle ferite, spesso non direttamente mortali ma diventate tali per la sopraggiunta infezione, inferte sui campi di battaglia nel corso degli ininterrotti eventi bellici che hanno segnato la storia dell'Umanit\u00e0.\nIppocrate, considerato il padre della medicina, per spiegare la malattia, elabor\u00f2 una teoria detta Teoria umorale perch\u00e9 basata sul principio che nell'organismo fossero presenti, in perfetta armonia, quattro \"umori\" o fluidi: sangue, flemma, bile gialla, bile nera. La malattia nasceva dallo squilibrio creato dal prevalere di uno di essi. Lo scopo del medico era quello di aiutare la \"forza medicatrice della natura\" mediante la somministrazione di \"blandi rimedi\" capaci di provocare l'eliminazione della sostanza eccedente. Per il trattamento delle ferite il medico greco consigliava che venissero accuratamente deterse e quindi fasciate con bende pulite. \nCinque secoli pi\u00f9 tardi Galeno, famoso medico di Pergamo che esercit\u00f2 a Roma, riprese la teoria ippocratica rielaborandola. Individu\u00f2 la sostanza in eccesso, causa della malattia, in una \"materia peccans\" che andava prontamente eliminata. A questo fine il medico doveva intervenire mediante la somministrazione di emetici e purganti o la pratica dei clisteri e dei salassi. Le teorie galeniche, ancor pi\u00f9 che quelle ippocratiche, assurgendo a dignit\u00e0 di vero e proprio \"dogma\" rappresentarono l'essenza della scienza medica per oltre un millennio, almeno fino al 1500, ostacolando di fatto lo sviluppo delle conoscenze. Per principio tutto ci\u00f2 che era in contrasto con le tesi del medico romano, o con quanto \"si riteneva\" avesse sostenuto Galeno era ritenuto errato, come dimostra appunto il trattamento riservato alle ferite che fu oggetto di una singolare interpretazione durante l'alto medioevo, all'epoca in cui con la nascita delle Universit\u00e0, riprese vigore, dopo alcuni secoli di oblio, sia l'insegnamento che la pratica della chirurgia. \nGaleno aveva notato che le ferite complicate da suppurazione avevano una prognosi molto pi\u00f9 favorevole rispetto a quelle che andavano incontro a putrefazione. Non solo, ma che il loro quadro clinico migliorava palesemente non appena il pus veniva espulso.\nCoerentemente con le sue teorie identific\u00f2 il pus con la \"materia peccans\" da eliminare e il noto aforisma che sar\u00e0 coniato: \"ibi pus ibi evacua\" (dove \u00e8 presente il pus l\u00ec \u00e8 necessario farlo uscire) testimonia quello fu il cardine terapeutico del trattamento delle ferite da parte del medico romano. Lo stesso che viene applicato anche oggi con la differenza che noi sappiamo che la suppurazione \u00e8 un evento negativo in quanto manifestazione di una infezione mentre Galeno la riteneva un evento auspicabile, e come tale il pus sar\u00e0 definito \"bonum et laudabile\", perch\u00e9 favorevole alla guarigione.\nAl di l\u00e0 degli aspetti teorici il metodo galenico di detergere le ferite e di mantenerle pulite lavandole con vino o aceto era certamente efficace e possiamo immaginare che produsse ottimi risultati. Eppure, anche in questo caso, il metodo fu prima dimenticato, a causa dei grandi sovvertimenti sociali del basso medioevo, e successivamente fu alla base di un grosso equivoco.\nI grandi chirurghi medioevali come Rogerio Frugardi Maestro della Scuola Medica Salernitana o Guy de Chauliac capostipite della scuola chirurgica francese, ma anche Abulcasis, massima espressione della chirurgia islamica, imbevuti della cultura ippocratica e galenica interpreteranno in maniera singolare le teorie di quest'ultimo riguardanti il trattamento delle ferite.\nSosterranno infatti, citando erroneamente Galeno, che le ferite possono guarire \"soltanto\" se vanno incontro alla suppurazione che pertanto va \"favorita\". A tale scopo tratteranno queste lesioni versandovi sopra sostanze caustiche o olio bollente e utilizzando il cauterio, un ferro arroventato, per ottenere rapidamente l'emostasi e per provocare ampie aree di necrosi tissutale capaci di favorire l'auspicata suppurazione.\nLe conseguenze di questo trattamento furono assolutamente devastanti quando si pensi che sui trattati di chirurgia scritti da Frugardi, Guy de Chauliac ed Abulcasis si formarono intere generazioni di studenti, per almeno tre secoli. \nOccorre precisare che non furono poche le voci di dissenso. Ugo de' Borgognoni e suo figlio Teodorico all'Universit\u00e0 di Bologna ed il loro allievo Henri de Mondeville a Parigi sostennero che per il trattamento delle ferite era preferibile il metodo \"secco\" che prevedeva la loro costante pulizia in modo da tenerle asciutte, piuttosto che quello \"umido\" che ne favoriva l'ascessualizzazione. Il loro metodo certamente avr\u00e0 dato risultati di gran lunga superiori rispetto all'altro ma la forza della tradizione galenica, peraltro fortemente sostenuta dalla Chiesa, e le abitudini consolidate contrastarono e ritardarono quelle scoperte che avrebbero potuto cambiare la storia dell'umanit\u00e0. Sarebbero passati quasi sette secoli prima che Ignaz Philipp Semmelweis e Joseph Lister considerati i padri dell'Asepsi, dessero ragione ai sostenitori del trattamento \"secco\" delle ferite, metodo efficace ma evidentemente soccombente rispetto al dogma galenico.\nModalit\u00e0 di guarigione.\nLe ferite possono andare incontro a guarigione con tre modalit\u00e0 differenti:\nProcesso di guarigione.\nConsiste in una serie di eventi finalizzati alla neo formazione di un tessuto di natura connettivale, quindi diverso da quello originario, la cicatrice, avente la funzione di riempire la perdita di sostanza rappresentata dalla ferita. Il processo avviene per fasi distinte, ma che in alcuni momenti possono sovrapporsi, precedute da una fase preliminare emostatica. \nIl processo descritto \u00e8 tipico delle guarigioni per prima intenzione. Nelle altre, quelle per seconda intenzione, le fasi, ben evidenti ad occhio nudo, sono analoghe ma i tempi risultano allungati e gli esiti, sotto l'aspetto estetico, spesso non soddisfacenti.\nFattori che influenzano la guarigione delle ferite.\nSul processo di guarigione delle ferite possono incidere negativamente alcuni fattori locali e altri generali. \nFattori locali:\nFattori generali:\nAnomalie del processo di guarigione.\nDal punto di vista estetico ogni cicatrice, grazie alla fase di maturazione, migliora il proprio aspetto col passare del tempo fino a diventare quasi invisibile anche se spesso continua ad essere vissuta come un inestetismo pi\u00f9 o meno grave. In alcune circostanze tuttavia gli esiti possono essere obiettivamente deturpanti. Ne sono responsabili soprattutto le ferite che guariscono per seconda intenzione, come quelle lacero contuse o le ustioni, ma anche le incisioni chirurgiche andate incontro a una deiscenza parziale o totale. Per queste ultime inevitabilmente viene chiamato in causa il chirurgo. Occorre precisare che indubbiamente alcuni errori di tecnica operatoria o l'utilizzo di materiali di sutura inadatti o impropri possono essere causa di anomalie nel processo di guarigione di una ferita, ma la responsabilit\u00e0 maggiore va ricercata in altre cause: un inquinamento del sito chirurgico, la natura della patologia operata (altra cosa \u00e8 un intervento \"pulito\" per ernia, altra un intervento \"sporco\" per appendicite purulenta), le condizioni generali dell'organismo (diabete, disprotidemie, malattia neoplastica), terapie concomitanti a base di cortisone o antineoplastici, una predisposizione individuale.\nEsiste poi una vera e propria patologia a carico delle cicatrici con quadri di: "}
{"id": "548585", "revid": "289247", "url": "https://it.wikipedia.org/wiki?curid=548585", "title": "Newcastle UFC", "text": ""}
{"id": "548588", "revid": "289247", "url": "https://it.wikipedia.org/wiki?curid=548588", "title": "Sunderland AFC", "text": ""}
{"id": "548590", "revid": "125347879", "url": "https://it.wikipedia.org/wiki?curid=548590", "title": "Petter Rudi", "text": "Caratteristiche tecniche.\nRudi ha giocato da centrocampista centrale, ma era in grado di ricoprire anche la posizione di esterno destro. \u00c8 stato \u00c5ge Hareide a scoprirlo, all'epoca allenatore del Molde, che ha elogiato le sue qualit\u00e0 di calciatore veloce, dotato di ottima tecnica e buon rifinitore.\nCarriera.\nClub.\nGioc\u00f2 con club europei in cinque diversi campionati nazionali: Norvegia, Belgio, Italia, Inghilterra e Austria. Debutt\u00f2 nella massima divisione norvegese il 12 maggio 1991, sostituendo Morten Kristiansen nel pareggio casalingo per uno a uno contro il Fyllingen. Il 16 agosto 1992 segn\u00f2 la prima rete nella massima divisione norvegese, nel successo per quattro a zero in casa del Mj\u00f8ndalen. Si impose come titolare nel Molde, ma nel 1996 pass\u00f2 in prestito al Gent.\nSuccessivamente fu ingaggiato dal . Proprio nel capoluogo umbro, il 31 gennaio 1997 giunse in prestito con diritto di riscatto dal Molde. La squadra di Luciano Gaucci pag\u00f2 centocinquanta milioni di lire al club norvegese, strappando quindi un diritto di riscatto a tre miliardi, oltre a duecentotrenta milioni che sono andati al Gent come \"risarcimento\", poich\u00e9 il club belga lo aveva tesserato in prestito fino a giugno dello stesso anno. Durante la permanenza in Serie A, totalizz\u00f2 quattordici presenze e una rete, nel cinque a uno interno sul Bologna del 15 maggio 1997.\nDopo non essere stato riscattato dal Perugia, torn\u00f2 al Molde e nell'ottobre 1997 pass\u00f2 agli inglesi dello Sheffield Wednesday di David Pleat, debuttando contro il Tottenham Hotspur. Le sue prestazioni iniziali lo resero popolare tra i tifosi dello Sheffield e divent\u00f2 un membro fisso della squadra anche sotto la gestione di Ron Atkinson, che sostitu\u00ec l'esonerato Pleat nel corso della stagione. Non and\u00f2 mai a segno con la maglia dello Sheffield Wednesday, ma insacc\u00f2 il suo rigore nel terzo turno della FA Cup 1997-1998, vinto proprio ai penalty dalla sua squadra per cinque a tre sul Watford. Successivamente, prosegu\u00ec la sua carriera con le maglie di Lokeren, Germinal Beerschot e . Termin\u00f2 la sua carriera nelle file del Gent.\nNazionale.\nGioc\u00f2 nella per 46 volte, andando a segno in tre occasioni. Esord\u00ec il 26 novembre 1995, nella sfida amichevole contro la : gioc\u00f2 titolare e la gara si concluse con un pareggio per uno a uno. Fu tra i protagonisti dell'amichevole disputata a Oslo contro il , terminata quattro a due in favore degli scandinavi: proprio Rudi, infatti, apr\u00ec le marcature dopo nove minuti di gioco. Questa sconfitta interruppe la serie positiva della \"Sele\u00e7\u00e3o\": infatti la Nazionale brasiliana era imbattuta da met\u00e0 del 1993, quando era stata sconfitta dalla ."}
{"id": "548598", "revid": "125935", "url": "https://it.wikipedia.org/wiki?curid=548598", "title": "Rhuilles", "text": "Rhuilles \u00e8 una frazione di Cesana Torinese situata in val Thuras, alta Val Susa, a 1.675 metri s.l.m.\nGeografia fisica.\nSorge sulla riva sinistra orografica del Torrente Thuras, su un'antica strada militare, gode di un panorama sui Monti della Luna ed il monte Chaberton.\nLa borgata \u00e8 posta su un terreno pianeggiante, ai limiti di un bosco di aghifoglie; qui la valle si allarga ed offre una magnifica vista sulla cresta Cima Clausi 3230\u00a0m, Merciantaira 3293\u00a0m. Pi\u00f9 avanti, in prossimit\u00e0 della cappella di Croix de la Plane 1714\u00a0m, \u00e8 situata una delle sorgenti di acqua ferruginosa, inconfondibili per la colorazione \u201cruggine\u201d del letto. Due zone umide poco a monte della frazione sono state all'origine dell'istituzione di un SIC denominato \"Valle Thuras\" (cod. IT1110031).\nOrigine.\nPiccola borgata alpina, con caratteristiche grange (antiche baite ad uso agricolo in legno e pietra) ancora del tutto o parzialmente integre. La borgata, che \u00e8 a monte del torrente Thuras, conta oggi pochissimi residenti. Nel paese, come in tutte le borgate limitrofe, \u00e8 presente un antico forno in pietra per la panificazione ed una chiesetta seicentesca con una ben conservata pala lignea. Il suo nome sembra derivi dal termine \"ruggine\" ed \u00e8 dovuto alla presenza di alcune sorgenti di acqua ferruginosa.\nEconomia.\nTurismo.\nRhuilles \u00e8 un frequentato centro di turismo estivo ed invernale. In estate \u00e8 possibile praticare trekking, alpinismo (a monte di Rhuilles c'\u00e8 una piccola falesia da scalare), equitazione, mountain bike. In inverno \u00e8 possibile praticare sci alpinismo, ciaspole, sci di fondo. Presso la frazione esiste inoltre una falesia frequentata da amanti dell'arrampicata su roccia. Assai vicino (5\u00a0km) il comprensorio della Via Lattea, possiede una cabinovia (che scende a Cesana), tre seggiovie e tre skilift che risalgono le pendici del monte Frait\u00e8ve. La borgata \u00e8 dotata di due bed and breakfast."}
{"id": "548602", "revid": "1305772", "url": "https://it.wikipedia.org/wiki?curid=548602", "title": "DCR", "text": ""}
{"id": "548607", "revid": "599013", "url": "https://it.wikipedia.org/wiki?curid=548607", "title": "Francis Obikwelu", "text": "In carriera \u00e8 stato medaglia d'argento nei 100 metri piani ai Giochi olimpici di e tre volte medaglia d'oro ai Campionati europei.\nBiografia.\nDopo aver disputato la prima parte di carriera atletica gareggiando per la Nigeria, con cui vince diverse medaglie sia a livello mondiale che continentale, si trasferisce in Portogallo, di cui diventa cittadino nel 2001.\nAgli Europei di Monaco di Baviera ottiene l'argento nei 100 m dietro a Dwain Chambers, ma in seguito alla squalifica comminata all'atleta britannico per doping gli viene assegnato l'oro. Nei 200 m piani termina secondo.\nAi Giochi olimpici di \u00e8 secondo nei 100 m, dietro a Justin Gatlin, e col tempo di 9\"86 stabilisce il nuovo record europeo della specialit\u00e0 che precedentemente apparteneva a Linford Christie (record che rimarr\u00e0 imbattuto fino al 2021, migliorato dall'italiano Marcell Jacobs). Nei 200 m termina la finale al quinto posto.\nAgli Europei di G\u00f6teborg del 2006 realizza la doppietta 100-200 m piani, il primo uomo a riuscirvi dal 1978. In campo femminile la belga Kim Gevaert ottiene la stessa impresa."}
{"id": "548611", "revid": "287204", "url": "https://it.wikipedia.org/wiki?curid=548611", "title": "Altitudine di transizione", "text": "Laltitudine di transizione \u00e8 definita dall'Organizzazione Internazionale dell'Aviazione Civile come l'altitudine alla quale, o al di sotto della quale, la posizione verticale di un aeromobile \u00e8 controllata con riferimento alle altitudini.\nL'altitudine di transizione viene stabilita per ogni aerodromo dall'autorit\u00e0 dello stato nel quale questo si trovi. \u00c8 possibile che venga stabilita una stessa altitudine di transizione per due aerodromi che si trovano molto vicini tra di loro; altrimenti verr\u00e0 stabilita come altitudine di transizione la pi\u00f9 alta tra quelle che potrebbero essere stabilite per ciascuno dei due aerodromi.\nL'altitudine di transizione non dovrebbe essere inferiore a 900 m (3000 ft). L'altitudine di transizione viene pubblicata sulle pubblicazione delle informazioni aeronautiche ed \u00e8 indicata sulle carte aeronautiche.\nOperativamente passando l'altitudine di transizione si passa dal regolaggio altimetrico QNH al regolaggio altimetrico standard 1013,25 hPa, chiamato anche QNE."}
{"id": "548615", "revid": "1632387", "url": "https://it.wikipedia.org/wiki?curid=548615", "title": "Racchette da neve", "text": "Le racchette da neve (o caspe, ciaspe, ciaspole oppure anche ciastre) sono uno strumento che consente di spostarsi agevolmente a piedi sulla neve fresca poich\u00e9 aumenta la superficie calpestata e quindi anche il \"galleggiamento\", tipicamente usate in attivit\u00e0 di escursionismo su ambiente innevato. Inizialmente erano fatte di corda intrecciata e legno, oggi sono per lo pi\u00f9 di plastica o di materiale simile. Il nome \"ciaspole\" \u00e8 un termine del ladino noneso (val di Non), \u00e8 entrato nel linguaggio comune dopo il successo de \"La Ciaspolada\". La prima edizione ha avuto luogo a Tret, frazione di Fondo (val di Non), con partenza ed arrivo in localit\u00e0 Plazze.\nDescrizione.\nSi indossano direttamente e con facilit\u00e0 sulle scarpe e permettono di muoversi sul manto nevoso senza sprofondare eccessivamente e senza scivolare. Si differenziano in sinistra e destra dalla fibbia di chiusura che deve sempre trovarsi all'esterno. Il piede va inserito in modo tale che la punta e il tacco dello scarpone siano rispettivamente sopra il puntale e il centro della racchetta, quindi va fissato stringendo le cinghie (anteriore e posteriore). \nEsistono anche racchette da neve con attacchi automatici molto simili a quelli dei ramponi, composti da due ferretti (uno anteriore ed uno posteriore), che si incastrano in apposite scanalature presenti sugli scarponi. Questo sistema rende l'attacco molto pi\u00f9 facile, ma richiede racchette da neve e scarponi dedicati all'uso.\nLe racchette da neve sono molto utilizzate per le escursioni invernali sulla neve, per facilitare la camminata si utilizzano bastoncini, simili a quelli utilizzati nello sci, che aiutano nella spinta.\nTipi di racchette da neve.\nEsistono vari tipi di racchetta, differenziate per grandezza, materiali e ovviamente costo. Vanno scelte in base alle attivit\u00e0 e al percorso che cui si appresta ad affrontare, alla frequenza di utilizzo e alle dimensioni corporee rispetto a quelle dell'attrezzo. In pianura con neve profonda si useranno racchette lunghe, su di un terreno ripido (dove la neve \u00e8 per forza meno profonda) racchette corte e pi\u00f9 maneggevoli. In entrambi i casi \u00e8 molto importante che le racchette da neve siano dotate nella parte inferiore di ramponcini metallici, che permettono una presa migliore sulla neve, un maggior controllo della camminata e una frenata pi\u00f9 controllata in discesa.\nAttivit\u00e0 agonistica.\nVi sono molte manifestazioni, agonistiche e non, di \"corsa con le racchette da neve\", generalmente dette \"ciaspolate\". Una tra le pi\u00f9 note e pi\u00f9 importanti a livello internazionale \u00e8 \"La Ciaspolada\", che si svolge a Fondo, in Provincia di Trento, ogni giorno dell'Epifania dal 1972."}
{"id": "548616", "revid": "122546700", "url": "https://it.wikipedia.org/wiki?curid=548616", "title": "Cesare Bazzani", "text": "Accademico d'Italia, fu uno dei maggiori e pi\u00f9 prolifici artefici dell'architettura pubblica italiana del primo Novecento, particolarmente in et\u00e0 fascista.\nBiografia.\nFiglio di Luigi, valente scenografo, Bazzani si laure\u00f2 brillantemente in \"architettura tecnica\" (ingegneria civile) nel 1896. Inizialmente, dopo aver progettato la sede del Circolo Canottieri Aniene di Roma nel 1897, si dedic\u00f2 al restauro di edifici medievali romani, tra cui l'Albergo dell'Orso, il palazzotto della Fornarina e alcune casette di San Paolino alla Regola. Nel 1908 la vittoria del concorso per la Galleria d'Arte Moderna della capitale, che segu\u00ec l'affermazione fiorentina dei suoi progetti per la facciata di San Lorenzo (1905) e per la Biblioteca Nazionale Centrale (1906) nonch\u00e9 il \"Gran Premio Reale\" vinto a Milano nel 1906, lo port\u00f2 prepotentemente alla ribalta nazionale, dando una decisa accelerata alla sua prestigiosa carriera d'architetto, costellata di eminenti incarichi pubblici. Bazzani fu infatti professore al Museo Artistico Industriale di Roma dal 1903 al 1920, consigliere comunale della sua citt\u00e0 dal 1913 al 1920, membro straordinario del Consiglio superiore dei Lavori Pubblici dal 1915 al 1923, membro di diverse accademie di belle arti, tra cui quella di Brera, nominato Grande Ufficiale dell'Ordine della Corona d'Italia nel 1922 (quindi Cavaliere di Gran Croce decorato del Gran Cordone dello stesso Ordine nel 1936), dal 1929 accademico d'Italia e, nel 1936, presidente della Consulta Centrale dell'edilizia e dell'urbanistica presso il ministero dell'Africa Italiana. Alle esposizioni internazionali di Venezia (1908) e di Roma (1911), inoltre, vinse la \"Grande Medaglia d'Oro\". \nTra le sue opere, improntate a magniloquenza e grandiosit\u00e0, di stile sostanzialmente eclettico e spesso costellate di simboli massonici, spiccano la Biblioteca Nazionale Centrale di Firenze (1911), la Galleria d'Arte Moderna di Roma (1911), il Palazzo della Cassa di Risparmio ad Ascoli Piceno (1912-1915)), il Palazzo del Governo (1920) e la chiesa del Carmine di Messina, il Casin\u00f2 di Anzio, conosciuto anche come \"Paradiso sul mare\" (1924), la facciata della basilica di Santa Maria degli Angeli ad Assisi (1924-1930), la sede del Ministero della Pubblica Istruzione a Roma (1928), il Teatro del Littorio a San Severo (1929-1937), la sistemazione dell'Isola Tiberina a Roma (1930-1935), la Caserma dei Carabinieri sul lungomare di Bari (1932-1935), il Palazzo del Governo di Foggia (1934), la Stazione Marittima a Napoli (1936), il Palazzo delle Poste di Taranto (1937), la Cattedrale di Addis Abeba (1938) e la cattedrale di Pescara (1939), il Santuario del Santissimo Crocifisso a Treia (MC) (inizio '900).\nAltre notevoli architetture bazzaniane emergono nel tessuto urbano di Forl\u00ec, durante il fascismo centro simbolicamente importante in quanto \"Citt\u00e0 del Duce\". Si tratta del Palazzo delle Poste (1930-1933), del monumento alla Vittoria, o ai Caduti (1931-1933), della Casa del Mutilato (1930-1932), delle Palazzine Gemelle, rispettivamente sede dell'Impresa Bazzani e dell'impresa Benini, (1932) e del Palazzo degli Uffici Statali (1935-1936).\nA Bazzani si devono inoltre moltissimi interventi di edilizia di qualit\u00e0 nella citt\u00e0 di Terni come ad esempio: la Palazzina Alterocca (1901-1903), il Palazzo Pontecorvi (1902-1916), Villa Fongoli (1903), la Regia Scuola Industriale (1915-1926), il Palazzo delle Poste (1918-1936), la Palazzina Manni (1919-1923), la chiesa di sant'Antonio (1923-1935), Villa Bazzani (1928-1936), il Palazzo della Provincia (1930-1936), l'edificio dell'INFPS (1932-1934) e l'Albergo Beta (1935-1936), nonch\u00e9 il complesso di Galleto (1927) nei pressi della cascata delle Marmore. Proprio nella citt\u00e0 di Terni e in particolare nell'Archivio di Stato \u00e8 conservato l'archivio dei progetti dell'architetto.\nSuoi sono anche alcuni dei lavori nella citt\u00e0 di Rieti: la riparazione e ampliamento del Municipio (1909), il Palazzo delle Poste e dei Telegrafi (1934) e la sistemazione a esedra dell'ingresso di Porta Romana sulla Via Salaria. A Bazzani si deve inoltre la progettazione del palazzo dell'INFPS di L'Aquila (lavori iniziati nel 1937) realizzato all'ingresso del Corso Federico II, che vedeva sul lato prospiciente la realizzazione di analogo edificio INFAIL. L'edificio, danneggiato dal sisma del 6 aprile 2009, \u00e8 stato recentemente ristrutturato ed ancora oggi ospita gli uffici INPS.\nPer Pescara, citt\u00e0 in fervente sviluppo edilizio durante il fascismo, dopo l'unione con il comune di Castellammare Adriatico nel 1927, Bazzani viene chiamato insieme a Vincenzo Pilotti per la realizzazione di nuovi edifici di rappresentanza e sedi di uffici pubblici. Realizz\u00f2 la nuova Cattedrale di San Cetteo nel quartiere Portanuova (1933-38), nota anche come \"Tempio della Conciliazione\", il Palazzo della Camera di Commercio in via Conte di Ruvo, il Palazzo delle Poste centrali nel 1934 sul corso Vittorio Emanuele, il palazzo INPS, l'ex Banco di Napoli sul corso Umberto, e infine il Ponte Littorio, per collegare i due nuclei di Pescara (1935), opera distrutta dai tedeschi nel 1944 e ricostruita come Ponte Risorgimento.\nArchivio.\nIl fondo \"Cesare Bazzani\" conservato presso l'Archivio di Stato di Terni comprende i disegni di progetti; l'archivio \u00e8 stato riordinato, digitalizzato e corredato di una banca dati disponibile sul web."}
{"id": "548617", "revid": "599013", "url": "https://it.wikipedia.org/wiki?curid=548617", "title": "Kim Gevaert", "text": "Biografia.\nHa vinto in carriera quattro medaglie ai Campionati europei, di cui due d'oro e due d'argento. Nel 2002 a Monaco di Baviera vinse i due argenti: nei 100 metri fin\u00ec alle spalle della greca Aikaterin\u012b Thanou e nei 200 metri alle spalle della francese Muriel Hurtis, finendo in entrambe le gare davanti alla velocista italiana Manuela Levorato.\nNel 2006, a G\u00f6teborg, arriv\u00f2 con i migliori tempi e si impose con una clamorosa doppietta 100-200, cos\u00ec come il portoghese Francis Obikwelu tra gli uomini.\nTra le sue gare individuali outdoor vanno ricordate la finale dei 200 metri ai Giochi olimpici di Atene e due finali mondiali, rispettivamente nei 200 metri ai Mondiali di Helsinki nel 2005 e nei 100 metri ai Mondiali di Osaka nel 2007. Con la staffetta 4\u00d7100 metri ha conquistato la medaglia di bronzo ai Mondiali di Osaka e quella d'argento ai Giochi olimpici di Pechino 2008, divenuta d'oro nel 2016 a seguito della squalifica per doping della Russia.\nVanno inoltre ricordati i suoi 3 titoli consecutivi (2002 - 2005 - 2007) vinti sui 60 metri agli Europei indoor.\nIl 5 settembre 2008 ha sancito il suo ritiro vincendo i 100 metri in 11\"25 davanti al proprio pubblico durante l'ultima tappa della IAAF Golden League a Bruxelles."}
{"id": "548623", "revid": "119610267", "url": "https://it.wikipedia.org/wiki?curid=548623", "title": "Suezmax", "text": "Con il termine Suezmax si intendono quelle navi le cui dimensioni permettono il loro passaggio nel canale di Suez. \nIl canale, che nel 2019 ha festeggiato 150 anni di vita, \u00e8 stato oggetto di diverse fasi di ampliamento. \nAd oggi, mentre non vi sono limitazioni di lunghezza in quanto il canale non ha chiuse, vi sono limiti di pescaggio, 20,1 metri, di larghezza, 77,5 metri e di altezza massima, 68 metri, in modo da rendere agevole il passaggio al di sotto del ponte sul Canale di Suez."}
{"id": "548624", "revid": "58512", "url": "https://it.wikipedia.org/wiki?curid=548624", "title": "Complesso musicale", "text": ""}
{"id": "548626", "revid": "106456", "url": "https://it.wikipedia.org/wiki?curid=548626", "title": "Mickey Rourke", "text": "Durante la sua giovinezza ha praticato il pugilato e ha vissuto una breve esperienza da pugile professionista negli anni novanta. \u00c8 noto principalmente per la partecipazione a film come \"Rusty il selvaggio\" (1983), \"L'anno del dragone\" (1985), \"9 settimane e \u00bd\" (1986), \"Angel Heart - Ascensore per l'inferno\" (1987), \"Sin City\" (2005), \"The Wrestler\" (2008), film per cui ha ottenuto una candidatura al premio Oscar al miglior attore e vinto un Golden Globe, un Premio BAFTA e un Indipendent Spirit Award, e \"I mercenari - The Expendables\" (2010).\nNonostante una vita turbolenta al di fuori dello schermo, negli ultimi decenni \u00e8 riuscito a proporsi come interprete di nicchia, principalmente in ruoli di antieroe emarginato, dal carattere ruvido e solitario.\nBiografia.\nGiovinezza.\nPhilip Andre Rourke nasce il 16 settembre 1952 a Schenectady (New York) da una famiglia di religione cattolica e di origini inglesi, scozzesi, irlandesi, francesi e tedesche; Cresce nei sobborghi di Miami, nel quartiere prevalentemente afro-americano di Liberty City. Ha una sorella pi\u00f9 giovane, Patty, un fratellastro, Joey, e 6 fratelli acquisiti, come risultato del divorzio dei suoi genitori e del nuovo matrimonio di sua madre.\nFrequenta la \"Miami Beach Senior High School\", ma di questi anni si sa poco. Due cose certe sono la sua passione per la sigaretta gi\u00e0 dall'et\u00e0 di 16 anni e la sua assidua frequentazione della famosa palestra per pugili della Quinta Strada di Miami Beach. Qui Rourke viene visto come uno degli atleti pi\u00f9 precoci e promettenti, addirittura poi chiamato come sparring partner di Luis \"El Feo\" Rodr\u00edguez, l'allora campione del mondo dei pesi welter. Il tabellino finale della sua attivit\u00e0 dilettantistica riporta 20 incontri vinti (17 KO) e 4 incontri persi. Problemi per delle ferite serie rimediate dallo \"sparring match\" in poi lo costringono a smettere col pugilato per un anno. Sar\u00e0 per lui un periodo deprimente, ma che lo porter\u00e0 alla recitazione con un piccolo ruolo in uno spettacolo teatrale di un amico di universit\u00e0, \"Deathwatch\". Innamoratosi della recitazione, si trasferisce a New York con dei soldi prestati dalla sorella e grazie all'aiuto di un'insegnante privata di recitazione riesce a entrare nel prestigiosissimo Lee Strasberg Theatre and Film Institute, dove studia la recitazione metodica assieme all'ormai famoso Al Pacino, con gli stessi professori che formarono attori del calibro di Robert De Niro e Christopher Walken.\nGli inizi come attore.\nDebutta sul grande schermo con un piccolo ruolo nel film \"1941 - Allarme a Hollywood\" (1979) di Steven Spielberg, ma \u00e8 la sua interpretazione del piromane nel film \"Brivido caldo\" (1980) ad attirare molta attenzione nonostante sia un breve ruolo. Nei primi anni ottanta, appare nel film di culto \"A cena con gli amici\" (1982) di Barry Levinson, accanto a Paul Reiser, Daniel Stern, Steve Guttenberg e Kevin Bacon, attori che diventeranno stelle di Hollywood.\nIl ruolo che lo rivela al grande pubblico \u00e8 quello dell'enigmatico fratello maggiore di Matt Dillon nella storia sulle problematiche giovanili \"Rusty il selvaggio\" (1983), film che vede la presenza di talenti come Dennis Hopper, Diane Lane, Nicolas Cage, Chris Penn, Laurence Fishburne e Tom Waits.\nIl successo.\nLa sua \"performance\" nel film \"Il Papa del Greenwich Village\" (1984) assieme a Daryl Hannah ed Eric Roberts richiama l'attenzione dei critici. Il film \u00e8 un insuccesso commerciale, ma con il tempo viene in parte rivalutato. L'attore Johnny Depp parla di \"cinema perfetto\" e il programma \"Entourage\" della rete HBO lo elogia. L'attore afferma che \u00e8 il suo film preferito, e sia la Hannah sia Roberts lo hanno menzionato come un punto alto delle loro rispettive carriere.\nA met\u00e0 degli anni ottanta si aggiudica dei ruoli di primo piano, diventando una stella di prima grandezza. La sua prova assieme a Kim Basinger in \"9 settimane e \u00bd\" (1986), diretto da Adrian Lyne, acclamata dal pubblico e che presenta una sessualit\u00e0 appena visibile e leggermente trasgressiva, gli d\u00e0 lo scettro del \"sex symbol\" mondiale. Successivamente la critica lo elogia per il suo lavoro nel film \"Barfly - Moscone da bar\" (1987), dove interpreta il ruolo dello scrittore alcolizzato Henry Chinaski, creato da Charles Bukowski, e per il film \"L'anno del dragone\" (1985), con la regia di Michael Cimino e la sceneggiatura di Oliver Stone, in cui interpreta un ostinato poliziotto che indaga sulla mala cinese.\nPer parte della critica la sua migliore interpretazione \u00e8 nel film \"Angel Heart - Ascensore per l'inferno\" (1987) di Alan Parker, nel quale fanno molto discutere, soprattutto l'opinione pubblica statunitense, le scene di sesso con l'attrice Lisa Bonet, interprete della celebre serie TV per famiglie \"I Robinson\". Ad alcune critiche negli Stati Uniti, per questo e per altri ruoli sordidi, ribelli o dalla morale ambigua, fa da contraltare una buona considerazione della critica europea.\nNel 1989 interpreta San Francesco d'Assisi nel film della regista Liliana Cavani intitolato, appunto, \"Francesco\".\nTemporaneo declino.\nLa carriera d'attore di Mickey Rourke viene a questo punto messa in ombra dalla sua vita privata e le sue scelte di carriera apparentemente eccentriche. Registi come Alan Parker trovano difficile lavorare con lui. Parker disse che \u00ab\"lavorare con Mickey \u00e8 un incubo. \u00c8 davvero pericoloso sul set perch\u00e9 non sai mai quello che sta per fare\"\u00bb.\nDurante questo periodo si vocifera un suo abuso di droghe, viene fotografato spesso con una compagnia che include membri di gang di motociclisti e la star dell'hip hop Tupac Shakur. Si dice che abbia contatti sociali con individui legati all'associazione criminale di John Gotti.\nMentre l'attore rifiuta ruoli in film di alto livello, recita nel film \"softcore\" \"Orchidea selvaggia\" (1989). Durante le riprese inizia una relazione con la sua coprotagonista Carr\u00e9 Otis che avrebbe in seguito sposato, per poi divorziare nel 1998, dopo una tormentata relazione. Voci che una scena d'amore in cui recitarono per il film non fosse simulata si sono mantenute fino a oggi, bench\u00e9 entrambi gli attori abbiano negato il fatto. Voci da parte dei media su un suo sempre pi\u00f9 abitudinario uso di droghe aumentano dopo il ricovero della Otis per una overdose di eroina.\nIn questo periodo si esibisce con David Bowie nell'album \"Never Let Me Down\", e scrive la sua prima sceneggiatura per \"Homeboy\", una triste e malinconica storia sul pugilato che lo vede tra i protagonisti. Nel 1991 \u00e8 Harley Davidson in \"Harley Davidson &amp; Marlboro Man\", che ha come coprotagonista la star della serie TV \"Miami Vice\" Don Johnson. Il film si rivela un successo al botteghino statunitense.\nUna controversia sul credo politico di Rourke si sviluppa quando dichiara di aver donato parte del suo salario per il film \"Francesco\", al PIRA. In seguito torna indietro su questa dichiarazione.\nNel 1991 decide che \u00abdoveva tornare a boxare\u00bb perch\u00e9 sentiva che \u00abera sulla via dell'autodistruzione [...] e che non sentiva rispetto di s\u00e9 stesso come attore\u00bb. Quando divenne un pugile professionista, vinse tutti gli incontri con avversari pi\u00f9 volte giudicati di minor livello (o ottenne un pareggio). Non riesce tuttavia a raggiungere una caratura sportiva di livello nazionale. Subisce poi numerosi infortuni, come il naso rotto, denti spezzati, costole incrinate, lingua tagliata, e la compressione dello zigomo, tutti fantasmi di una sfortunata carriera giovanile.\nPer la sua entrata sul ring usava \"Sweet Child o' Mine\" dei Guns N' Roses, Mickey Rourke \u00e8 presente nei ringraziamenti dell'ultimo album del gruppo \"Chinese Democracy\". Infatti Axl Rose ha concesso la licenza gratuita sull'utilizzo di \"Sweet Child o' Mine\" nel film del 2008 \"The Wrestler\" per la sua amicizia con l'attore.\nNel 1995 Rourke si ripresenta in pubblico alla \"premi\u00e8re\" di un film hollywoodiano con evidenti interventi di chirurgia plastica. Nel 1997 esce \"9 settimane e \u00bd - La conclusione\", sequel del precedente successo del 1986, ma che si rivel\u00f2 un insuccesso di critica e pubblico. Nel 2001 partecipa al film \"Sola nella trappola\".\nL'immagine dell'attore \u00e8 sempre pi\u00f9 legata a quella del personaggio sofferente, tosto e cattivo, figura che comincia a fargli avere piccoli ruoli adatti alla sua immagine.\nRitorno al grande cinema.\nMickey Rourke torna al successo nel 2005 con la partecipazione ai film \"Sin City\" (nella parte di un energumeno chiamato Marv) e \"Domino\".\nIl definitivo ritorno alla ribalta avviene con l'interpretazione del film \"The Wrestler\" (2008), pellicola che si aggiudica il Leone d'oro alla 65\u00aa Mostra internazionale d'arte cinematografica anche e soprattutto grazie alla sua interpretazione che, secondo molti critici, avrebbe meritato di essere premiata con la Coppa Volpi per il miglior attore maschile. Nel gennaio del 2009 si aggiudica il suo primo Golden Globe e il prestigioso Independent Spirit Award. Durante il discorso di ringraziamento per quest'ultimo premio, chiama in causa i registi e produttori presenti in sala, rimproverandoli di non aver dato al suo amico Eric Roberts, visibilmente commosso, una seconda chance che, al contrario, lui ha ricevuto. Roberts e Rourke avevano lavorato insieme ne \"Il Papa del Greenwich Village\" e il primo, dopo altre buone apparizioni al cinema, si era lentamente dileguato in film di serie B e in guai con la giustizia. Pochi giorni dopo venne ufficializzata anche la sua candidatura al premio Oscar al miglior attore protagonista sempre per il medesimo ruolo di Randy \"The Ram\" Robinson, statuetta che per\u00f2 and\u00f2 a Sean Penn per \"Milk\".\nNel 2009, si parl\u00f2 di una sua possibile futura presenza nel mondo del wrestling, nella WWE. Da segnalare la sua presenza tra il pubblico a WrestleMania XXV; al termine del combattimento che vedeva impegnate alcune leggende WWE, Mickey Rourke viene sfidato da Chris Jericho sul ring e dopo pochi secondi Mickey riesce a metterlo al tappeto, festeggiando in seguito con Ric Flair. Uno dei wrestler con il quale Rourke ha fraternizzato di pi\u00f9 durante il tour con la WWE \u00e8 stato proprio Flair. Inoltre, dopo l'esperienza come wrestler nel film \"The Wrestler\" ha incominciato a fare il wrestler in qualche federazione minore in poche occasioni. Una delle conseguenze di questa scelta \u00e8 stata la rottura del braccio.\nNel settembre 2010, al Toronto International Film Festival \u00e8 stato annunciato un film basato sulla vita dell'assassino della mafia Richard Kuklinski, tratto dal libro \"The Ice Man\" di Philip Carlo, prodotto dalla Natural Selection di Matty Beckerman. David McKenna \u00e8 stato incaricato della sceneggiatura, con Mickey Rourke nei panni di Kuklinski e coproduttore del film.\nNel 2010 interpreta il ruolo del \"villain\" Whiplash nel film \"Iron Man 2\". Successivamente appare nel film diretto dall'amico e collega Sylvester Stallone: \"I mercenari - The Expendables\" (2010), dove interpreta il ruolo di Tool, un mercenario non pi\u00f9 in attivit\u00e0.\nVita privata.\n\u00c8 stato sposato dal 1981 al 1989 con l'attrice Debra Feuer, con cui ha lavorato nel film \"Homeboy\".\nNel 1992 si sposa con l'attrice Carr\u00e9 Otis, conosciuta sul set del film \"Orchidea selvaggia\", da cui divorzia nel 1998.\nMickey Rourke pratica il cattolicesimo e politicamente si dichiara sostenitore del Partito Repubblicano, sebbene sia un sostenitore della PETA e dell'Irish Republican Army.\nDal 2009 al 2014 \u00e8 stato compagno della modella Anastassija Makarenko.\nDoppiatori italiani.\nNelle versioni in italiano delle opere in cui ha recitato, Mickey Rourke \u00e8 stato doppiato da: "}
{"id": "548634", "revid": "697352", "url": "https://it.wikipedia.org/wiki?curid=548634", "title": "Santa Coloma", "text": "Santa Coloma \u00e8 l'equivalente in lingua spagnola di Santa Colomba."}
{"id": "548640", "revid": "1543377", "url": "https://it.wikipedia.org/wiki?curid=548640", "title": "Capesize", "text": "Con il termine Capesize ci si riferisce a quelle navi le cui dimensioni non permettono il loro passaggio n\u00e9 per il Canale di Panama n\u00e9 per quello di Suez. Di fatto il termine \"capesize\" \u00e8 sinonimo di \"illimitato\" quanto alle dimensioni della nave. La denominazione fa riferimento alla Capo di Buona Speranza nei pressi della Citt\u00e0 del Capo (Cape Town).\nAppartengono a questa categoria le navi con dislocamento superiore a 150.000 tonnellate metriche: tipicamente grandi navi rinfusiere che trasportano carbone o altre materie prime in forma solida.\nIl termine \"capesize\" \u00e8 raramente utilizzato per le petroliere e le cisterne di maggiori dimensioni, che di regola vengono classificate come \"Ultra Large Crude Carrier\" (ULCC) o \"Very Large Crude Carrier\" (VLCC)."}
{"id": "548646", "revid": "767487", "url": "https://it.wikipedia.org/wiki?curid=548646", "title": "Dmitrij Aleni\u010dev", "text": "Carriera.\nClub.\nCentrocampista, si mette in mostra nella Prem'er-Liga dal 1991 al 1998 giocando prima con il Lokomotiv e poi con lo Spartak, entrambi club di Mosca. Nel 1997 viene eletto giocatore russo dell'anno e si attira le attenzioni degli italiani della Roma, che lo porta a giocare in Serie A tra il nel 1998, acquistandolo per la cifra di 12 miliardi di lire.\nCoi giallorossi segna un gol il 17 ottobre 1998 nella partita interna contro la Fiorentina, che la squadra capitolina perdeva 0-1 al 90', ma vincer\u00e0 per 2-1 al 94'. Dopo una prima stagione non del tutto convincente (21 presenze e 2 reti per lui), al suo secondo anno in Italia viene inserito nello scambio di mercato con il Perugia, che prevede il passaggio in giallorosso di Hidetoshi Nakata ed il prestito del giocatore russo alla societ\u00e0 umbra; coi biancorossi disputa il girone di ritorno di quel campionato.\nAll'inizio della stagione 2000-2001 viene quindi ceduto ai lusitani del Porto, dove rimane sino al 2004: qui vince la Coppa UEFA 2002-2003 e la Champions League 2003-2004, segnando nelle finali di entrambe le competizioni, cosa che \u00e8 riuscita solo a lui, Allan Simonsen, Hernan Crespo, Steven Gerrard, Pedro e Diego Godin. Torna quindi in patria, allo Spartak Mosca, dove chiude la carriera nel 2006.\nNazionale.\nCon la Nazionale russa ha disputato 55 incontri e siglato 6 reti tra il 1996 e il 2004, partecipando al Mondiale 2002 in Giappone e Corea del Sud e agli Europei 2004 in Portogallo.\nCarriera da allenatore.\nNell'estate del 2015 Alenicev viene nominato allenatore dello Spartak Mosca, con cui raggiunge la qualificazione ai preliminari della UEFA Europa League 2016-2017. Il 5 agosto 2016 \u00e8 per\u00f2 costretto a dimettersi dalla propriet\u00e0 del club a seguito della clamorosa eliminazione ai preliminari da parte dei modesti ciprioti dell'AEK Larnaca (andata 1-1 a Cipro, ritorno 0-1 a Mosca). Viene quindi rimpiazzato dal suo vice Massimo Carrera. Dall'estate del 2017 l'ex calciatore della Roma allena lo Enisej di Krasnoyarsk, club della seconda divisione russa."}
{"id": "548647", "revid": "729019", "url": "https://it.wikipedia.org/wiki?curid=548647", "title": "Handymax", "text": "Con il termine Handymax si intendono quelle navi da carico la cui portata lorda \u00e8 compresa tra le 30.001 e le 50.000 tonnellate e la cui lunghezza varia tra i 150 e i 200 m (492 - 656 ft)"}
{"id": "548649", "revid": "181699", "url": "https://it.wikipedia.org/wiki?curid=548649", "title": "Giovanni Bertacchi", "text": "Biografia.\nLa sua poesia sub\u00ec fortemente l'influsso di Giovanni Pascoli, sia per quanto riguarda la ricerca delle forme metriche, sia per il caratteristico gusto per le descrizioni del paesaggio.\nFu docente di letteratura italiana presso l'Universit\u00e0 di Padova dal 1916 al 1938, quando lasci\u00f2 volontariamente l'insegnamento prendendo posizione contro il fascismo.\nFu autore di studi critici su Dante, Leopardi, Manzoni, Alfieri, Mazzini. La sua prima e forse pi\u00f9 importante opera poetica \u00e8 il \"Canzoniere delle Alpi\", pubblicata nel 1895. Intorno ai 60 anni, in concomitanza con l'uscita della sua ultima raccolta \"Il perenne domani\", cominci\u00f2 a scrivere poesie in dialetto chiavennasco. Queste sono pervase di nostalgia per l'infanzia e per i suoi luoghi d'origine.\n\u00c8 tumulato nel cimitero della natia Chiavenna, in un sarcofago realizzato da Enrico Pancera."}
{"id": "548650", "revid": "729019", "url": "https://it.wikipedia.org/wiki?curid=548650", "title": "Seawaymax", "text": "Con il termine Seawaymax si intendono quelle navi che per le loro dimensioni possono transitare nelle chiuse del \"St. Lawrence Seaway\", un sistema di canali che dalla regione dei Grandi Laghi permette di raggiungere l'Oceano Atlantico.\nLe dimensioni di queste navi sono: lunghezza massima 226 m (740 ft), larghezza 24 m (72 ft) e pescaggio di 7,9 m (26 ft)."}
{"id": "548652", "revid": "12582", "url": "https://it.wikipedia.org/wiki?curid=548652", "title": "San Vero", "text": ""}
{"id": "548659", "revid": "104265", "url": "https://it.wikipedia.org/wiki?curid=548659", "title": "Neurulazione", "text": "La neurulazione \u00e8 un processo parte dell'organogenesi che porta, a partire dall'ectoderma, per induzione da parte della corda dorsale e del mesoderma paracordale, alla differenziazione del sistema nervoso nell'embrione.\nNella zona compresa tra il nodo di Hensen e la membrana buccofaringea si forma la placca neurale, che successivamente si trasforma in doccia neurale. I margini di questa si sollevano e si fondono al livello del quarto somite (21\u00ba giorno) sulla linea mediana, processo che poi continua sia in senso rostrale che caudale. L'ectoderma si distacca quindi dal tubo neurale e ricopre completamente l'embrione, formando l'epiectoderma, o \"ectoderma di rivestimento\". Le due estremit\u00e0 del tubo neurale (\"neuropori\") rimangono aperte ed in collegamento con il sacco amniotico, fino alla chiusura del neuroporo anteriore (24\u00ba giorno) e del neuroporo posteriore (26\u00ba giorno).\nIl neuroporo \u00e8 quell'apertura temporanea che permette al lume del tubo neurale di comunicare con l'esterno, si distingue il neuroporo anteriore (in posizione cefalica) da quello posteriore (in posizione caudale).\nDal momento della chiusura del tubo neurale, ai margini si evidenziano due rilievi, le creste neurali, che si distaccheranno formando principalmente i gangli cerebrospinali ed i gangli simpatici, seguendo una segmentazione corrispondente a quella dei somiti.\nNella parte rostrale del tubo neurale si evidenziano (in senso rostro-caudale) tre vescicole, dette prosencefalo, mesencefalo e rombencefalo, che durante la quinta settimana si differenziano, avviando il processo d'encefalizzazione, in telencefalo, diencefalo, mesencefalo, metencefalo e mielencefalo. Da queste strutture si andr\u00e0 a formare la parte craniale del sistema nervoso centrale grazie alle seguenti differenziazioni:"}
{"id": "548661", "revid": "2175", "url": "https://it.wikipedia.org/wiki?curid=548661", "title": "Santa Columba", "text": ""}
{"id": "548671", "revid": "89688", "url": "https://it.wikipedia.org/wiki?curid=548671", "title": "Semitismi", "text": "Col termine semitismi si intendono particolari fenomeni morfologico-grammaticali tipici del greco del nuovo Testamento e della traduzione dei settanta caratteristici delle lingue semitiche (in particolare ebraico e aramaico). Tali fenomeni sono dovuti al fatto che i testi arrivatici del nuovo Testamento e della settanta, anche se sono scritti in greco, furono concepiti originalmente da persone che parlavano e pensavano correntemente in aramaico. Inoltre, secondo un'antica tradizione e secondo recenti studi, il vangelo secondo Matteo (e forse anche gli altri) sarebbe stato originariamente scritto in aramaico (v. teoria della primazia aramaica).\nI vari semitismi possono essere distinti in alcune categorie:\nAlcuni esempi di probabili semitismi di trasmissione:\nVa per\u00f2 ribadito ancora come tutte queste supposizioni siano del tutto ipotetiche, basandosi sull'ipotesi non del tutto certa e che non \u00e8 possibile dimostrare dell'esistenza di manoscritti originali ebraici o aramaici."}
{"id": "548673", "revid": "1543377", "url": "https://it.wikipedia.org/wiki?curid=548673", "title": "Trish Stratus", "text": "Dopo aver iniziato la carriera come modella, ha iniziato a lavorare per la World Wrestling Federation/Entertainment. Nel corso della sua carriera, ha vinto sette volte il Women's Championship e una volta l'Hardcore Championship. Inoltre ha vinto per tre volte il WWE Babe of the Year ed \u00e8 stata proclamata \"Diva of Decade\" (\"Diva del decennio\"). Nel 2011 \u00e8 stata una delle allenatrici del reality show \"Tough Enough\".\nNel 2013 \u00e8 stata introdotta nella WWE Hall of Fame all'et\u00e0 di 37 anni.\nCarriera.\nGli inizi.\nPrimogenita di John e Alice, Patricia Stratigeas era una studentessa di medicina alla York University quando, a causa di uno sciopero dei professori a pochi esami dalla laurea, decide di lasciare temporaneamente gli studi e di cercare lavoro in attesa che lo sciopero finisse. Essendo stata assunta come receptionist in una famosa palestra, l\u00ec viene notata da Robert Kennedy, editore della rivista dedicata al fitness MuscleMag il quale offre alla Stratigias un set per alcuni scatti professionali. La redazione rimane molto colpita dalla ragazza che finir\u00e0 in copertina della sopraccitata rivista nel numero di settembre del 1998, dopo essere stata selezionata tra otto concorrenti.\nWorld Wrestling Federation/Entertainment (2000\u20132006).\nManager e T &amp; A (2000\u20132001).\nDopo essere diventata abbastanza nota nel circuito del fitness, la World Wrestling Federation propone alla Stratigeas un contratto pluriennale. Patricia accetta e dopo aver appreso dimestichezza sul ring nella palestra di Ron Hutchison, \u00e8 pronta a calcare il ring della federazione. Da quel momento in poi Patricia Stratigias verr\u00e0 conosciuta in tutto il mondo con il ring name di Trish Stratus.\nLa Stratigeas fece il suo debutto come \"heel\" nella puntata di \"Saturday Night Heat\" del 19 marzo 2000, con il nome di Trish Stratus. Apparve sullo stage dove volse le sue attenzioni su Test e Prince Albert. La notte seguente a \"Raw\", la Stratus divenne la loro manager formando il team T &amp; A. In quel periodo, Trish sub\u00ec il suo primo \"bump\", subendo una powerbomb sul tavolo dai Dudley Boyz a Backlash.\nParallelamente, divenne la manager di Val Venis che vinse l'Intercontinental Championship, ma la loro alleanza si concluse a SummerSlam. La Stratus fece il suo debutto nel ring il 22 giugno a \"SmackDown!\", insieme al team T &amp; A sconfisse gli Hardy Boyz e Lita. Inizi\u00f2 quindi una rivalit\u00e0 con Lita che affront\u00f2 il 24 luglio a \"Raw\" in uno strap match, vinto dalla Stratus con l'aiuto di Stephanie McMahon. Verso la fine dell'anno lott\u00f2 molte volte per il Women's Championship, e si separ\u00f2 da Test e Albert dopo che il loro team si sciolse.\nVerso l'inizio del 2001, la Stratus fu coinvolta in un \"angle\" con il \"chairman\" della federazione, Vince McMahon, nel periodo in cui secondo la storyline, Linda McMahon, moglie di Vince, era all'ospedale in seguito alla richiesta di divorzio del marito durante la puntata di \"SmackDown!\" del 7 dicembre 2000. La relazione tra McMahon e la Stratus fece arrabbiare la figlia di lui, Stephanie McMahon. A No Way Out, Stephanie sconfisse la Stratus, grazie all'aiuto di William Regal. La sera successiva a \"Raw is War\", durante un tag team match tra la coppia formata da Trish Stratus e Vince McMahon contro quella formata da Stephanie McMahon e William Regal, McMahon trad\u00ec Trish e permise a Regal di colpirla con la \"Regal Cutter\", il quale posizion\u00f2 Stephanie sopra la Stratus per vincere il match. McMahon disse poi alla Stratus di averla usata come un \"giocattolo\" con il quale \"si era stancato di giocare\". L\"'angle\" continu\u00f2 la settimana successiva a \"Raw is War\", dove McMahon forz\u00f2 la Stratus a spogliarsi nel ring e ad abbaiare come un cane. La storyline si concluse a WrestleMania X-Seven, quando la Stratus diede uno schiaffo a McMahon durante il match contro suo figlio Shane, diventando nel processo una beniamina del pubblico.\nWomen's Champion (2001\u20132002).\nLa WWF era coinvolta nel fenomeno della Invasion, dove una alleanza formata dai wrestler della World Championship Wrestling e della Extreme Championship Wrestling aveva intenzione di soppiantare la World Wrestling Federation. Data la situazione, Trish Stratus decise di unire le forze con la rivale Lita contro le due avversarie della alleanza, Torrie Wilson e Stacy Keibler nel primo Bra &amp; Panties Match a coppie della storia, dove le Divas della WWF uscirono vittoriose. L'ascesa della Stratus fu interrotta da un infortunio ad una caviglia che la costrinse a prendersi alcuni mesi di pausa forzata. Durante le Survivor Series 2001, Trish batt\u00e9 Ivory, Mighty Molly, Jazz, Jacqueline e Lita in un Six Pack Challenge e conquist\u00f2, per la prima volta in carriera nel mondo del wrestling, il WWF Women's Championship laureandosi campionessa femminile. Nonostante un infortunio alla mano, Trish difese il titolo dall'assalto di Jazz a WWE Royal Rumble ma fu costretta a piegarsi alla lottatrice di colore il 4 febbraio durante una puntata di RAW dove Jazz vinse match e titolo, l'ex campionessa ottenne una rivincita per WrestleMania X8 in un Triple Threat Match nel quale partecip\u00f2 anche Lita: Jazz si aggiudic\u00f2 la contesa. Il 6 maggio, sfruttando la regola del 24/7, Trish schien\u00f2 Crash Holly laureandosi campionessa Hardcore; la gioia dur\u00f2 pochi istanti a causa di un improvviso schienamento da parte di Steven Richards che strapp\u00f2 la cintura Hardcore alla Stratus. La vita della Stratus rimase \"spoglia\" per pochissimo tempo, conquist\u00f2 per la seconda volta il titolo femminile il 13 maggio a RAW davanti al pubblico di Toronto, la sua citt\u00e0 di residenza.\nVarie faide e regni titolati (2002\u20132005).\nAgli inizi di giugno, Molly Holly ottenne una title-shot per il titolo femminile dopo aver sconfitto Trish Stratus in match senza il titolo in palio. Nonostante il pericolo Molly nelle vicinanze, Trish combatt\u00e9 contro Victoria che batt\u00e9 la campionessa con l'inganno. Nel frattempo, la rivalit\u00e0 con Molly Holly non era conclusa dato che la cugina di Hardcore Holly e Crash poteva ancora affrontare la campionessa in un match valido per il titolo, che decise di affrontare a King of the Ring: prevalse su Stratus e vinse il titolo massimo della categoria femminile. Ad Unforgiven Trish sconfisse Molly Holly e conquist\u00f2 il titolo femminile per la terza volta. Inizi\u00f2 poi un angle con Victoria, la quale non lasci\u00f2 nemmeno un attimo di tregua alla bionda canadese. Il 7 ottobre durante un Bra &amp; Panties match contro Stacy Keybler, Victoria attacc\u00f2 Trish interrompendo bruscamente il match. Le due si sfidarono prima a No Mercy dove Trish mantenne il titolo e poi a WWE Survivor Series 2002 in un Hardcore Match: questa volta la mora californiana vinse il titolo femminile. La rivincita \u00e8 fissata per Armageddon in un Triple Threat Match in cui lott\u00f2 anche Jacqueline, ma al pay-per-view Victoria difese il titolo. La bacheca di Trish Stratus venne arricchita dal riconoscimento di \"Diva of the Decade\", ovvero Diva pi\u00f9 importante del decennio. Il feud con Victoria continua in modo parallelo con quello aperto con Jazz ma entrambi collisero in un Triple Threat Match a WrestleMania XIX dove Trish Stratus divent\u00f2 campionessa femminile per la quarta volta in carriera. La gioia dura un mese, poich\u00e9 a Backlash Jazz le tolse il titolo. La Stratus, dopo aver perso un'occasione per vincere il titolo femminile, vide un periodo buio e privo di soddisfazioni che finir\u00e0 ad Unforgiven quando sconfisse la coppia formata da Gail Kim e Molly Holly battendosi con Lita.\nNell'ottobre 2003 inizi\u00f2 il triangolo amoroso tra Trish, Chris Jericho e Christian.\nTutto cominci\u00f2 quando Chris Jericho salv\u00f2 Trish da un attacco da parte di Victoria e Steven Richards cos\u00ec i due cominciarono una relazione, contemporaneamente, il compagno di tag team di Jericho, Christian, stava corteggiando Lita.\nDurante gli show Trish e Chris Jericho cominciarono col combattere insieme, ma l'avvio di questa probabile relazione fin\u00ec quando Trish origli\u00f2 un discorso tra Chris e Christian nello spogliatoio i quali parlavano di una scommessa su chi dei due riuscisse a portarsi a letto la propria \"preda\", ovviamente Trish e Lita andarono su tutte le furie cos\u00ec fu sancito un \"Battle of Sexes\" ad Armageddon nel quale Lita e Trish Stratus unirono di nuovo le forze per affrontare il team formato da Christian e Chris Jerico.\nIl match fu vinto dal team maschile, ma durante l'incontro Jericho chiese scusa a Trish Stratus molte volte e lo stesso fece durante il re-match svoltosi durante il RAW successivo.\nDate le numerose richieste di perdono da parte di Jericho, Trish si convinse del fatto che egli era veramente dispiaciuto e i due cominciarono a riavvicinarsi di nuovo cosa che fece ingelosire Christian il quale chiese un match per WrestleMania XX contro l'ex amico Jericho.\nNel corso del match tra i due al \"Grand-daddy of 'em all\", Trish irruppe nel ring colpendo Jericho permettendo la vittoria a Christian, ma, quando tutto sembrava un equivoco, Trish schiaffeggi\u00f2 ancora una volta Jericho e se ne and\u00f2 dal ring mano nella mano con Christian compiendo cos\u00ec un clamoroso Turn Heel..\nLa loro unione continu\u00f2 per molti mesi; il loro atteggiamento di superiorit\u00e0, spinse Jericho alla vendetta, che egli ottenne a Backlash, sconfiggendoli in un Handicap Match. La Stratus vinse il Women's Championship di Victoria in un Fatal Four Way Elimination Match a Bad Blood 2004, diventando la prima donna a vincere per cinque volte il titolo che mantenne per 6 mesi, stabilendo un nuovo record di durata e sconfiggendo tutte le avversarie con astuzia e perfidia. La Stratus difese il suo titolo contro Lita a Survivor Series dove Lita colp\u00ec Trish con una sedia rompendole il naso. Nella puntata di RAW del 6 dicembre 2004, Chris Jericho fu General Manager per una sola notte e come Main Event mise in palio il titolo di Trish Stratus contro Lita. Per la prima volta nella storia due divas hanno combattuto nel main event di uno show targato WWE. Il match dur\u00f2 quasi un'ora e vide Lita uscire come vincitrice. La WWE considera classifica l'incontro al 45\u00ba posto dei 50 migliori match mai combattuti a RAW e la stessa Stratus considera questo come il suo secondo miglior incontro della sua carriera dopo quello contro Mickie James a WrestleMania 22.\nTuttavia la Stratus riconquist\u00f2 il titolo battendo Lita il 9 gennaio a New Year's Revolution; nel corso del match va per\u00f2 sottolineato che Lita soffr\u00ec di un grave infortunio, il che rese tutto pi\u00f9 facile per la soddisfazione della bionda canadese. La Stratus inizi\u00f2 presto a combattere contro la vincitrice del Diva Search Christy Hemme, mostrando tutta la sua superiorit\u00e0 e sconfiggendola con assoluta autorit\u00e0 a Wrestlemania 21, nonostante la Hemme fosse accompagnata da Lita. Nel maggio 2005 Trish soffr\u00ec di ernia del disco dopo che Viscera la infortun\u00f2 con un \"big splash\".\nUltime faide e ritiro (2005\u20132006).\nTrish ritorn\u00f2 a Settembre al fianco di Ashley Massaro turnando face contro le \"Vince's Devils\". Nel corso di un combattimento fu salvata dalla debuttante Mickie James, che si present\u00f2 come grandissima fan di Trish. La ragazza sembra avere molta stima della Stratus permettendo la vittoria alla canadese diverse volte: durante un \"Fulfill Your Fantasy\" Diva Battle Royal per il Women's Championship a Taboo Tuesday, dove Mickie James sacrific\u00f2 s\u00e9 stessa per permettere la vittoria di Trish e a Survivor Series dove la Stratus vinse nuovamente con l'aiuto di Mickie James contro la divas di SmackDown Melina. Le due cominciarono a combattere insieme, ma la ragazza continua ad essere sempre pi\u00f9 ossessionata e possessiva nei confronti di Trish arrivando al punto di baciarla in un momento di distrazione da parte della canadese durante la puntata di RAW del 26 dicembre con la scusa del vischio.\nLa coppia and\u00f2 comunque avanti nel 2006 anche se Stratus dovette difendere il titolo in un match contro la James a New Year's Revolution. Sconfitta, Mickie James si sfog\u00f2 su Ashley Massaro, presa anche da gelosia. Le due combatterono ancora insieme a \"Saturday Night's Main Event\" sconfiggendo Candice Michelle e Victoria. A fine match James colp\u00ec con due mosse finali Trish, le due si affrontarono per la cintura a WrestleMania 22 dove Trish fu sconfitta. Stratus e James combatterono contro per tutto il mese di aprile e Mickie James inizi\u00f2 a vestire come Trish. Il 17 aprile fu la Stratus a travestirsi come Mickie per confonderla. Le rivali combatterono contro a Backlash dove Trish vinse per squalifica ma si slog\u00f2 la spalla. Dopo sei settimane di riabilitazione Trish torn\u00f2 all'attacco di Mickie aiutando la neo-arrivata Beth Phoenix fino a che la ragazza non si ruppe una gamba. Stratus torn\u00f2 sul ring a giugno unendo le forze con Carlito contro Melina e Johnny Nitro. Stratus e Carlito li sconfissero a Saturday Night's Main Event in un Mixed Tag Match. I due iniziarono una relazione e il loro primo bacio fu registrato dalle telecamere il 7 agosto, con grande sorpresa di Carlito. I due combatterono insieme anche contro Edge e Lita.\nDurante il mese di agosto, Lita (all'epoca campionessa femminile) fece trapelare la notizia dell'imminente ritiro di Trish. La canadese conferm\u00f2 la notizia e annunci\u00f2 che ad Unforgiven avrebbe combattuto il suo ultimo match. La motivazione principale per questo gesto stava nella volont\u00e0 di convolare a nozze, con il quale aveva un rapporto sin dai tempi del liceo, e di vivere con lui una vita dai ritmi pi\u00f9 sostenibili, cosa impossibile continuando lavorare nella WWE. Il matrimonio venne celebrato il 1\u00ba ottobre 2006.\nTrish chiuse la carriera a Toronto, davanti ai propri fan, vinse il titolo femminile per la settima volta sconfiggendo Lita, chiudendo l'incontro con la Sharpshooter, la mossa finale di Bret Hart. La conquista del settimo titolo da parte di Trish rappresenta un record: nessuna lottatrice prima di lei \u00e8 mai riuscita a conquistare un cos\u00ec alto numero di titoli femminili.\nApparizioni sporadiche e WWE Hall of Famer (2007\u20132019).\nIl 10 dicembre 2007, in occasione del quindicesimo anniversario di RAW, Trish e Lita presero parte alla puntata speciale dello show; dopo aver attaccato Jillian Hall, le due si abbracciarono.\nIl 5 maggio 2008, durante la puntata di Raw svoltasi a Toronto, terra nativa della Stratigias, Trish fece una breve apparizione in un promo nel backstage, interagendo con Trevor Murdoc e Ron Simmons, il quale chiuse il segmento con il suo classico \"DAMN!\". Il 22 dicembre 2008, Trish \u00e8 ritornata in coppia con John Cena sconfiggendo i Glamarella nell'episodio di Raw svoltosi nella sua citt\u00e0 natale, ovvero Toronto, Canada.\nNel settembre 2009 Trish torn\u00f2 a Raw in veste di Guest Host e annunci\u00f2 un Hell in a Cell Match tra John Cena e Randy Orton che si sarebbe tenuto a WWE Hell in a Cell. Fece anche un match nella stessa serata schienando Beth Phoenix in un Mixed Tag Team match.\nNell'agosto 2010 venne divulgata la voce che la canadese stava lavorando in un progetto assieme alla sua amica/nemica di sempre, Lita. Le voci sono poi state confermete dalle ragazze stesse e provate delle foto pubblicate sui siti di wrestling, dove \u00e8 stato annunciato un film tributo alla Lucha Libre, dove le due ragazze, interpreteranno appunto, due lottatrici.\nA Elimination Chamber 2011 Trish Stratus ritorna come ospite, salvando Kelly Kelly dalle LayCool. A Wrestlemania XXVII affronta le LayCool e Dolph Ziggler insieme a Snooki e John Morrison in un Mixed Tag Team Match vincendo. Riappare nella puntata di Raw del 6 giugno mentre parla con Booker T nel backstage. Nella puntata di SmackDown! Appare in un segmento con Teddy Long e Aksana. Nella 1000\u00aa puntata di Raw appare in un segmento con Triple H e la DX.\nNella puntata di Raw del 28 gennaio 2013, viene annunciata la sua introduzione nella WWE Hall of Fame. La cerimonia si \u00e8 tenuta a New York il 6 aprile ed \u00e8 stata introdotta da Stephanie McMahon.\nIl 22 gennaio 2018, Trish Stratus ha fatto una breve apparizione nella puntata speciale di \"Raw 25th Anniversary\". Il 28 gennaio, Trish ha partecipato al primo Royal Rumble match femminile, venendo per\u00f2 eliminata da Sasha Banks. Torna in WWE il 28 ottobre, partecipando al primo PPV tutto al femminile chiamato Evolution, in un tag team match in coppia con Lita vinto contro Mickie James e Alicia Fox, queste ultime accompagnate da Alexa Bliss.\nIl 30 luglio 2019, Trish \u00e8 tornata sul ring di \"SmackDown\" dove viene coinvolta in un segmento con Charlotte Flair che le ha lanciato una sfida per SummerSlam, che la Stratus ha accettato volentieri. Nella puntata di \"Raw\" del 5 agosto, Trish \u00e8 ritornata sul ring in un match insieme a Natalya contro Charlotte Flair e Becky Lynch, perdendo per squalifica. Nella puntata di \"SmackDown\" del 6 agosto, Trish ha un confronto con Charlotte Flair sul ring, dove finisce per rifilarle uno schiaffo. L'11 agosto, a SummerSlam, Trish \u00e8 stata sconfitta da Charlotte Flair; successivamente annuncia il suo ritiro definitivo dal mondo del wrestling.\nLita, la storica rivale.\nNella carriera della Stratus vi \u00e8 la presenza della storica rivalit\u00e0 contraccambiata con Lita. La Dumas, infatti, \u00e8 presente nel match d'esordio della Stratus e anche nell'ultimo della sua carriera. Le due hanno avuto rivalit\u00e0 nel 2000, dal 2004 al 2005 e l'hanno ripresa nel 2006 fino al ritiro della Stratus riuscendo a conquistare il pubblico con le loro doti atletiche e le loro capacit\u00e0 di intrattenimento. Gli appassionati considerano Trish e Lita come due tra le migliori divas di sempre.\nIl 5 aprile 2014, Trish Stratus introduce la rivale Lita nella WWE Hall of Fame.\nAlla rivalit\u00e0 \u00e8 stato dedicato un intero documentario distribuito dalla WWE Home Video intitolato \"Trish &amp; Lita - Best Friends, Better Rivals\" annunciato il 4 febbraio 2019 e uscito per il mercato home video il 10 giugno 2019 nel Regno Unito e il giorno successivo nel resto del mondo.\nOltre il wrestling.\nStratus \u00e8 apparsa due volte su Mad TV ed in varie commedie in Canada. \u00c8 stata ospite nel 2006 ai Canada's Walk of Fame gala, dove si ciment\u00f2 in un ballo. Trish Stratus ha registrato una canzone intitolata \"I Just Want You\" nella compilation WWE Originals.\nCome attrice.\nDopo aver interpretato piccoli ruoli nei film \"Il monaco\" (2003) e \"The Butterfly Effect\" (2004), nel 2011 la Stratigias ricopre il ruolo della cacciatrice di taglie Jules Taylor come protagonista del film indipendente canadese \"Bail Enforcers\". Il film \u00e8 uscito su DVD con il titolo di \"Bounty Hunters.\" Nel 2015 recita in \"Gridlocked\". Ha inoltre partecipato al documentario \"\" (2003)"}
{"id": "548675", "revid": "92723", "url": "https://it.wikipedia.org/wiki?curid=548675", "title": "Bernard Fellay", "text": "Biografia.\nMonsignor Bernard Fellay \u00e8 nato a Sierre il 12 aprile 1958.\nFormazione e ministero sacerdotale.\nNell'ottobre del 1977 \u00e8 entrato nel seminario internazionale della Fraternit\u00e0 sacerdotale San Pio X di Ec\u00f4ne, in Svizzera.\nIl 29 giugno 1982 \u00e8 stato ordinato presbitero dall'arcivescovo Marcel Lefebvre. Dopo la sua ordinazione \u00e8 stato nominato economo generale della Fraternit\u00e0 sacerdotale San Pio X con residenza a Rickenbach, la sede della Fraternit\u00e0 in Svizzera. Ha ricoperto l'incarico per i successivi dieci anni. Allo stesso tempo \u00e8 stato cappellano di diversi gruppi di giovani e in parrocchia. Ha compiuto diversi viaggi nei paesi del Terzo Mondo.\nConsacrazione e scomunica.\nNel giugno del 1988 l'arcivescovo Marcel Lefebvre ha annunciato la sua intenzione di consacrare Bernard Fellay e altri tre preti - Bernard Tissier de Mallerais, Alfonso de Galarreta e Richard Williamson - come vescovi. Monsignor Lefebvre tuttavia non aveva il mandato pontificio - ovvero il permesso del papa - per conferire il sacramento come normalmente richiesto dal canone 1382 del Codice di diritto canonico. Il 17 giugno 1988 il cardinale Bernardin Gantin, prefetto della Congregazione per i vescovi, ha inviato ai quattro sacerdoti un avviso canonico formale che notificava loro che sarebbero incorsi automaticamente nella pena della scomunica se fossero stati consacrati da monsignor Lefebvre senza il permesso del papa.\nIl 30 giugno 1988 padre Fellay e gli altri tre sacerdoti sono stati comunque consacrati vescovi da monsignor Lefebvre e da monsignor Ant\u00f4nio de Castro Mayer. Il 1\u00ba luglio 1988 il cardinale Gantin ha pubblicato una dichiarazione in cui affermava che Lefebvre, de Castro Mayer, Fellay e gli altri tre vescovi appena ordinati \"hanno subito \"ipso facto\" la scomunica \"latae sententiae\" riservata alla Sede Apostolica\".\nIl 2 luglio 1988 papa Giovanni Paolo II ha pubblicato il motu proprio \"Ecclesia Dei\" in cui ha riaffermato la scomunica e descritto la consacrazione come un atto di \"disobbedienza al Romano Pontefice in una questione molto grave e di suprema importanza per l'unit\u00e0 della Chiesa\" e che \"tale disobbedienza - che implica in pratica il rifiuto del primato romano - costituisce un atto scismatico\". Il cardinale Dar\u00edo Castrill\u00f3n Hoyos, capo della commissione incaricata dell'attuazione del documento, ha affermato che ci\u00f2 ha comportato una \"situazione di separazione, anche se non si trattava di uno scisma formale\".\nLa Fraternit\u00e0 sacerdotale San Pio X ha negato la validit\u00e0 delle scomuniche, affermando che le consacrazioni erano necessarie a causa di una crisi morale e teologica nella Chiesa cattolica.\nMinistero episcopale.\nNel giugno del 1994 il capitolo generale della Fraternit\u00e0 sacerdotale San Pio X si \u00e8 riunito a Ec\u00f4ne e lo ha eletto superiore generale della Fraternit\u00e0, succedendo a padre Franz Schmidberger.\nIl 28 settembre 2000 ha fondato la Fraternit\u00e0 San Giosafat d'Ucraina con sede a Leopoli e di rito bizantino.\nIl 29 agosto 2005 monsignor Fellay \u00e8 stato ricevuto in udienza da papa Benedetto XVI a Castel Gandolfo. All'udienza hanno partecipato anche il cardinale Dar\u00edo Castrill\u00f3n Hoyos e padre Franz Schmidberger. Hanno discusso lo stato attuale della Chiesa e della Fraternit\u00e0 sacerdotale San Pio X, delle preoccupazioni della Fraternit\u00e0 sul modernismo nella Chiesa, della restaurazione della messa tridentina e del possibile riconoscimento della Fraternit\u00e0 da parte della Santa Sede.\nIl 12 luglio 2006 \u00e8 stato rieletto per un altro mandato di 12 anni.\nCon decreto del 21 gennaio 2009 (protocollo n. 126/2009), emesso in risposta alla sua rinnovata richiesta a nome di tutti e quattro i vescovi che monsignor Lefebvre aveva consacrato il 30 giugno 1988, il cardinale Giovanni Battista Re, prefetto della Congregazione per i vescovi, con il potere espressamente concesso a lui da papa Benedetto XVI, ha rimesso la scomunica automatica che avevano subito e ha espresso l'auspicio che a ci\u00f2 sarebbe seguita rapidamente il rientro in piena comunione dell'intera Fraternit\u00e0 sacerdotale San Pio X con la Chiesa cattolica, testimoniando cos\u00ec unit\u00e0 visibile, vera lealt\u00e0 e il vero riconoscimento del magistero e dell'autorit\u00e0 del papa. Come tutti i membri della Fraternit\u00e0 rimane tuttavia sospeso \"a divinis\" \"sine die\".\nLe remissioni non sono state accolte all'unanimit\u00e0 da tutti i membri della Fraternit\u00e0 sacerdotale San Pio X. Padre Florian Abrahamowicz, decano della Fraternit\u00e0 dell'Italia nord-orientale, ha definito l'azione \"offensiva\", poich\u00e9 pretendeva di rimettere una scomunica di questi quattro vescovi che la Fraternit\u00e0 nel 1988 aveva ufficialmente ritenuto invalida. Padre Abrahamowicz poco dopo \u00e8 stato espulso dal capitolo italiano della Fraternit\u00e0 per quel commento e per le sue opinioni negazioniste dell'Olocausto.\nIl cardinale Antonio Ca\u00f1izares Llovera, prefetto della Congregazione per il culto divino e la disciplina dei sacramenti, ha riferito che monsignor Fellay aveva dichiarato che se l'arcivescovo Marcel Lefebvre avesse visto come si celebra la messa in un'abbazia vicino a Firenze in stretta conformit\u00e0 con il Messale del 1970, egli non avrebbe intrapreso le azioni da lui compiute.\nIn un'intervista del luglio del 2009, parlando in relazione ai colloqui con Roma, monsignor Fellay circa il significato del Concilio Vaticano II ha detto: \"Non faremo alcun compromesso con il Concilio, non ho intenzione di fare un compromesso. Non vogliamo un compromesso, vogliamo la chiarezza per quanto riguarda il Concilio\". Nel febbraio del 2011 monsignor Fellay ha affermato che i colloqui di riconciliazione con la Santa Sede si sarebbero presto conclusi, con pochi cambiamenti nelle opinioni di entrambe le parti. Oltre alle dispute sulle modifiche introdotte dal Concilio Vaticano II nuovi problemi sono stati creati dai piani per la beatificazione di papa Giovanni Paolo II. Monsignor Fellay ha infatti affermato che la prevista beatificazione di papa Giovanni Paolo II il 1\u00ba maggio 2011 ha posto \"un problema serio, il problema di un pontificato che ha fatto andare avanti le cose nella direzione sbagliata, lungo linee progressiste, verso tutto ci\u00f2 che chiamano lo spirito del Vaticano II\". Monsignor Richard Williamson, nel suo messaggio settimanale, ha attaccato Fellay per essere stato troppo aperto al dialogo tra la Fraternit\u00e0 sacerdotale San Pio X e la Santa Sede. Tuttavia, il 12 ottobre 2013, monsignor Fellay ha dichiarato: \"Ringraziamo Dio, siamo stati preservati da qualsiasi tipo di accordo dello scorso anno\", affermando che la societ\u00e0 aveva ritirato il testo di compromesso presentato a Roma il 15 aprile 2012.\nIl 28 dicembre 2012, in un'intervista radiofonica trasmessa dalla cappella Nostra Signora del Monte Carmelo a New Hamburg, nell'Ontario, in Canada, monsignor Fellay ha dichiarato: \"Chi, in quel periodo, fu il pi\u00f9 contrario che la Chiesa avesse riconosciuto la Fraternit\u00e0? I nemici della Chiesa. Gli ebrei, i massoni, i modernisti\". Questo \u00e8 stato considerato da varie entit\u00e0 mediatiche come un attacco al popolo ebraico. La Fraternit\u00e0 sacerdotale San Pio X ha emesso la seguente risposta: \"La parola \"nemici\" qui usata dal vescovo Fellay \u00e8 naturalmente un concetto religioso e si riferisce a qualsiasi gruppo o setta religiosa che si oppone alla missione della Chiesa cattolica e ai suoi sforzi per adempiere a essa: la salvezza delle anime. Riferendosi agli ebrei, il commento del vescovo Fellay era rivolto ai leader delle organizzazioni ebraiche e non al popolo ebraico, come viene sottinteso dai giornalisti, di conseguenza la Societ\u00e0 di San Pio X denuncia le ripetute false accuse di antisemitismo o di incitamento all'odio fatte nel tentativo di mettere a tacere il suo messaggio\".\nHa parlato del terzo segreto di F\u00e1tima come \"apparentemente profetico di un castigo materiale e di una grande crisi nella Chiesa\" e ha descritto papa Francesco come \"un vero e proprio modernista\". Con lo stesso pontefice tuttavia alla fine di luglio del 2013, aveva iniziato una serie di contatti, su cui monsignor Fellay ha detto: \"Potremmo non avere l'intero quadro a questo punto, abbiamo abbastanza per essere spaventati a morte\". un'opinione diversa su papa Francesco l'11 maggio 2014, dopo che egli aveva affermato di aver letto due volte una biografia dell'arcivescovo Marcel Lefebvre e di averla apprezzata: \"L'attuale papa, poich\u00e9 \u00e8 un uomo pratico, guarda le persone. Ci\u00f2 che crede \u00e8 alla fine una questione indifferente per lui. Ci\u00f2 che conta \u00e8 che questa persona sia comprensiva nel suo punto di vista, che gli sembra corretto, si pu\u00f2 dire cos\u00ec. E quindi ha letto due volte il libro di Tissier de Mallerais sull'arcivescovo Lefebvre e questo libro gli \u00e8 piaciuto, \u00e8 contro tutto ci\u00f2 che rappresentiamo, ma, come vita, le \u00e8 piaciuta\". Ha anche affermato che papa Francesco aveva avuto una visione tollerante della Fraternit\u00e0 sacerdotale San Pio X in Argentina dicendo anche che \"non li condannava e non impediva a nessuno di visitarli\".\nDopo la visita al Parlamento Europeo del 25 novembre, il 3 dicembre Mons. Fellaray ha voluto recarsi a benedire il presepe, ricordando di onorare il Re dei Re, sorgente di ogni potere, incarnatosi per la salvezza del genere umano, e chiamato a governare le nazioni. Ha inoltre affermato che \u00abla civilt\u00e0 non \u00e8 qualcosa da inventare: essa era ed \u00e8 la civilt\u00e0 Cristiana, \u00e8 \"la citt\u00e0 cattolica\". Non si tratta che di instaurarla e di re-instaurarla sui suoi fondamenti naturali e divini\u00bb.\nIl 5 giugno 2015 la Congregazione per la dottrina della fede ha accordato a monsignor Fellay, in qualit\u00e0 di superiore generale della Fraternit\u00e0 sacerdotale San Pio X, i poteri di giudice di prima istanza in un processo canonico nei confronti di un sacerdote della Fraternit\u00e0.\nIl 24 maggio 2017 \u00e8 stato riferito che i vescovi della Fraternit\u00e0 sacerdotale San Pio X sono stati autorizzati dalla Santa Sede a ordinare sacerdoti senza il permesso del vescovo locale.\nNel mese di luglio del 2017 monsignor Fellay ha firmato un documento insieme ad altri membri del clero ed accademici definito \"correzione filiale\" nei confronti di papa Francesco. Il documento di venticinque pagine, che \u00e8 stato reso pubblico a settembre dopo non aver ricevuto alcuna risposta dalla Santa Sede, criticava il papa per aver presumibilmente promosso l'eresia attraverso varie parole, azioni e omissioni durante il suo pontificato.\nL'11 luglio 2018 \u00e8 cessato il suo mandato di superiore generale della Fraternit\u00e0 sacerdotale San Pio X, con l'elezione del successore, il sacerdote Davide Pagliarani. Lo stesso mese \u00e8 stato nominato assistente del nuovo superiore generale della Fraternit\u00e0, don Davide Pagliarani.\nParla correntemente francese, italiano, inglese, tedesco e conosce lo spagnolo.\nGenealogia episcopale.\nLa genealogia episcopale \u00e8:"}
{"id": "548681", "revid": "320578", "url": "https://it.wikipedia.org/wiki?curid=548681", "title": "Dmitri Alenitchev", "text": ""}
{"id": "548683", "revid": "320578", "url": "https://it.wikipedia.org/wiki?curid=548683", "title": "Dimitri Alenitchev", "text": ""}
{"id": "548684", "revid": "320578", "url": "https://it.wikipedia.org/wiki?curid=548684", "title": "Dimitri Alenichev", "text": ""}
{"id": "548687", "revid": "114619399", "url": "https://it.wikipedia.org/wiki?curid=548687", "title": "Bod\u00e9l\u00e9", "text": "Il Bod\u00e9l\u00e9 \u00e8 una depressione situata nel Ciad settentrionale, nel deserto del Sahara. Rappresenta il punto di minore altitudine del paese, situato fra i vasti altopiani del Tibesti e dell'Ennedi.\nLa depressione \u00e8 nota ai meteorologi perch\u00e9 \u00e8 una delle pi\u00f9 grandi e pi\u00f9 attive sorgenti di polvere del mondo. La polvere del Bod\u00e9l\u00e9, che i venti trasportano in altre zone del mondo, si forma principalmente sul fondo di un insieme di laghi che vengono inondati di acqua fangosa nella stagione delle piogge e seccano nella stagione asciutta. Le dinamiche precise della circolazione dei venti e della polvere nel Bod\u00e8l\u00e8 non sono state ancora del tutto comprese. Dati recenti della NASA mostrano una velocit\u00e0 di spostamento delle tempeste di polvere in contrasto con le previsioni fatte sulla base di modelli meteorologici tradizionali.\nMigliaia di anni fa, intorno al 7000 a.C., durante il periodo umido africano, quando il Sahara aveva il clima della savana (neolitico subpluviale), la depressione del Bod\u00e9l\u00e9 faceva parte di un lago molto grande, chiamato Mega-Ciad, con un'estensione massima di 400.000 chilometri quadrati (pi\u00f9 grande del Mar Caspio) e profondo fino a 183 metri. Intorno al 3900 a.C. il Sahara ricominci\u00f2 un meccanismo di inaridimento; il lago Bod\u00e8l\u00e8 si isol\u00f2 dal lago Ciad, finch\u00e9 non scompar\u00ec del tutto verso il 2000 a.C. quando l'area ritorn\u00f2 ad essere un deserto L'area fu abitata da due popoli in tempi antichi: i Kiffian (10000-8000 a.C.) e i teneriani (5000-2500 a.C.)."}
{"id": "548688", "revid": "2184720", "url": "https://it.wikipedia.org/wiki?curid=548688", "title": "Powerillusi", "text": "I Powerillusi sono un gruppo musicale rock demenziale di Torino, formatosi nel 1987.\nStoria.\nGli esordi negli anni '80.\nI Powerillusi sono conosciuti come gruppo di rock demenziale anche se definiscono il loro stile pi\u00f9 vicino al \"cabarock\".La band \u00e8 stata fondata a Torino nel 1987 da Vince Ricotta, chitarrista e cantautore che aveva pubblicato un LP l'anno precedente, e dal bassista Vito Vita, autori di tutto il repertorio futuro del gruppo. Completa la formazione originale il batterista Filippo Provenzano. L'obiettivo del loro fare musica \u00e8 evidenziato dallo slogan da essi coniato \"Meglio un miliardo di idee senza una lira, che un miliardo di lire senza un'idea\".; da questo slogan trae origine il nome del gruppo.\nI tre iniziano in pochi mesi l'attivit\u00e0 concertistica, e nel 1988 pubblicano il loro primo 45 giri, intitolato appunto \"Il nostro primo 45 giri\", con sul lato B una cover solo voci di una celebre canzone dei Beatles, Let It Be, che diventa \"Lato B\". In seguito alla pubblicazione del disco, il gruppo appare per la prima volta in televisione, a \"Jeans 2\", condotto da Fabio Fazio e Simonetta Zauli, su Raitre. Sempre nel 1988 vengono scelti per rappresentare la citt\u00e0 di Torino alla seconda \"Biennale delle arti giovanili e dello spettacolo\" che si tiene a Bologna; nella compilation che viene pubblicata l'anno successivo (a cura della Attack Punk Records, l'etichetta di Jumpy Velena) sono presenti con \"La nostra \"song\" in inglese\".\nNel 1989 incidono in un 45 giri una canzone antimilitarista di Enzo Jannacci, \"Il monumento\". Diventano poi un quartetto con l'arrivo di Alberto Albertin, chitarrista e sassofonista di Ivrea (anche lui obiettore di coscienza come gli altri componenti).\nGli anni '90 e la vittoria al Festival di Sanscemo.\nNel 1990 il gruppo si esibisce al Remake di Lascia o raddoppia? su Raiuno, presentati da Giancarlo Magalli e Bruno Gambarotta, cantando \"a cappella\" \"Lato B\".\nIl 1990 \u00e8 anche l'anno del primo Festival di Sanscemo, vinto da Marco Carena; i Powerillusi partecipano con \"Quella del pap\u00e0\", che viene inserita nella compilation pubblicata dalla Polygram con le migliori canzoni del festival, pochi mesi dopo Provenzano lascia il gruppo. In luglio vengono chiamati per cinque giorni come orchestra fissa della rassegna \"Riso in Italy\", che si tiene al \"Teatro Spazio Zero\" di Roma, e lavorano insieme alle Sorelle Bandiera.\nLa formazione acustica a tre (Ricotta, Vita e Albertin) \u00e8 quella che vince nel 1991 il secondo Festival di Sanscemo (a pari merito con i torinesi Camaleunti) con la canzone \"Il bambino povero\". Subito dopo si aggiunge il nuovo batterista Enrico Torretta e riprendono gli spettacoli dal vivo, centinaia in tutta Italia: da ricordare l'esibizione alla festa del giornale Cuore insieme ai Timoria, ai Gang e ai Lino e i Mistoterital.\nNel 1992 partecipano come ospiti al festival di Sanscemo e premiano il vincitore Dario Vergassola. Sempre nel 1992 un simpatico \"giallo\": un altro gruppo chiamato \"Powerillusi\" partecipa, con la canzone \"Cuore di gelataio, \"al \"Cantamare\" '92 (trasmesso su Raidue), ma non si tratta dei Powerillusi di Torino. Accorgendosi probabilmente di aver scelto un nome gi\u00e0 noto da l\u00ec a poco tale gruppo modificher\u00e0 il suo in \"ChaoMama\", e poi in \"CiaoMamas\".\nIl 1993 \u00e8 l'anno del primo album, \"Omonimo\", contenente oltre a \"Il bambino povero\" e \"Quella del pap\u00e0\" altre canzoni gi\u00e0 presentate dal vivo con successo come \"Non siamo mica musicisti\", \"Quella della radio\" e \"Il superpezzo\". Il titolo del disco, \"Omonimo\", nasce dall'idea di far s\u00ec che ogni volta che venga trasmessa una canzone per radio, lo speaker possa annunciarla come \"tratta dal disco Omonimo\" in maniera tale che l'ascoltatore meno informato possa pensare che i Powerillusi abbiano inciso 14 dischi (le tracce dell'album). Sempre nel 1993 tornano ospiti al festival di Sanscemo, vinto da Tony Tammaro.\nNel 1995 presentano lo spettacolo \"I Beatles siamo noi\", legato alla loro passione beatlesiana, in cui hanno occasione di presentare le versioni originali di alcune canzoni che loro sostengono essere state rubate dai quattro ragazzi di Liverpool, come \"Muuu\" (\"Girl\") o \"Lavami tu\" (\"Love me do\"). Sempre nel 1995 i Powerillusi compaiono (insieme a Patty Pravo, Claudio Villa e Gianni Morandi fra gli altri) nella compilation \"Gli italiani cantano i Beatles\" con \"Lato B (\"definito da Alessandro Rosa su La Stampa \"il brano pi\u00f9 spassoso\" dell'album), prodotta dal giornalista Vincenzo Mollica. Nel 1996 viene pubblicato il secondo cd, \"Qualcuno ci spieghi il jazz\"; nel corso del tour promozionale hanno l'occasione di esibirsi con Alberto Camerini.\nNel 1999 la loro versione di \"Let It Be\" (\"Lato B\") viene pubblicata in Inghilterra, nella compilation \"Exotic Beatles III\" pubblicata dalla Exotica Records, preceduta da un'introduzione parlata di Paul McCartney. Nel 2000 posano nudi per il calendario pubblicato sul sito Virgelio di Elio e le Storie Tese; sempre lo stesso anno, Pippo Baudo canta, durante la sua trasmissione \"Giorno dopo giorno\", un pezzo dell'hit \"Il bambino povero\". Sempre nel 2000 cantano le sigle (diverse ad ogni puntata) del programma di Canale 5 \"Link\", a cura di Mimmo Lombezzi.\nGli anni duemila.\nNel 2001 pubblicano il mini cd \"Complimenti per il singolo\", con due inediti: \"Complimenti per il sito\" e \"Io mi quoto in borsa \"(eseguite come ospiti a Sanscemo 2001 e 2002). Con l'abbandono del batterista Enrico Torretta diradano l'attivit\u00e0 live, e si avvalgono di alcuni amici come session men nei concerti pi\u00f9 impegnativi.\nPubblicano poi l'album \"Il nostro primo 45 giri ed altre rarit\u00e0\" che raccoglie canzoni uscite su singolo pi\u00f9 alcune registrazioni alternative di brani noti. Nel 2007 il periodico musicale XL del quotidiano La Repubblica li inserisce tra i gruppi fondamentali del rock demenziale italiano, accomunandoli agli Skiantos, Elio e le Storie Tese, gli Squallor, i Camaleunti e Latte &amp; i Suoi Derivati. Sempre nel 2007 festeggiano i 20 anni di attivit\u00e0 riprendendo l'attivit\u00e0 live con l'aiuto del chitarrista Stefano Fornasero e del batterista Maurizio Cerutti (che purtroppo mancher\u00e0 nel 2011 dopo un periodo di malattia).\nNel 2011 entra nel gruppo il nuovo batterista Igor Cavallari ed effettuano alcuni spettacoli con la cabarettista Cristiana Maffucci.\nNel 2012, in occasione del venticinquesimo anno di attivit\u00e0, il gruppo presenta dal vivo un nuovo spettacolo in cui ripercorre la sua storia musicale e discografica con l'aiuto di video con alcune apparizioni televisive, e che viene presentato anche in Sicilia a Niscemi due anni dopo.\nNel 2013 pubblicano il singolo \"Buon buon buon Natale/Non ho pi\u00f9 niente (ma sono felice)\".\nIl 16 aprile 2014 sono tra gli ospiti di \"We Love Freak\", un concerto in onore di Roberto \"Freak\" Antoni, scomparso il 12 febbraio 2014; cantano \"Non Sopporto il Capodanno\" accompagnati dagli Skiantos e condividono il palco con Eugenio Finardi, Luca Carboni, Claudio Lolli e molti altri grandi artisti della musica leggera italiana.\nIl primo maggio 2015 partecipano come ospiti (insieme ai Mirafiori Kidz) alla rassegna \"Wanted Primo Maggio\", organizzata ogni anno da Giulio Tedeschi, e nello stesso anno, il 21 ottobre, pubblicano il nuovo album \"Il ritorno dei Powerillusi\"; nello stesso anno Igor Cavallari si trasferisce nei Paesi Bassi ed \u00e8 quindi costretto ad abbandonare il gruppo.\nNel 2016 presentano con Marco Carena lo spettacolo \"Storia della canzone umoristica, Volume I\", in cui vengono interpretate alcune canzoni umoristiche e demenziali del passato di autori come Renato Carosone, Fred Buscaglione, Clem Sacco, Enzo Jannacci, Giorgio Gaber, Ugolino, gli Skiantos e altri. Tra il 2015 e il 2016 i batteristi Gianni Romagnolo e Roberta Tracchini suonano nei concerti live del gruppo.\nNel 2017 entra nel gruppo Paolo Rigotto, proveniente dalla Banda Elastica Pellizza, e in estate il gruppo pubblica il singolo inedito \"Olio di palma\", anticipazione dell'album \"Powerillusi &amp; Friends\" del 2018, un doppio CD che celebra i 30 anni (pi\u00f9 uno) di attivit\u00e0 e che contiene 31 brani cantati, suonati ed arrangiati in prevalenza da altri artisti, fra questi: Skiantos, Pino D'Angi\u00f2, Johnson Righeira, Omar Pedrini, Gerry dei Brutos, Gli Avvoltoi, Giangilberto Monti, Marco Carena, Paco D'Alcatraz, Mao, Fabio KoRyu Calabr\u00f2 e molti altri ospiti; il brano \"Allah al bar\", eseguito dai Powerillusi con Giangilberto Monti, pochi mesi prima era stato proposto per il Festival di Sanremo 2018 ma venne scartato dalla commissione artistica presieduta da Claudio Baglioni.\nSempre nel 2018 ritorna in formazione Alberto Albertin."}
{"id": "548690", "revid": "1861950", "url": "https://it.wikipedia.org/wiki?curid=548690", "title": "Airbus A330", "text": "LAirbus A330 \u00e8 un aereo di linea bimotore turboventola sviluppato dall'azienda aeronautica europea \"Airbus Industrie\", una divisione di \"Airbus Group\", nei tardi anni ottanta ed utilizzato su rotte di medio-lungo raggio. Caratterizzato da una fusoliera larga (\"wide-body\"), ha ali basse, al di sotto delle quali sono montate due turboventole e che sono dotate di alette d'estremit\u00e0 (\"winglet\"). Ha un ampio piano verticale di coda e dei piani orizzontali in posizione bassa. Le diverse versioni dell'A330 possiedono una autonomia da a chilometri e possono ospitare fino a 335 passeggeri in una configurazione a due classi o trasportare 70 tonnellate di carico.\nL'origine del progetto dell'A330 risale alla met\u00e0 degli anni 1970 come uno dei diversi derivati concepiti a partire dal primo aereo di Airbus, l'A300. L'A330 \u00e8 stato sviluppato in parallelo con il quadrimotore A340 con cui condivide molti componenti della fusoliera, ma con la differenza nel numero di motori. Entrambi gli aerei vantano una tecnologia di controllo di volo di tipo \"fly-by-wire\", introdotta gi\u00e0 sull'Airbus A320, cos\u00ec come sei \"display\" che costituiscono il \"glass cockpit\" nella cabina di pilotaggio. Nel giugno del 1987, dopo aver ricevuto ordini da vari clienti, Airbus lanci\u00f2 sul mercato l'A330 e l'A340. L'A330 \u00e8 stato il primo aereo di linea della compagnia europea che offriva ai suoi clienti una scelta di tre motori: il General Electric CF6, il Pratt &amp; Whitney PW4000 e il Rolls-Royce Trent 700.\nL'A330-300, la prima variante, ha fatto il suo primo volo nel novembre 1992 ed \u00e8 entrato in servizio passeggeri con Air Inter nel gennaio 1994. Airbus ha iniziato a progettare la variante A330-200, leggermente pi\u00f9 corta, nel 1998. In seguito vennero sviluppate altre varianti che includono il modello dedicato al trasporto merci, l'A330-200F, e l'aerocisterna militare, l'A330 MRTT.\nDal suo debutto, l'A330 ha permesso ad Airbus di espandere la quota di mercato negli aerei \"wide-body\". Gli aerei bimotori concorrenti includono il Boeing 767 e il 777, come il 787, entrato in servizio alla fine del 2011. L'Airbus A350 XWB \u00e8 stato progettato come successore sia dell'A330 che dell'A340.\nL'ultima versione dell'A330 \u00e8 denominata Airbus A330neo e comprende nuovi motori e altri miglioramenti.\nStoria del progetto.\nContesto.\nIl primo aereo di linea dell'Airbus, l'A300, venne concepito come parte di una ampia famiglia di aerei commerciali. Nel perseguimento di questo obiettivo, a partire dai primi anni 1970 sono iniziati gli studi di modelli derivati da esso. Prima di proporre al mercato l'A300, Airbus aveva identificato nove sue possibili variazioni con designazione da B1 a B9. Una decima variante, la A300B10, venne iniziata nel 1973 e port\u00f2 allo sviluppo dell'Airbus A310. L'Airbus quindi concentr\u00f2 suoi sforzi di progettazione sui velivoli ad unico corridoio, arrivando a concepire quella che sar\u00e0 conosciuta come la famiglia A320 di cui il modello base, l'A320, fu il primo aereo commerciale dotato di comandi digitali \"fly-by-wire\". Nel corso di questi studi Airbus rivolse nuovamente la sua attenzione al mercato degli aeromobili a fusoliera larga (\"wide-body\", lavorando nello stesso tempo su entrambi i progetti.\nA met\u00e0 degli anni 1970, Airbus inizi\u00f2 lo sviluppo dell'A300B9, una variante pi\u00f9 grande dell'A300 e che sarebbe poi diventato l'A330. Il B9 era essenzialmente un A300 allungato con la stessa ala e dotato dei motori turboventola pi\u00f9 potenti disponibili. Era pensato per la crescente domanda di velivoli ad alta capacit\u00e0 e a medio raggio. In grado di offrire la stessa capacit\u00e0 di carico e raggio di azione del McDonnell Douglas DC-10, ma con una efficienza in termini di consumo di carburante del 25%, il B9 venne visto come un valido sostituto per il DC-10 e il Lockheed L-1011 TriStar oltre come il successore dell'A300 sulla media distanza.\nAllo stesso tempo, una versione a quattro motori e con 200 posti, la B11 (che sarebbe poi diventata l'Airbus A340), era anch'essa in fase di sviluppo. Il B11 era stato originariamente progettato per prendere il posto dei \"narrow-body\" Boeing 707 e Douglas DC-8, ma si \u00e8 poi evoluto per essere utilizzato sul lungo raggio come velivolo \"wide-body\" in sostituzione dei trimotori. Per differenziarli dagli aerei a corridoi singolo, i progetti B9 e B11 vennero rinominati come TA9 e TA11. I costi di sviluppo vennero ridotti utilizzando la stessa fusoliera e le stesse ali per entrambi i velivoli, con risparmi stimati in 500 milioni di dollari. Le analisi commerciali dell'Airbus scoprirono che la maggior parte dei potenziali clienti preferiva gli aerei con quattro motori a causa delle restrizioni allora esistenti sui bimotori con un motore inattivo. Di conseguenza, i piani di sviluppo dettero priorit\u00e0 ai quadrimotri.\nFase di progettazione.\nNel 1982 vennero definite le prime specifiche per i modelli TA9 e TA11 che comportavano la possibilit\u00e0 di trasportare 410 passeggeri, in una configurazione con un'unica classe. Inoltre dovevano essere dotati di una superficie di carico di grandi dimensioni che poteva contenere cinque pallet da carichi o sedici container LD3 nella parte anteriore e quattro pallet o quattordici LD3 nella zona posteriore, il doppio della capacit\u00e0 del Lockheed L-1011 TriStar o del DC-10. Nel giugno 1985, le caratteristiche del TA9 e del TA11 avevano avuto ulteriori miglioramenti tra cui l'adozione del \"cockpit\" dell'A320, il sistema di controllo digitale \"fly-by-wire\" (FBW) e il a \"side-stick\". Airbus aveva concepito un \"cockpit\" comune per i loro aerei al fine di consentire un rapido passaggio da un modello all'altro da parte dei piloti. I due progetti TA avrebbero utilizzato lo stesso impennaggio, lo stesso timone di coda e le stesse sezioni di fusoliera circolari dell'A300-600.\nPer un breve periodo Airbus ha considerato un camber alare variabile, un sistema che avrebbe comportato la modifica del profilo alare per una data fase di volo. Gli studi preliminari furono effettuati dalla \"British Aerospace (BAe), ora parte della \"BAE Systems, a Hatfield e Bristol. Il costruttore riteneva che questo avrebbe consentito un miglioramento del due per cento in termini di efficienza aerodinamica, tuttavia quest'idea venne abbandonata per via dell'elevato costo e della difficolt\u00e0 progettuale. Venne presa in considerazione anche una vera e propria ala a flusso laminare (una forma alare a bassa resistenza aerodinamica che avrebbe migliorato l'efficienza dei consumi) ma anche questa proposta venne respinta.\nFin dall'inizio dello sviluppo del modello TA9, venne preso in considerazione di offrire ai clienti la scelta tra i tre principali produttori di motori aeronautici, Rolls-Royce, Pratt &amp; Whitney e GE Aviation. GE Aviation \u00e8 stata la prima ad offrire il CF6-80C2. Tuttavia, analisi successive hanno indicato che era necessaria una maggior spinta, da 267 a 289 kN. La General Electric aument\u00f2 quindi il diametro della ventola del CF6-80C2 da 236 a 244 centimetri per realizzare il CF6-80E1, arrivando ad una nuova spinta di 300-320\u00a0kN. La Rolls-Royce inizialmente voleva utilizzare il Trent 600 da 267\u00a0kN per motorizzare il nuovo bimotore di Airbus e l'imminente McDonnell Douglas MD-11. Tuttavia, successivamente l'azienda ha deciso di sviluppare un motore esclusivamente per l'A330, il Trent 700, dotato di un diametro maggiore e 311\u00a0kN di spinta. Allo stesso modo, Pratt &amp; Whitney firm\u00f2 un accordo che comportava lo sviluppo del PW4168 in funzione del solo A330, in grado di erogare 311\u00a0kN di spinta.\nIl 27 gennaio 1986, il Consiglio di Sorveglianza di Airbus ha tenuto una riunione a Monaco di Baviera, nell'ex Germania Ovest. In seguito, il Presidente Franz Josef Strau\u00df rilasci\u00f2 una dichiarazione in cui disse che \"Airbus Industrie \u00e8 ora in grado di finalizzare la definizione tecnica dettagliata del modello TA9, che ora \u00e8 designato ufficialmente A330 e del TA11, ora chiamato A340, con i potenziali clienti, le compagnie aeree di lancio, e di discutere con loro i termini e le condizioni per il debutto\". Le denominazioni erano state inizialmente invertite; si era cos\u00ec deciso che il modello quadrimotore avrebbe avuto \"4\" nel suo nome. Airbus contava di avere cinque compagnie aeree che avrebbero firmato sia per A330 e A340; il 12 maggio invi\u00f2 proposte di vendita ai candidati pi\u00f9 probabili, tra cui Lufthansa e Swissair.\nProduzione e collaudo.\nPer prepararsi alla produzione dell'A330 e dell'A340, i partner di Airbus investirono molto in nuovi impianti produttivi. In Inghilterra, la BAe invest\u00ec 7 milioni di sterline in un centro tecnico che occupava una superficie di 15.000 m2 disposti su tre piani a Filton. Inoltre, sempre la BAe, spese ulteriori 5 milioni per una nuova linea di produzione per le ali nel suo impianto di Broughton. In Germania, la Messerschmitt-B\u00f6lkow-Blohm (MBB) invest\u00ec l'equivalente di 225 milioni di dollari in impianti di produzione a Brema, Einswarden, Varel e Amburgo. Tuttavia fu la Francia la nazione che si accoll\u00f2 i maggiori investimenti, con l'A\u00e9rospatiale che spese 411 milioni di dollari per la costruzione di un nuovo impianto di assemblaggio adiacente all'aeroporto di Tolosa-Blagnac a Colomiers. Il processo di assemblaggio venne aggiornato con l'integrazione di alcuni sistemi di automazione industriale.\nIl 12 marzo 1987, Airbus ricevette i primi ordini per il bimotore. La compagnia aerea francese Air Inter inoltr\u00f2 cinque ordini e quindici opzioni, mentre la Thai Airways International fece una richiesta di otto velivoli, met\u00e0 dei quali come opzione. Il giorno successivo Airbus annunci\u00f2 che avrebbe formalmente lanciato i programmi A330 e A340 entro aprile del 1987, con le consegne dell'A340 che sarebbero iniziate nel maggio 1992, mentre quelle dell'A330 l'anno successivo. La Northwest Airlines firm\u00f2 una lettera di intenti per venti A340 e dieci A330.\nPer la progettazione e la costruzione delle ali, BAe ricevette 450 milioni di sterline da parte del governo del Regno Unito, ben al di sotto dei 750 milioni richiesti originariamente. Anche il governo tedesco e francese fornirono finanziamenti alle loro aziende per realizzare il progetto. Airbus si avvalse di subappalti ad aziende in Australia, Austria, Canada, Cina, Grecia, Italia, India, Giappone, Corea del Sud, Portogallo, Stati Uniti e ex Jugoslavia. Airbus present\u00f2 i programmi A330 e A340 il 5 giugno 1987, poco prima del Paris Air Show. A quel tempo, il portafoglio ordini contava 130 aerei richiesti da dieci clienti, tra cui l\"International Lease Finance Corporation\". Di questo ordine, quarantuno erano A330. Nel 1989, la compagnia asiatica Cathay Pacific si aggiunse alla lista degli acquirenti, con un ordine di nove A330 che successivamente aument\u00f2 a undici.\nL'accoppiamento ali-fusoliera del primo A330 inizi\u00f2 a met\u00e0 di febbraio del 1992. Questo velivolo, rivestito con vernice anti-corrosione, venne terminato il 31 marzo, tuttavia i motori General Electric vennero installati solo ad agosto. Durante una prova statica, le caratteristiche dell'ala si dimostrarono essere appena sotto i requisiti richiesti; in seguito gli ingegneri BAe risolsero il problema. Al Farnborough Airshow del 1992, venne annunciato il rinvio della consegna di sedici A330 al 1994.\nIl primo A330 completato ha effettuato il \"roll out\" il 14 ottobre 1992, mentre il 2 novembre comp\u00ec il primo volo con a bordo 20.980\u00a0kg di apparecchiature di analisi. L'A330 divenne il pi\u00f9 pesante bimotore a staccarsi da terra, record mantenuto fino all'introduzione del Boeing 777. Il volo dur\u00f2 cinque ore e quindici minuti durante il quale vennero analizzate la velocit\u00e0, l'altezza, in diverse configurazioni di volo. Airbus destin\u00f2 6 aerei al programma di test di volo, per un totale di 1.800 ore. Il 21 ottobre 1993 l'Airbus A330 ricevette le certificazioni da parte della \"Joint Aviation Authorities\" (JAA) e della \"Federal Aviation Administration\" (FAA) dopo aver accumulato 1.114 ore di test di volo in 426 voli di prova.\nIl 30 giugno 1994 si verific\u00f2 un incidente mortale durante un volo di collaudo per la certificazione del motore Pratt &amp; Whitney, quando un A330 si schiant\u00f2 vicino a Tolosa. Entrambi i piloti e cinque passeggeri perirono nell'evento. Il volo era stato pianificato per testare la risposta dell'autopilota durante un caso di spegnimento del motore con il centro di gravit\u00e0 vicino al suo limite posteriore. Poco dopo il decollo, i piloti incontrarono difficolt\u00e0 nell'impostazione del pilota automatico, perdendo velocit\u00e0 fino a schiantarsi. L'indagine conseguente concluse che l'incidente fu provocato da una lenta risposta e da azioni scorrette da parte dell'equipaggio durante il recupero. Ci\u00f2 port\u00f2 ad una revisione delle procedure operative dell'A330.\nImpiego operativo.\nEntrata in servizio.\nAir Inter divenne il primo operatore dell'A330 inserendolo in servizio il 17 gennaio 1994 nella rotta tra l'aeroporto di Orly, di Parigi e Marsiglia. Le consegne alla Malaysia Airlines e alla Thai Airways International vennero rinviate per affrontare la delaminazione dei materiali compositi nell'assemblaggio degli inversori di spinta del motore PW4168. Thai Airways ricevette cos\u00ec il suo primo A330 nella seconda met\u00e0 dell'anno e lo mise ad operare sulle da Bangkok a Taipei e Seul. Cathay Pacific ricevette il suo A330 motorizzato Trent 700, il 22 dicembre 1994, dopo la certificazione di quel motore. La Malaysia Airlines ricevette il suo A330 il 1\u00ba febbraio 1995 e quindi riprogramm\u00f2 gli altri dieci ordini.\nAirbus pens\u00f2 che l'A330 potesse competere nel mercato del \"Extended-range Twin-engine Operation Performance Standards\" (ETOPS), in particolare con il Boeing 767. Airbus sosteneva che l'A340 e l'A330 fossero sostanzialmente identici tranne che per il numero di motori e che l'esperienza dell'A340 potesse essere applicata per l'approvazione ETOPS dell'A330. Cos\u00ec vennero certificati tutti e tre i tipi di motori per 90 minuti, prima di aumentare tale limite a 120 minuti dopo che la flotta complessiva di A330 ha accumulato 25.000 ore di volo e poi, nel 1995, raggiungere i 180 minuti dopo 50.000 di volo. Aer Lingus e Cathay Pacific sono state due importanti compagnie aeree che aiutarono Airbus in questa certificazione grazie alle ore di volo sull'oceano effettuate. Nel novembre 2009, l'A330 \u00e8 diventato il primo aereo a ricevere la certificazione ETOPS per 240 minuti.\nUtilizzatori.\nAl 2012, gli 830 A330 in servizio per oltre 90 operatori avevano accumulato venti milioni di ore di volo, con un'affidabilit\u00e0 superiore al 99%. Nel novembre 2017, esemplari trasportavano passeggeri per conto di oltre cento compagnie aeree, con le prime 29 che gestivano i due terzi degli 800 prodotti: 530 A330-200 e 660 A330-300, principalmente \"high-gross-weight\" (HGW - a peso lordo elevato). Le rotte su cui opera sono mediamente di km ( nmi); il volo pi\u00f9 lungo \u00e8 di km ( nmi), da Buenos Aires a Roma da parte di Aerol\u00edneas Argentinas con un A330-200, e km ( nmi) da Parigi a Reunion operato da Corsair e French BEE con un A330 -300. Degli operatori di almeno cinque A330, 17 hanno ordinato A350-900, 11 hanno ordinato B787-8/9, 13 entrambi, 3 hanno ordinato A330neo e 2 sia A330neo che A350, e 14 non hanno ancora deciso in che modo sostituire la prima generazione di A330 (-200 e -300).\nA febbraio 2019, c'erano esemplari di tutte le versioni di A330 in servizio, di cui 619 A330-200, 38 A330-200F, 745 A330-300 e 3 A330-900. I principali operatori aerei erano Turkish Airlines (67), Air China (58), China Eastern Airlines (51), China Southern Airlines (50), Delta Air Lines (42). Ad agosto 2019, il modello aveva operato in oltre 400 aeroporti nel mondo per conto di oltre 120 operatori, mentre la sua affidabilit\u00e0 media rimaneva stabilmente oltre il 99%, e l'utilizzo annuo arrivava fino a ore di volo. A dicembre 2019, gli ordini dell'A330 ammontavano a , di cui consegnati e in servizio.\nAl gennaio 2022, dei esemplari consegnati (di A330-200 e A330-300), sono operativi.\nCivili.\nGli utilizzatori principali (di A330-200 e A330-300) sono: \nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "548691", "revid": "124861166", "url": "https://it.wikipedia.org/wiki?curid=548691", "title": "Spinus spinus", "text": "Il lucherino o lucarino, noto anche come lucherino comune o lucherino eurasiatico (Spinus spinus ()) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"spinus\", \u00e8 un tautonimo, in quanto ripetizione del nome del genere: \"spinus\" deriva dal greco \"\u03c3\u03c0\u03b9\u03bd\u03bf\u03c2\" (\"spinos\"), uccello non meglio identificato (ma verosimilmente appartenente ai fringillidi) citato da Aristofane, Esichio di Mileto e altri.\nDescrizione.\nDimensioni.\nMisura 11\u201312\u00a0cm di lunghezza, per 10-18,5 g di peso e un'apertura alare di 20\u201323\u00a0cm.\nAspetto.\nSi tratta di uccelletti dall'aspetto slanciato ma massiccio, muniti di testa dall'aspetto squadrato, becco conico, ali appuntite e coda dalla punta lievemente forcuta.\nIl dimorfismo sessuale \u00e8 ben evidente. I maschi presentano nuca e groppa di colore verde oliva, che sfuma nel giallo-verdastro su faccia, petto e codione, mentre il sottocoda \u00e8 biancastro e i fianchi sono dello stesso colore, con presenza di rade striature grigio-nerastre: l'aspetto \u00e8 reso inconfondibile dalla presenza di fronte, calotta e pizzetto (l'estensione del quale \u00e8 direttamente proporzionale al rango dell'esemplare nell'ambito di uno stormo) di colore nero, mentre ali e coda sono anch'esse nere con presenza di specchi gialli e bianchi. Le femmine, invece, mancano completamente del nero cefalico e mostrano una presenza molto pi\u00f9 ridotta di lipocromo giallo, mostrando piumaggio perlopi\u00f9 di colore verde oliva. I piccoli sono simili alle femmine e assumono a muta ultimata la tipica colorazione adulta.&lt;br&gt;\nIn ambedue i sessi, becco e zampe sono di colore grigio-nerastro, mentre gli occhi sono di colore bruno scuro.\nBiologia.\nIl lucherino \u00e8 un uccelletto molto vispo ed allegro sebbene piuttosto timido, che tende all'infuori della stagione riproduttiva a riunirsi in stormi anche piuttosto consistenti numericamente, talvolta in associazione con altre specie, in particolar modo in corrispondenza di abbondanti fonti di cibo. I gruppi passano la maggior parte della giornata fra i rami o fra l'erba alta alla ricerca di cibo, per poi fare ritorno sul far della sera ad alberi-posatoio dove passare la notte.\nAll'interno degli stormi vige un preciso ordine gerarchico, sancito dal fatto che gli esemplari subordinati rigurgitano parte del cibo per donarlo agli esemplari dominanti dello stesso sesso, spesso riconoscibili per la colorazione pi\u00f9 vivida.\nAlimentazione.\nSi tratta di uccelli dalla dieta spiccatamente granivora: durante i mesi pi\u00f9 freddi, i lucherini si nutrono perlopi\u00f9 di semi di betulla, ontano, olmo e pioppo (sebbene queste ultime due piante vengano visitate in maniera minore), mentre in tarda primavera ed estate la loro dieta si compone in massima parte di piante erbacee (cardi, soffione, artemisia, centaurea, iperico, olmaria, farinello e romice), ed in primavera essi sono assidui frequentatori delle pinete, in particolar modo quelle a prevalenza di abete, peccio e larice, dai pinoli delle quali (cibo del quale sono estremamente ghiotti) ricavano l'energia necessaria per affrontare al meglio la stagione riproduttiva. Non di rado, durante la stagione fredda i lucherini possono visitare le aree coltivate per trovare del cibo, dimostrando di non temere l'uomo pur essendo piuttosto timidi.&lt;br&gt;\nQuesti uccelli possono nutrirsi anche di foglie, germogli, bacche e frutti, mentre piuttosto sporadicamente (ed in particolar modo durante la stagione degli amori, quando il fabbisogno energetico risulta accresciuto) essi mangiano insetti e piccoli invertebrati.\nRiproduzione.\nSi tratta di uccellini rigidamente monogami, la cui stagione riproduttiva va dalla fine di febbraio ad agosto.&lt;br&gt;\nLe coppie si formano durante il periodo invernale, coi maschi che competono fra loro per le femmine anche in maniera aggressiva, lanciandosi in competizioni canore, voli rituali ed inseguimenti: il corteggiamento vero e proprio vede il maschio seguire insistentemente la femmina con le penne arruffate e la coda spiegata, mostrandole in tal modo il giallo del codione e al contempo trillando e cantando. Durante il periodo degli amori, le coppie tendono ad isolarsi dagli stormi, riunendosi in piccole colonie riproduttive di una dozzina di esemplari al massimo.\nIl nido dei lucherini ha la classica forma a coppa e viene costruito nella parte terminale del ramo di una conifera: la sua costruzione \u00e8 a completo carico della femmina, che per edificarlo si serve di fibre vegetali essiccate, foderandone l'interno con materiale soffice come muschio e piumino.&lt;br&gt;\nLe uova, fra due e sei, misurano circa 16,5 x 12\u00a0mm e sono di colore biancastro, con presenza di rada e minuta punteggiatura bruna: la loro cova \u00e8 appannaggio esclusivo della femmina, col maschio che rimane di guardia nei pressi del nido e si occupa di reperire il cibo per s\u00e9 e per la compagna.&lt;br&gt;\nI nidiacei, inizialmente ciechi ed implumi, schiudono 10-14 giorni dopo la deposizione: essi vengono alimentati da entrambi i genitori con semi e piccoli invertebrati rigurgitati, divenendo in tal modo pronti per l'involo attorno alle due settimane dalla schiusa. Essi, tuttavia, tendono a non allontanarsi definitivamente dal nido prima del mese di vita, chiedendo sempre pi\u00f9 sporadicamente l'imbeccata ai genitori (i quali, non di rado, se la disponibilit\u00e0 di cibo lo consente sono impegnati a portare avanti una seconda covata), prima di disperdersi.\nDistribuzione e habitat.\nIl lucherino \u00e8 una specie paleartica che occupa un areale piuttosto vasto ma discontinuo: esso risulta residente tutto l'anno nelle isole britanniche, nella zona costiera meridionale della Fennoscandia, in Europa Centrale dalla Germania all'arco alpino e ad est fino all'Ucraina sud-orientale e alla Russia europea, oltre che nelle aree montuose dell'Europa meridionale e della penisola balcanica, nei Carpazi, nel Caucaso, nel nord della Turchia ed in Iran nord-occidentale. Nella parte interna della penisola scandinava e della Finlandia ed in Russia fino all'alto corso dell'Ob e dell'Enisej il lucherino \u00e8 solo un visitatore estivo, mentre durante l'inverno le popolazioni delle aree fredde migrano in Europa meridionale (compresa l'Italia e la Corsica), nel Levante, verso il delta del Nilo ed in Maghreb dal nord della Tunisia alle coste atlantiche Marocco: le popolazioni asiatiche di lucherino invece sono sempre migratrici, scegliendo per la riproduzione l'estremo oriente russo fra il Lago Bajkal, i Monti Jablonovyj, il Mare di Ochotsk ed il nord di Manciuria e Mongolia, oltre che Sakhalin (e verosimilmente anche la Kamchatka centro-meridionale, le isole Curili ed il nord-est di Hokkaid\u014d), mentre durante la stagione fredda esse svernano in Corea, Giappone, Cina centrale (valle dello Yangtze) e orientale e Taiwan.\nI \"pattern\" migratori appaiono piuttosto irregolari, con le stesse popolazioni che all'improvviso possono abbandonare i classici siti di svernamento per spingersi pi\u00f9 a sud, forse in relazione all'abbondanza di risorse ed al numero di esemplari.&lt;br&gt;\nDurante la dispersione dei giovani o i movimenti migratori, capita che alcuni esemplari isolati raggiungano l'Islanda, le Canarie, il New England o le isole Aleutine.\nL\"'habitat\" prediletto di questi uccelli sono le pinete, in particolar modo quelle umide pedemontane o collinari a prevalenza di larice ed abete rosso, dalle quali ricava cibo durante l'inverno e riparo per la prole durante l'estate: i lucherini si dimostrano tuttavia piuttosto adattabili, occupando senza problemi anche aree boschive miste, macchia mediterranea, zone prative sul limitare dei boschi alpini, taiga ed aree coltivate."}
{"id": "548695", "revid": "1610933", "url": "https://it.wikipedia.org/wiki?curid=548695", "title": "Lucherino", "text": ""}
{"id": "548696", "revid": "93436", "url": "https://it.wikipedia.org/wiki?curid=548696", "title": "Diari di Hitler", "text": "I diari di Hitler (in ted. \"Hitler-Tageb\u00fccher\") sono un falso storico che diede luogo alla pubblicazione di 60 volumi di un diario attribuito ad Adolf Hitler nel 1983 sulla popolare rivista tedesca \"Stern\". Si tratta di uno dei pi\u00f9 grossi scandali nella storia della stampa tedesca che ha sconvolto la credibilit\u00e0 di storici e d'importanti giornali a livello mondiale.\nStoria.\nLe notizie e le speculazioni.\nNell'aprile del 1983 nella sala mensa del settimanale \"Stern\" si dichiar\u00f2 davanti a circa duecento giornalisti e ventisette troupe televisive che la rivista era entrata in possesso dei diari segreti del dittatore nazista Adolf Hitler: a scoprirli era stato il giornalista Gerd Heidemann (1931), che non si trovava in una situazione economicamente felice, forse a causa dell'incauto acquisto della barca precedentemente appartenuta a Hermann G\u00f6ring. Heidemann sosteneva di averli acquistati pochi esemplari alla volta dal pittore Konrad Kujau (1938-2000) per la cifra di 9,3\u00a0milioni di marchi. Secondo la testimonianza di quest'ultimo, i preziosi diari facevano parte di un gruppo di documenti recuperati dalla carcassa di un Junkers Ju 352 precipitato poco prima della fine della seconda guerra mondiale nell'aprile 1945 durante l'operazione Seraglio a B\u00f6rnersdorf presso Dresda che nel 1983 faceva parte della Repubblica Democratica Tedesca (DDR).\nI 60 volumi dei diari segreti di Adolf Hitler, che coprivano gli anni dal 1932 al 1945, furono presentati il 1\u00ba aprile 1983 allo scrittore ed esperto ricercatore Hugh Trevor-Roper, autore dell'importante libro intitolato \"Gli ultimi giorni di Hitler\" e direttore nazionale indipendente del \"Times\" dal 1974. Colin Webb, il vicedirettore del \"Times\", gli rivel\u00f2 che la rivista tedesca \"Stern\" era entrata in possesso di quella preziosa documentazione, sebbene nessuno dei fedelissimi di Hitler ne fosse a conoscenza. L'8 aprile Trevor-Roper si rec\u00f2 presso la Handelsbank di Zurigo, che custodiva i diari, per incontrare i tre incaricati della rivista \"Stern\" che fornirono spiegazioni sulla loro origine. In seguito alle analisi grafologiche e dopo averli sottoposti al giudizio di alcuni dei maggiori studiosi del periodo, tra cui il professore di storia all'Universit\u00e0 di Stoccarda Eberhard J\u00e4ckel e lo storico Gerhard Weinberg, si inizi\u00f2 a pensare che fossero effettivamente scritti dallo stesso Hitler.\nNel frattempo la rivista \"Stern\" progettava di vendere i diritti di pubblicazione al \"Newsweek\" di New York e al \"Times\" di Londra, ma Rupert Murdoch, proprietario di quest'ultimo, offr\u00ec per l'esclusiva mondiale tre milioni di dollari nel giro di 24 ore. La stampa mondiale, venuta a conoscenza del fatto, divenne sempre pi\u00f9 attratta dalla novit\u00e0 e il giro d'affari aument\u00f2 giorno dopo giorno. Nel corso di una conferenza stampa tenutasi il 25 aprile 1983, tutti e tre gli storici interpellati dichiararono autentici i diari, in particolare Hugh Trevor-Roper nella sua autenticazione afferm\u00f2:\nLo scandalo.\nNonostante l'iniziale notizia che sorprese il mondo intero, dopo nemmeno due settimane ovvero il 4 maggio furono date 4 copie al laboratorio della polizia scientifica dell'Archivio federale (\"Bundesarchiv\") e altre 11 ad alcuni specialisti svizzeri di San Gallo. Gi\u00e0 con il 6 maggio vi fu un comunicato ufficiale in cui si annunciava la falsit\u00e0 dei diari dopo un'analisi forense rigorosa, non eseguita in precedenza.\nL'analisi chimica dell'inchiostro e della carta e la presenza di poliestere realizzato solamente dopo il 1953 provarono che entrambi risalivano sicuramente a un periodo successivo alla seconda guerra mondiale, e quindi non erano compatibili storicamente. Inoltre dimostrarono che era stato utilizzato materiale scadente prodotto a Hong Kong e acquistato nei negozi di Berlino a prezzi stracciati. Infine anche il contenuto dei diari era assai banale o comunque facilmente riconducibile a fonti bibliografiche gi\u00e0 esistenti all'epoca della scrittura dei diari come ad esempio i \"Discorsi e proclami di Hitler\", un'opera di Max Domarus del 1962. Il contenuto dei diari era stato in larga parte copiato dai testi dei discorsi pubblici del F\u00fchrer, con l'aggiunta di commenti \"personali\". Oltretutto Kujau in passato aveva guadagnato parecchio realizzando copie di quadri di Hitler ed era diventato abilissimo nell'imitarne la calligrafia. Infine, un pi\u00f9 accurato esame port\u00f2 alla luce svariate inesattezze storiche e mostr\u00f2 che lo stile della scrittura corrispondeva solo superficialmente a quello di Hitler. Uno dei dettagli pi\u00f9 grotteschi era il monogramma sulla copertina errato, infatti vi era \"FH\" invece di \"AH\", le vere iniziali del nome di Hitler. A completamento di ci\u00f2, il monogramma era di plastica.\nVenne quindi annunciata un'altra conferenza stampa per rendere nota la prossima , dove Trevor-Roper annunciava che dopo una pi\u00f9 attenta riflessione aveva cambiato idea e altri illustri personaggi, tra cui giornalisti e storici, fino a quel momento impeccabili professionisti, sollevavano anche domande sulla loro validit\u00e0; tutti furono trascinati dall'euforia della notizia che ha dato vita allo scandalo. A parziale discolpa di Trevor-Roper, vi era la sua incapacit\u00e0 di capire il tedesco scritto, poich\u00e9 non era in grado di comprendere i caratteri arcaici utilizzati per la scrittura dei diari.\nL'autore dei falsi diari attribuiti a Adolf Hitler \u00e8 Konrad Kujau (\"alias\" Konrad Fischer, Peter Fischer oppure ancora Heinz Fischer) nato nel 1938 a L\u00f6bau in Sassonia, che in breve divent\u00f2 un personaggio popolare nonostante la sua condanna a quattro anni e sei mesi di reclusione.\nEpilogo.\nTravolti dallo scandalo Peter Koch e Felix Schmidt, i capi redattori di \"Stern\", si dimisero. Invece Kujau e Heidemann vennero arrestati e processati per frode e poi condannati nel luglio 1985, il primo a quattro anni e sei mesi mentre il secondo a 4 anni e 8 mesi. Avendo confessato subito di aver scritto egli stesso i falsi diari, Kujau ottenne una condanna relativamente mite e, una volta scarcerato, sfrutt\u00f2 la notoriet\u00e0 acquisita per la vicenda guadagnando una discreta fortuna.\nHeidemann, al contrario, venne trattato pi\u00f9 duramente. La corte era giunta alla conclusione che una parte dei circa 10 milioni pagati da \"Stern\" non fosse stata trasmessa a Kujau, ma fosse stata indebitamente intascata dallo stesso Heidemann: la sua ostinazione nel negarlo venne considerata un'aggravante. Recentemente gli eredi di Kujau, morto nel 2000, hanno ammesso che questa accusa contro Heidemann non era fondata, come provano delle registrazioni di telefonate che a Heidemann non fu permesso presentare al processo: si prepara quindi un processo di revisione della sentenza. In totale, alla fine dello scandalo, ben 4 milioni di dollari erano stati persi.\nCuriosit\u00e0.\nIl prestigio accademico dello storico Hugh Trevor-Roper rimase assai appannato a seguito del clamoroso inganno cui, seppure involontariamente, aveva dato il suo avallo. Come ebbe a confessare in seguito, probabilmente il pensiero di potere, grazie a quei diari, realizzare il sogno di qualsiasi storico del nazismo, quello di riuscire a spiegare una volta per tutte la personalit\u00e0 del dittatore nazista, gli aveva fatto abbandonare la cautela necessaria in questi casi. L'ultimo volume dei falsi diari di Hitler \u00e8 stato acquistato a un'asta a Berlino il 23 aprile 2004 da un anonimo compratore per la cifra di 6.500 euro."}
{"id": "548702", "revid": "277947", "url": "https://it.wikipedia.org/wiki?curid=548702", "title": "Ignazio Hugford", "text": "Biografia.\nNato a Pisa nel 1703, figlio di un orologiaio inglese chiamato alla corte granducale, Ignazio fu allievo del pittore Anton Domenico Gabbiani e perci\u00f2 risent\u00ec sia della lezione cortonesca che della grande stagione del barocco romano, entrambe presenti nella pittura del Gabbiani.\nNel refettorio dell'Abbazia di Vallombrosa si trovano 14 sue tele (1745) ed altri quadri (sulla storia di Vallombrosa) sono situati sopra il coro, all'interno della chiesa. La sua notevole presenza nel contesto vallombrosano \u00e8 data dal fatto che il fratello Enrico, anch'egli artista, era monaco di quell'ordine.\nFu maestro all'Accademia del Disegno e l\u00ec promosse edizioni illustrate su artisti passati o a lui coevi: si ricordi per esempio la \"Vita di Anton Domenico Gabbiani\" edita anche sotto il titolo \"I Cento Pensieri di Anton Domenico Gabbiani pittore fiorentino\" (Mo\u00fcckiana, Firenze, 1762).\nTra le opere pittoriche maggiori la \"Contessa Matilde che dona i suoi beni alla Chiesa\" (260x247) nella Chiesa di San Bartolomeo in Pantano (Pistoia) dove \"la contessa \u00e8 stata raffigurata con un abito azzurro, manto rosso bordato di pelliccia e sta indicando con una mano l'atto di donazione posto su un vassoio che un valletto sta porgendo al papa\". Nella stessa chiesa pistoiese troviamo \"San Pietro Igneo attraversa il fuoco\", \"Sant'Atto riceve le reliquie di Sant'Jacopo\". Nel Palazzo dei Priori in Volterra (sala della Giunta) di lui \u00e8 la \"Nascita della Vergine\". Nella pieve di Sant'Andrea a Doccia (Pontassieve, Firenze) \"Il Crocifisso tra San Carlo Borromeo, San Filippo Neri e Sant'Antonio Abate\" (1776). Alla Galleria degli Uffizi (Firenze) \u00e8 conservato il suo \"Autoritratto\".\nNumerose altre opere in collaborazione con altri pittori: con Francesco Conti il \"Transito di San Giuseppe\" , il \"ciclo di San Francesco di Paola\" (sei tele polilobate) nella Chiesa di San Francesco di Paola (Firenze) in collaborazione con Antonio Nicola Pillori e Dionisio Predellini. \"L'intero ciclo presuppone caratteri stilistici unitari che fanno supporre sia stato eseguito sotto la guida dello Hugford, il pi\u00f9 celebre dei tre autori\" (Caterina Bon).\nIl \"Miracolo della trota rediviva\" appartenente a questo ciclo in Firenze \u00e8 considerato da M. Mosco come uno dei migliori esempi di pittura fiorentina del XVIII secolo (M. Mosco, \"Itinerario di Firenze barocca\", Firenze, 1974, 33).\nPer concludere occorre ricordare come l'Hugford fu anche restauratore (la tradizione gli attribuisce il \"ridipingere\" la \"Madonna\" miracolosa dell'Impruneta, la \"Signora delle acque\", 1758), collezionista e dedito al commercio di opere d'arte."}
{"id": "548706", "revid": "38120", "url": "https://it.wikipedia.org/wiki?curid=548706", "title": "G8 di Genova", "text": ""}
{"id": "548708", "revid": "299505", "url": "https://it.wikipedia.org/wiki?curid=548708", "title": "Tipologia", "text": "Il termine tipologia \u00e8 un neologismo scientifico entrato in nella lingua italiana attraverso il francese \"typologie\" (1841) e l'inglese \"typology\" (1845). Nelle parole composte il suffisso \"-logia*\" (dalla radice di \u03bb\u03ad\u03b3\u03c9, verbo greco con ricca estensione semantica: \"raccolgo\", \"parlo\", \"calcolo\") sta sia per \"raccolta/collezione di\", come in \"antologia\" (dal greco classico: \"florilegio\"), sia per \"discorso su/scienza di\", sul modello di \"antropologia\" (XVI sec: \"scienza dell'uomo\"). In italiano \"tipologia\", come gli analoghi europei, significa quindi: \"raccolta ragionata o classificazione dei tipi\", o anche: \"studio o discorso\" sui tipi . Sta tuttavia prendendo piede, non solo nella lingua parlata ma addirittura nei testi di legge, un uso erroneo del vocabolo, con significato di \u201ctipo\u201d o \u201cclasse\u201d. Il termine viene impiegato pi\u00f9 specificatamente in vari campi:"}
{"id": "548709", "revid": "1149807", "url": "https://it.wikipedia.org/wiki?curid=548709", "title": "Nitros Oxide", "text": ""}
{"id": "548714", "revid": "599013", "url": "https://it.wikipedia.org/wiki?curid=548714", "title": "Sta\u0146islavs Olijars", "text": "Biografia.\nNato in Russia ai tempi dell'Unione Sovietica, al dissolvimento della quale Sta\u0146islavs Olijars opt\u00f2 per la nazionalit\u00e0 lettone.\nNel 2000 vinse l'oro nei 60 metri ostacoli agli Europei indoor a Gand (Belgio). Nella rassegna continentale al coperto di 2 anni dopo a Vienna vinse il bronzo, come in quella all'aperto a Monaco di Baviera. Ai Giochi olimpici di Atene 2004 chiuse quinto nei 110 metri ostacoli.\nEliminato in semifinale ai Mondiali del 2005 di Helsinki, nel 2006 ha partecipato agli Europei di G\u00f6teborg dove per\u00f2 non era annoverato tra i favoriti a causa di non eccellenti prestazioni estive. Il favorito era l'idolo di casa, lo svedese Robert Kronberg, con il campione mondiale in carica, il francese Ladji Doucour\u00e9, come \"outsider\". Nella stessa semifinale di Olijars, Doucour\u00e9 venne eliminato e Kronberg rafforz\u00f2 cos\u00ec il ruolo di principale candidato al titolo, ma venne battuto dal lettone, che si aggiudic\u00f2 l'unica medaglia della spedizione dello stato baltico."}
{"id": "548717", "revid": "327773", "url": "https://it.wikipedia.org/wiki?curid=548717", "title": "Engstligenf\u00e4lle", "text": "Le Engstligenf\u00e4lle (in italiano \"Cascate dell'Engstligen\") sono le seconde pi\u00f9 alte cascate della Svizzera. Si sviluppano sull'Engstligenalp, rilievo montuoso di circa 2.000 m s.l.m. situato nel comune di Adelboden, nell'Oberland Bernese.\nLe cascate, fra le pi\u00f9 rilevanti delle Alpi per volume d'acqua, sono presenti nella lista svizzera dei paesaggi d'interesse nazionale.\nI numerosi ruscelli dell'Engstligen si uniscono vicino al limite nord delle cascate, che scendono in due riprese sulle rocce nella valle dell'Engstligen, precipitando per un dislivello di 600 m e dando inizio al fiume, che si snoda verso valle per numerosi chilometri.\nLa cascata superiore \u00e8 parzialmente visibile dalla funivia dell'Engstligenalp ed \u00e8 raggiungibile tramite lo scosceso sentiero montano che sale il rilievo. Quella inferiore \u00e8 accessibile tramite un sentiero pi\u00f9 agevole dalla stazione inferiore della funivia stessa.\nEntrambe le cascate, con un colpo d'occhio che le fa sembrar come unite, sono visibili da tutta la valle.\nDurante l'inverno le cascate sono una frequentata meta di arrampicata su ghiaccio."}
{"id": "548718", "revid": "2043609", "url": "https://it.wikipedia.org/wiki?curid=548718", "title": "Luisa Elisabetta di Borbone-Francia", "text": "Biografia.\nL'infanzia.\nMarie Louise \u00c9lisabeth de France e la gemella Henriette de France nacquero al Palazzo di Versailles il 14 agosto 1727 da Luigi XV di Francia e da sua moglie, la regina di nascita polacca, Maria Leszcyniska. Con la sorella gemella, fu battezzata a Versailles il 27 aprile 1737. Era nota a corte come \"Madame Royale\", \"Madame Premi\u00e8re\", \"Madame \u00c9lisabeth\", ed anche \"Babette\" all'interno del suo circolo familiare.\nFu affidata alle cure di Marie Isabelle de Rohan, \"duchesse de Tallard\".\n\u00c9lisabeth crebbe a Versailles con la sorella gemella, Henriette, le sorelle minori Marie-Louise e Marie Ad\u00e9la\u00efde ed il loro fratello, il Delfino. Era nota per essere molto intelligente e per il fatto che imparasse in fretta. Lei e suo fratello furono gli unici a sposarsi, e soltanto Ad\u00e9la\u00efde e Victoire vissero per vedere la caduta dell'Ancien R\u00e9gime sotto il regno del nipote, Luigi XVI.\nAl contrario delle sorelle minori Sophie e Victoire, cresciute nel rigido ambiente della reale dell'Abbazia di Fontevrault, \u00c9lisabeth crebbe all'interno dell'amorevole circolo familiare a Versailles.\nIl matrimonio.\nIl suo fidanzamento con l'Infante Filippo di Spagna fu annunciato a corte nel febbraio 1739, quando aveva dodici anni. Filippo era il terzo figlio maschio dello zio di Luigi XV, Re Filippo V di Spagna, e della sua seconda moglie, Elisabetta Farnese, ed era quindi nella linea di successione al trono di Spagna. Era il terzo dei figli superstiti del re spagnolo.\nQuesto fidanzamento seguiva la tradizione di cementare le alleanze politiche e militari tra le potenze cattoliche di Francia e Spagna con matrimoni reali. La tradizione risaliva al 1559, quando Re Filippo II di Spagna spos\u00f2 la figlia di Re Enrico II di Francia, Elisabetta di Valois, come uno dei termini della Pace di Cateau-Cambr\u00e9sis. Nonostante ci\u00f2, l'annuncio dell'accordo matrimoniale non fu ben accolto alla corte francese, poich\u00e9 vi erano poche probabilit\u00e0 che Filippo sarebbe diventato Re di Spagna.\nLa dodicenne \u00c9lisabeth si spos\u00f2 per procura il 26 agosto 1739, senza aver incontrato il suo futuro marito in precedenza. Successivamente, fu nota, alla corte di Luigi XV, come \"Madame Infante\". Dopo le solenni celebrazioni, part\u00ec in lacrime da Versailles per la Spagna il 30 agosto, lasciando dietro di s\u00e9 l'amata sorella gemella.\nIncontr\u00f2 il suo diciannovenne marito ad una trentina di chilometri a nord-est di Madrid, ad Alcal\u00e1 de Henares, dove la cerimonia matrimoniale ebbe luogo il 25 ottobre 1739.\nI figli.\nIl matrimonio non fu felice. La coppia ebbe tre figli:\nSpagna.\nAl tempo dell'arrivo di \u00c9lisabeth in Spagna, l'etichetta alla corte spagnola era molto pi\u00f9 severa di quella a Versailles, e, a peggiorare le cose, \u00c9lisabeth scopr\u00ec che sua suocera, Elisabetta Farnese, stava dominando la Corte. Di conseguenza, trascorreva la maggior parte del suo tempo lontano dalla Regina, giocando con le bambole. \u00c9lisabeth scrisse della sua infelicit\u00e0 a suo padre. Il 31 dicembre 1741, all'et\u00e0 di quattordici anni, diede alla luce la sua prima figlia, Isabella, che fu chiamata in onore della Regina (Elisabetta \u00e8 \"Isabel\" in spagnolo).\nNel 1745, la sorella minore di Filippo, l'Infanta Maria Teresa Rafaela di Spagna, spos\u00f2 il fratello minore di Elisabetta, Luigi, Delfino di Francia.\nParma.\n\u00c9lisabeth fu in grado di lasciare la Spagna nel 1748. Nel Trattato di Aquisgrana (1748) che concludeva la guerra di successione austriaca, l'imperatrice del Sacro Romano Impero Maria Teresa dovette cedere i ducati di Parma, Piacenza e Guastalla al suo nemico, Filippo V di Spagna. Su istigazione di Luigi XV, Filippo ed \u00c9lisabetta diventarono Duca e Duchessa di Parma.\nVersailles.\nIn viaggio verso Parma, \u00c9lisabeth and\u00f2 prima a Versailles dove arriv\u00f2 l'11 dicembre 1748.\nEra grata a suo padre per il nuovo ducato di suo marito. Durante i suoi numerosi mesi di permanenza a Versailles, fece la conoscenza di Madame de Pompadour, la ma\u00eetresse-en-titre di suo padre. Nel luglio del 1746, sua cognata, l'Infanta Maria Teresa Rafaela di Spagna, moglie del Delfino, mor\u00ec di parto. Nel gennaio 1747, il Delfino spos\u00f2 la Principessa Maria Josepha di Sassonia che divenne molto legata ad \u00c9lisabeth.\nDurante questa prima visita di ritorno in Francia, un cortigiano descrisse \u00c9lisabeth come \"affascinante\" con \"occhi penetranti\" che \"esprimono intelligenza\" mentre un altro, un osservatore meno comprensivo afferm\u00f2 che \"una giovane donna ben dotata, maturata con la maternit\u00e0\". Arriv\u00f2 a Parma nell'ottobre del 1749, importando le maniere di corte, gli arredi e la cucina francese. A Parma, lei e suo marito vissero nella capitale e nel bellissimo Palazzo Ducale di Colorno ridecorato fastosamente nel nativo stile francese della nuova duchessa, ad imitazione di Versailles. Nel 1751, diede alla luce i suoi figli Ferdinand e Maria Luisa, che divent\u00f2 la sua preferita.\nLa gemella di \u00c9lisabeth, Henriette mor\u00ec nel 1752, ed \u00c9lisabeth ritorn\u00f2 in Francia in settembre per visitare la sua tomba a Saint-Denis. Ci si aspettava un soggiorno di poche settimane, ma rimase a Versailles per quasi un anno.\n\u00c9lisabeth era annoiata quando ritorn\u00f2 a Parma, che giudicava troppo modesta per il suo rango e cerc\u00f2 un regno pi\u00f9 vasto da governare. Si alle\u00f2 con l'Imperatrice Maria Teresa, che promise ad \u00c9lisabeth il trono dei Paesi Bassi del Sud (ora Belgio), che era stato restituito al dominio austriaco con il Trattato di Aquisgrana. \u00c9lisabeth ritorn\u00f2 nuovamente in Francia nel settembre del 1757, per organizzare il matrimonio di sua figlia Isabella con l'Arciduca Giuseppe d'Austria, il futuro Imperatore Giuseppe II. Il matrimonio ebbe luogo nel 1760.\nRe Ferdinando VI di Spagna mor\u00ec senza un erede nell'agosto 1759 e gli successe il fratello minore (fratello maggiore di Filippo) Carlo, che divent\u00f2 Carlo III di Spagna. Sebbene Filippo ed Elisabeth raggiunsero un gradino pi\u00f9 vicino al trono, la giovane famiglia di Carlo, includeva diversi figli maschi, significava che c'erano ancora poche possibilit\u00e0 per loro di salire al trono di Spagna.\nElisabeth si ammal\u00f2 mentre si trovava a Versailles, e mor\u00ec di vaiolo il 6 dicembre 1759. Fu sepolta il 27 marzo 1760 nell'Abbazia di Saint-Denis accanto alla sorella gemella, Henriette. Le loro tombe furono profanate nel 1793, durante la Rivoluzione francese.\nTitoli, appellativi, onorificenze e stemma.\nAccademia dell'Arcadia.\nNel 1743 Luisa Elisabetta fu ammessa nell'Accademia dell'Arcadia e assunse il nome di Clorisbe Dircea."}
{"id": "548719", "revid": "547034", "url": "https://it.wikipedia.org/wiki?curid=548719", "title": "Bill Steer", "text": "Biografia.\nHa suonato dal 1987 al 1989 nei Napalm Death per poi passare nel 1989 ai Carcass di Jeff Walker.\nDopo lo scioglimento dei Carcass ha creato la propria band, i Firebird."}
{"id": "548726", "revid": "287204", "url": "https://it.wikipedia.org/wiki?curid=548726", "title": "Friedrich Wasmann", "text": "A 17 anni Friedrich Wasmann inizi\u00f2 un apprendistato presso il pittore amburghese Christoph Suhr. Dopo alcuni anni di apprendistato presso l'Accademia d'arte di Dresda e all'Accademia di Monaco, soggiorn\u00f2 per la prima volta a Merano, dove si ferm\u00f2 dapprima per due anni.\nDal 1832 al 1835 fu a Roma, dove frequent\u00f2 artisti famosi come Bertel Thorvaldsen, Joseph Anton Koch, Friedrich Overbeck ed altri. A Roma si convert\u00ec al cattolicesimo.\nDopo aver lavorato per altri sei anni tra Merano e Bolzano, dove era molto richiesto come ritrattista, ritorn\u00f2 ad Amburgo. Qui conobbe la sua futura sposa Emilie Kr\u00e4mer. Dopo il matrimonio, nel 1846, la giovane coppia si stabil\u00ec a Merano assieme alla matrigna di Emilie. Wasmann dipingeva, accanto ai ritratti ed agli schizzi paesaggistici, anche diverse opere religiose su commissione nello stile dei Nazareni. Una parte delle sue opere \u00e8 esposta alla Hamburger Kunsthalle.\nWasmann ha scritto un'autobiografia, edita da Bernt Gr\u00f6nvold. Suo figlio Erich Wasmann divenne gesuita ed entomologo."}
{"id": "548734", "revid": "767487", "url": "https://it.wikipedia.org/wiki?curid=548734", "title": "Amiina", "text": "Le Amiina sono un gruppo musicale islandese, formato da Hildur \u00c1rs\u00e6lsd\u00f3ttir, Edda R\u00fan \u00d3lafsd\u00f3ttir, Maria Huld Markan Sigf\u00fasd\u00f3ttir e S\u00f3lr\u00fan Sumarli\u00f0ad\u00f3ttir, che suona spesso dal vivo e negli studi di registrazione insieme ai Sigur R\u00f3s.\nIl gruppo, fondato nel 1996 a Reykjav\u00edk (Islanda) col nome di Classical String Quartet Anima, fu rinominato due anni dopo come Am\u00ecna e nel 1999 acquis\u00ec la denominazione attuale.\nStile musicale.\nLe Amiina sono note per l'utilizzo particolare di molteplici strumenti durante i loro spettacoli live, anche se principalmente suonano strumenti ad arco, come negli album \"( )\" e \"Takk...\" dei Sigur R\u00f3s, dei quali sono band di supporto e che hanno accompagnato nel tour del 2005. Il quartetto si esibisce sia prima che insieme ai Sigur R\u00f3s.\nIl sound che li caratterizza \u00e8 quello eclettico e minimalista tipico delle quattro, con sezioni pi\u00f9 classiche per gli archi fuse ad altre elettroniche ed ambient.\nStoria.\nPrima di adottare il nome amiina, il gruppo era un quartetto d'archi che, alla fine degli anni '90, studiava al conservatorio di Reykjav\u00edk. Il gruppo ha iniziato poi ad affermarsi a partire dal 1999, quando ha accompagnato \"on stage\" il gruppo degli Sigur R\u00f3s. Questa collaborazione ha portato a diverse registrazioni in studio, a partire dall'album \"( )\" (2002), cos\u00ec come per \"Takk...\" (2005), \"Me\u00f0 su\u00f0 \u00ed eyrum vi\u00f0 spilum endalaust\" (2008) e \"Valtari\" (2012).\nLa loro prima esperienza come amiina \u00e8 rappresentata dall'EP \"AnimaminA\" (2004), seguito da singolo \"Seoul\".\nIl primo album \u00e8 invece \"Kurr\", pubblicato nel marzo 2007 dall'etichetta indipendente Bl\u00e1skj\u00e1r. Nel giugno 2007 il disco \u00e8 stato ripubblicato dalla Ever Records.\nIl primo tour del gruppo da solo \u00e8 stato intrapreso nel periodo 2006-2007 ed ha toccato Europa e Nord America. Dopo la pubblicazione di \"Kurr\", nel 2007 il gruppo ha affrontato un nuovo tour.\nNel dicembre del 2007 il gruppo ha diffuso la canzone \"Hill\", come secondo singolo estratto da \"Kurr\". Al brano ha collaborato Lee Hazlewood come cantante (si tratta della sua ultima registrazione prima della morte).\nIl gruppo appare nel film islandese \"Br\u00fa\u00f0guminn (White Night Wedding)\" (2008).\nNell'autunno 2007 si \u00e8 aggiunto al gruppo il batterista Magn\u00fas Trygvason Eliassen seguito, qualche mese dopo, dal musicista elettronico Kippi Kaninus.\nIl secondo album in studio \u00e8 \"Puzzle\", pubblicato nel settembre 2010, che \u00e8 stato distribuito in buona parte del mondo.\nNel 2012 viene registrato \"The Lighthouse Project\", un lavoro iniziato nel 2009 e pubblicato nel 2013 come EP, distribuito dall'etichetta tedesca Morr Music. Il gruppo in questo caso \u00e8 accompagnato in studio da Ben Frost.\nCollaborazioni.\nOltre all'importante collaborazione con i Sigur R\u00f3s avviata nel 1999 e tuttora portata avanti, il gruppo ha lavorato con molti altri gruppi e musicisti: Yann Tiersen, Spiritualized, Efterklang, Yukihiro Takahasi, Canon Blue, P\u00e9tur Ben, Ben Frost, Tilbury, Borko, m\u00fam, J\u00f3nsi &amp; Alex, adhd, Moses Hightower, Zoon van snooK."}
{"id": "548735", "revid": "32741", "url": "https://it.wikipedia.org/wiki?curid=548735", "title": "Am\u00ecna", "text": ""}
{"id": "548736", "revid": "122337064", "url": "https://it.wikipedia.org/wiki?curid=548736", "title": "Serravalle (Vittorio Veneto)", "text": "Serravalle \u00e8 un quartiere di Vittorio Veneto e ne rappresenta la porzione settentrionale. Un tempo cittadina autonoma, proprio come la vicina Ceneda, in seguito all'unione con quest'ultima \u00e8 divenuta parte integrante dell'odierno comune assieme agli altri sobborghi limitrofi.\nGi\u00e0 comune autonomo sotto gli Austriaci, rimase tale anche per un breve periodo seguito all'annessione al Regno d'Italia.\nStoria.\nDai romani all'et\u00e0 barbarica.\nIl borgo di Serravalle \u00e8 di origini molto antiche che sarebbero da far risalire all'epoca romana, tuttavia i reperti in nostro possesso (principalmente monete di et\u00e0 imperiale) sono assai limitati e comunque non provano con certezza l'esistenza di installazioni militari durante questo periodo.\nSecondo l'ipotesi pi\u00f9 accreditata, il centro era inizialmente un presidio militare (lo stesso toponimo ne suggerisce le funzioni strategiche), sorto durante i primi anni dell'impero romano, quando il territorio circostante (appartenente ad \"Opitergium\", l'attuale Oderzo) venne centuriato. Aveva il compito di difendere la sottostante Ceneda (che allora pure ospitava delle fortificazioni e, probabilmente, un \"vicus\") e soprattutto di controllare la Val Lapisina che, tramite la \"via ad Danuvium\", collegava la pianura con il Norico e la Stiria; da qui passava infatti un ingente traffico commerciale (soprattutto di metalli), ma il valico poteva essere sfruttato anche da barbari invasori.\nLa tradizione cristiana attribuisce la fondazione del castello ad un dignitario goto, Manducco o Matrucco, che eresse una fortificazione sul monte Marcantone culminante con la \"Turris Nigra\" di cui ora restano i ruderi. Figlia di Manducco era Santa Augusta, martirizzata proprio dal padre perch\u00e9 cristiana. Gli attuali resti del castello sembrano effettivamente risalire all'et\u00e0 barbarica, sebbene la costruzione sia stata pi\u00f9 volte ampliata e rimaneggiata.\nI Longobardi.\nL'arrivo dei Longobardi diede un nuovo assetto politico al territorio tramite la creazione dei ducati. A conferma dell'importanza strategica della zona, ne fu istituito uno anche nella vicina Ceneda.\nI Longobardi, sconfitti, lasciarono il posto ai Franchi di Carlo Magno. Nel frattempo, Ceneda era divenuta sede vescovile.\nNel 903 gli Ungari devastarono il Veneto: anche Ceneda venne distrutta mentre Serravalle, contando sulle pi\u00f9 efficienti fortificazioni, fu risparmiata.\nIl Vescovo Conte e i da Camino.\nNel 951 il vescovo di Ceneda ricevette il titolo di conte da Ottone I, in virt\u00f9 del \"Privilegium Othonis\". Investito del potere temporale, verso la fine dell'XI secolo diede Serravalle e il suo territorio in feudo ad un gruppo di casate nobili. Presto, tuttavia, su queste prevalsero i potenti da Camino, che la tennero ininterrottamente in signoria dal 1154 al 1335.\nSerravalle comincia ora un periodo di rapido sviluppo economico (si trovava sulla rotta commerciale per la Germania) ed urbanistico, contrariamente a Ceneda, che rimane un piccolo villaggio rurale raccolto attorno al castello diocesano. A partire dal 1226 Gabriele III da Camino innalz\u00f2 una nuova cerchia muraria permettendo l'ampliamento del borgo; dello stesso periodo sono il monastero e la chiesa di Santa Giustina, il duomo e la Scuola dei Battuti. La graduale affermazione rispetto alla vicina \u00e8 confermata anche dal testamento di Sofia di Colfosco (1174) che per la prima volta la cita separatamente.\nNel 1335, con la morte senza eredi maschi di Rizzardo III, la citt\u00e0 sarebbe dovuto tornare direttamente sotto i vescovi, ma la vedova Verde della Scala, aiutata dal fratello Mastino II la occup\u00f2 nell'attesa di partorire (era infatti incinta e, secondo una clausola, il feudo sarebbe rimasto ai Caminesi solo con la presenza di eredi maschi). Nata per\u00f2 una bambina, il vescovo dichiar\u00f2 libero il feudo e lo assegn\u00f2 alla Repubblica di Venezia (1337).\nLa Serenissima.\nI Veneziani, comprendendo l'importanza della gi\u00e0 affermata economia di Serravalle, le diedero ulteriore impulso. Per il centro cominci\u00f2 a transitare un fiorente traffico mercantile, a cui si aggiunse lo sviluppo di numerose attivit\u00e0 artigianali come armerie, fonderie per campane e l'industria della lana. Questa vivacit\u00e0 si tradusse in un continuo sviluppo edilizio che arricch\u00ec la citt\u00e0 di palazzi, come quelli che si innalzano lungo le attuali via Roma (gi\u00e0 \"contrada Riva\"), via Martiri della Libert\u00e0 (gi\u00e0 \"Calgranda\"), via Guido Casoni (gi\u00e0 \"contrada Tiera\") e di altri interventi urbanistici, come la risistemazione della piazza principale (l'attuale piazza Flaminio) e la ricostruzione della Loggia della Comunit\u00e0 (1462-1476).\nA partire dal XVII secolo, l'economia di Serravalle cominci\u00f2 a decadere analogamente a quella di tutta la Repubblica.\nDall'Ottocento all'unione con Ceneda.\nCaduta la Repubblica, Serravalle pass\u00f2 a Napoleone e, dopo alterne vicende, al Regno Lombardo-Veneto, controllato dall'Impero Austro Ungarico.\nPassati nel 1866 al Regno d'Italia, su richiesta degli stessi comuni, Ceneda e Serravalle furono riunite il 22 novembre dello stesso anno per concessione di re Vittorio Emanuele II, andando a formare l'odierno comune di Vittorio Veneto.\nMonumenti e luoghi d'interesse.\nArchitetture religiose.\nDuomo di Santa Maria Nova.\nFu innalzato all'inizio del XIV secolo e poi ricostruito nel 1776. La pala dell'altare maggiore, \"Madonna con Bambino in gloria e santi Andrea e Pietro\", \u00e8 di Tiziano Vecellio.\nChiesa di San Giovanni Battista.\nSan Giovanni Battista \u00e8 un edificio trecentesco che sorge in via Mazzini, a nord della piazza principale.\nAll'interno sono degni di nota gli affreschi delle cappelle Galletti e Sanfiori risalenti al XV secolo. Altre opere rilevanti sono una pala di Jacopo da Valenza (1502), quattro ante d'organo dipinte da Francesco Frigimelica il vecchio e, dietro l'altar maggiore, \"Battesimo di Cristo\" di Francesco da Milano.\nChiesa di Santa Giustina.\nSi affaccia sulla piazza omonima in quello che era il \"Borgo Superiore\", cio\u00e8 l'estremit\u00e0 settentrionale della cittadina. Fu costruita nel 1227 per volont\u00e0 di Gabriele da Camino e fu dipendenza dell'abbazia di Follina, ma gi\u00e0 nel 1228 veniva ceduta ai benedettini di Padova che vi insediavano un priorato. Tuttavia rimase legata ai Caminesi che, arricchendola con varie donazioni, l'avevano resa di fatto la loro cappella privata. Passato poi alle benedettine e alle agostiniane, dopo le soppressioni di Napoleone divenne succursale del duomo. Solo dal 10 dicembre 1947 \u00e8 stata elevata a parrocchiale.\nL'edificio fu quasi completamente rifatto a fine Cinquecento. All'interno si trova il pregevole sepolcro di Rizzardo III (ultimo signore di Serravalle prima dell'arrivo dei Veneziani), realizzato fra il 1336 e il 1340. Interessante l'organo De Lorenzi.\nInoltre, sulla parete destra entrando dalla porta principale, si trova il monumento funebre del poeta Guido Casoni.\nChiesa di San Lorenzo dei Battuti.\nLa chiesa di San Lorenzo dei Battuti, incastonata tra il complesso trecentesco della scuola dei Battuti (o ex ospedale civile) e la torre dell'orologio (ex porta San Lorenzo), \u00e8 una cappella del XV secolo, i cui interni sono interamente coperti da affreschi attribuiti a diverse mani, tra cui le scuole di Jacobello del Fiore e Nicol\u00f2 di Pietro oltre a Giovanni Antonio da Meschio.\nPieve di Sant'Andrea di Bigonzo.\nSi tratta della pi\u00f9 antica chiesa di Vittorio Veneto e fu chiesa madre di Serravalle prima della costruzione del duomo.\nFu citata per la prima volta nel 1224 (\u00e8 ricordata nel testamento di Gabriele II da Camino); riedificata in stile romanico, fu riconsacrata il 7 luglio 1303 e ancora nel 1486.\nTra il XV e XVI secolo furono ultimate le ricche decorazioni interne, a cui collaborarono artisti locali quali Antonio Zago, Iseppo da Cividale e Francesco da Milano.\nLa potente pieve decadde gradualmente con la costruzione degli altri luoghi di culto che ne smembrarono il territorio. Il 21 novembre 1835 era ridotta a curazia e torn\u00f2 ad essere parrocchia solo il 12 dicembre 1947.\nSantuario di Santa Augusta.\nLuogo di culto secolare e sede delle reliquie di Santa Augusta, martire e patrona di Serravalle, il santuario di Santa Augusta sorge arroccato alle pendici del monte Marcantone.\nOratori.\nSant'Antonio Abate.\nSull'altura restrostante la loggia di piazza Minucci sorgono i resti di un'antica chiesa dedicata a Sant'Antonio Abate, inseriti nel verde del bosco; poco pi\u00f9 in basso della vecchia struttura nel 1955, per volont\u00e0 del conte Luigi Lucheschi, fu eretta una cappelletta dedicata allo stesso santo e alla Madonna.\nSanta Croce.\nElegante struttura inserserita tra Palazzo Arrigoni Gaiotti e Palazzo Minucci, l'oratorio di Santa Croce \u00e8 la cappella privata di quest'ultimo.\nLa facciata \u00e8 aperta al piano terra da tre arcate a tutto sesto, in continuit\u00e0 col portico del palazzo; la parte superiore \u00e8 tripartita da lesene di ordine ionico tra le quali sono poste tre monofore; in alto, sopra un cornicione dentellato \u00e8 posto un timpano di gusto barocco, ricco di volute e sovrastato da cinque statue di santo.\nSan Giuseppe.\nPresso il lato sul Meschio del Foro Boario sorge un edificio religioso di piccole dimensioni, l'oratorio di San Giuseppe: esso \u00e8 caratterizzato da una facciata a capanna neoclassica tripartita da quattro lesene ioniche sovrastate da timpano; dietro, sul lato sinistro si alza una piccola torre campanaria, la cui celletta \u00e8 aperta sui quattro lati da monofore a tutto sesto.\nArchitetture civili.\nPiazza Flaminio.\nPiazza Marcantonio Flaminio, dedicata al celebre umanista di Serravalle, \u00e8 il risultato di una pregevole risistemazione cinquecentesca e di ulteriori rimaneggiamenti ottocenteschi. Spiccano in particolare la sua forma regolare e la pavimentazione in pietra d'Istria.\nLa piazza \u00e8 circondata da palazzi di epoca rinascimentale ed \u00e8 chiusa a nord-ovest dal Palazzo della Comunit\u00e0 (o Loggia di Serravalle), antica sede del governo cittadino ricostruita tra il 1462 e il 1476, attualmente ospitante il Museo del Cenedese, che espone reperti di et\u00e0 romana e medievale, stemmi podestarili e una collezione di opere d'arte.\nPalazzi.\nNumerose facciate secolari rendono di grande rilevanza storico architettonica le vie di Serravalle. Di seguito si riportano i palazzi pi\u00f9 importanti:\nScalinata di Santa Augusta.\nL'opera monumentale rappresenta il primo tratto della salita che conduce al santuario di Sant'Augusta. Fu costruita nel 1931 demolendo per\u00f2 l'antica \"Porta del Terraglio\". La scalinata \u00e8 piuttosto breve ed \u00e8 proseguita da un semplice sentiero di ciottoli su cui si affacciano sette tempietti secenteschi (vi transitavano infatti pellegrinaggi e processioni che raggiungevano il santuario).\nVille venete.\nDi seguito \u00e8 riportato un elenco delle ville venete presenti sul territorio di Serravalle:"}
{"id": "548737", "revid": "106743432", "url": "https://it.wikipedia.org/wiki?curid=548737", "title": "Ottavio Assarotti", "text": "Biografia.\nSegue gli studi nella scuola degli Scolopi, conseguendo la laurea in giurisprudenza, ed entrando nell'ordine religioso degli stessi padri Scolopi.\nDopo aver insegnato in molti istituti ritorna a Genova dove si appassiona alla causa dei sordomuti e qui fonda nel 1811 l'Istituto Nazionale per Sordomuti di Genova (oggi \"Fondazione Padre Assarotti\").\nDurante questa esperienza inventa l'alfabeto manuale o dattilologico che permette tuttora ai sordomuti di comunicare. Quel linguaggio, che venne definito \"Metodo Assarotti\", dette l'impulso alla fondazione di numerosi altri istituti nel resto dell'Italia.\nMuore a Genova all'et\u00e0 di 76 anni, il 24 gennaio 1829, ancora alla guida del suo Istituto.\nLa sua citt\u00e0 natale gli ha dedicato una via, cos\u00ec come quelle di Torino e di Roma."}
{"id": "548750", "revid": "1776051", "url": "https://it.wikipedia.org/wiki?curid=548750", "title": "Grens", "text": "Grens (toponimo francese) \u00e8 un comune svizzero di 380 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "548751", "revid": "78273", "url": "https://it.wikipedia.org/wiki?curid=548751", "title": "Mozzarella di Bufala", "text": ""}
{"id": "548753", "revid": "123167565", "url": "https://it.wikipedia.org/wiki?curid=548753", "title": "Ambrogio Donini", "text": "Titolare della cattedra di Storia del cristianesimo dal 1926 al 1928 e dal 1946 al 1959 all'Universit\u00e0 di Roma, dal 1960 al 1971 insegn\u00f2 in quella di Bari. Marxista, ambasciatore italiano in Polonia nel 1947, fu senatore della Repubblica dal 1953 al 1963, eletto nelle liste del Partito comunista italiano, e segretario dal 1960 dell'Associazione Italia-Urss. Collabor\u00f2 con la rivista Il Calendario del Popolo.\nBiografia.\nAmbrogio Donini nacque a Lanzo Torinese in una ricca famiglia della borghesia piemontese: il nonno materno era banchiere, quello paterno un importante commerciante mentre il padre era un militare di carriera, generale di artiglieria; il fallimento della banca ridusse tuttavia di molto il tenore economico della famiglia Donini.\nTrasferitosi a Roma con la famiglia, egli avrebbe dovuto seguire, come i suoi due fratelli, le orme paterne, intraprendendo la carriera militare, ma a nove anni perse un occhio in un banale incidente di gioco. Conseguita al Liceo Tasso la maturit\u00e0 classica a pieni voti, si iscrisse alla Facolt\u00e0 di lettere dell'Universit\u00e0 dove, allievo di Ernesto Buonaiuti, si dedic\u00f2 soprattutto allo studio della storia delle religioni: una delle prime conseguenze dei suoi studi \u00ab fu l'abbandono di ogni prassi devozionale e della stessa fede cattolica che, come figlio di una famiglia estremamente devota, avevo sino allora seguito \u00bb.\nDi Buonaiuti, prete modernista e docente dal 1916 di Storia del cristianesimo nell'Ateneo romano, Donini fu \u00ab allievo in senso quasi medievale \u00bb, e cio\u00e8 compartecipe non solo della sua dottrina ma anche del suo stesso modo di vivere e di pensare.\nDonini si laure\u00f2 con lui nel 1925 con una tesi su Ippolito di Roma, pubblicata quello stesso anno.\nNel 1926, su pressioni delle massime gerarchie cattoliche che avevano gi\u00e0 sospeso \"a divinis\" e scomunicato Buonaiuti, Mussolini in persona - deciso a eliminare ogni ostacolo all'imminente accordo concordatario con il Vaticano - provvide a togliergli la cattedra per aver egli rifiutato, assieme a pochi altri docenti universitari di tutta la penisola, di pronunciare il giuramento di fedelt\u00e0 al fascismo, come preteso dal regime. Alla cattedra di Buonaiuti succedette lo stesso Donini.\nAveva gi\u00e0 clandestinamente aderito al Partito comunista alla fine del 1926, e la polizia del regime s'interess\u00f2 molto presto a lui: ottenuta una borsa di studio da Giorgio La Piana, allora professore di Storia della Chiesa all'Universit\u00e0 unitariana di Harvard, a Cambridge, nel Massachusetts, nel 1928 Donini lasci\u00f2 l'insegnamento e l'Italia per trasferirsi negli Stati Uniti. Qui comp\u00ec ricerche di lingua ebraica, siriaca e di storia del cristianesimo, ottenne il dottorato in teologia, fu lettore di letteratura italiana nella Brown University di Providence e professore d'italiano nello Smith College di Northampton. A Cambridge conobbe Olga Jahr, una cittadina ucraina emigrata negli Stati Uniti quando la sua terra era stata annessa alla Polonia, e la spos\u00f2 nel 1930, avendone nel 1931 il figlio Pierluigi.\nAlla fine del 1932 torn\u00f2 in Europa, chiamato dal Centro estero del suo Partito, che gli affid\u00f2 a Bruxelles la direzione delle \u00abEdizioni di cultura sociale\u00bb, nelle quali si presentavano traduzioni di testi marxisti, e la redazione del quotidiano antifascista \u00ab La Voce degli Italiani \u00bb. Dividendosi tra la capitale belga e Parigi, collabor\u00f2 anche alla rivista teorica comunista \u00ab lo Stato Operaio \u00bb e conobbe i maggiori dirigenti comunisti, da Palmiro Togliatti a Luigi Longo, da Ruggero Grieco a Giuseppe Di Vittorio.\nIn missione clandestina in Italia.\nLa direzione del partito lo incaric\u00f2 nel 1934 di prender contatto con ambienti intellettuali italiani e di distribuire materiale illegale: giunto in Italia munito di documenti falsi, incontr\u00f2 a Torino l'editore Giulio Einaudi e a Parma, e poi a Bologna, il vecchio amico Cesare Magni, professore di diritto ecclesiastico in quella Universit\u00e0, ma \u00ab Magni apparteneva ormai a quella categoria di docenti universitari che guardano tutto attraverso le lenti accademiche e non nutrono che scarso interesse per quello che avviene intorno a loro \u00bb.\nA Roma contatt\u00f2 un altro amico della prima giovent\u00f9, Paolo Milano, critico letterario, allora \u00ab giovane sovversivo [...] in stretto legame con studenti, artigiani e piccoli commercianti. Non appariva mai in primo piano ma la sua influenza era abbastanza grande, specie nel ristretto mondo dei perseguitati politici e dei giovani ansiosi di \"fare qualcosa\" \u00bb. Anche il Milano, qualche anno dopo, si allontan\u00f2 dal Partito comunista, fino a diventare, nel dopoguerra, un \u00ab cinico, disabusato, patrocinatore delle cause meno serie [...] \u00e8 la sorte di quegli intellettuali che si isolano dagli elementi operai con i quali avevano, pi\u00f9 sentimentalmente che per convinzione, collaborato \u00bb.\nNell'ultima tappa della sua missione, a Milano avvicin\u00f2, al termine di una conferenza, il suo vecchio professore Buonaiuti: \nIl Buonaiuti ribatt\u00e9 con sarcasmo e manc\u00f2 l'appuntamento del giorno dopo: \u00ab evidentemente la mia presenza in veste di propagandista comunista era soltanto riuscita a impressionarlo e a gettarlo nel panico \u00bb. L'episodio fu poi narrato dallo stesso Buonaiuti in un modo che Donini giudic\u00f2 \u00ab assai poco convincente ma non privo di fascino \u00bb: Buonaiuti avrebbe visto nella scelta comunista del suo allievo preferito una conferma della perdita di prestigio della gerarchia ecclesiastica che lo aveva rimosso dal suo compito di maestro dei giovani.\nA Mosca e in Spagna.\nNell'aprile del 1935 si rec\u00f2 a Mosca con Celeste Negarville, quando si stava preparando il VII Congresso dell'Internazionale comunista che doveva riformulare la strategia politica del movimento comunista, aprendo un periodo di collaborazione con la socialdemocrazia di fronte all'affermarsi del fascismo in Italia, in Germania e, presto, in Spagna e in Portogallo. A maggio era a Parigi, per partecipare al Congresso mondiale degli scrittori per la difesa della cultura, al quale presero parte, tra gli altri, Andr\u00e9 Gide, Romain Rolland, Andr\u00e9 Breton, Louis Aragon, Robert Musil, \u0116renburg, Boris Pasternak, Bertolt Brecht, Anna Seghers, i fratelli Heinrich e Thomas Mann e, tra gli italiani, Guglielmo Ferrero e Gaetano Salvemini. A Parigi, Donini diresse la casa editrice del Partito e la \u00ab Libreria franco-italiana \u00bb, e stabil\u00ec con la famiglia la sua residenza legale, cos\u00ec che la polizia politica italiana pot\u00e9 facilmente individuarlo.\nIl 1936 vide l'inizio della guerra civile spagnola: Donini si trov\u00f2 a Madrid e a Valencia nel giugno del 1937 per partecipare alla nuova edizione del Congresso degli scrittori e tenere alcune trasmissioni radiofoniche per l'Italia. Tornato a Parigi nell'autunno del 1937, nel 1938, dopo l'annessione dell'Austria al III Reich, ebbe un incontro segreto, insieme con due altri esponenti comunisti italiani, il cattolico Fausto Marzi Marchesi ed Emilio Sereni, nella certosa della Valsainte, in Svizzera, con monsignor Mariano Rampolla del Tindaro, nipote dell'omonimo Segretario di Stato di Leone XIII e consigliere di papa Pio XI, per valutare la possibilit\u00e0 di un avvicinamento della Santa Sede con l'Unione Sovietica che potesse servire da freno all'espansione nazista in Europa.\nQuell'incontro non ebbe seguito n\u00e9 in Vaticano n\u00e9 ai vertici del partito, anche se il Rampolla mantenne contatti con Marzi Marchesi e nel 1944, durante l'occupazione tedesca di Roma, nascose nella sua casa armi e documenti necessari ai gruppi della Resistenza romana. La relazione dei colloqui, presentata a Giuseppe Berti, il capo del Centro estero di Parigi, fu da questi lasciata cadere e non fu nemmeno trasmessa a Togliatti.\nNe settembre del 1938 Donini fu ancora negli Stati Uniti e poi in Tunisia, per organizzare la stampa comunista fra gli emigrati italiani. A New York fu disposta la pubblicazione del settimanale \u00abUnit\u00e0 del Popolo\u00bb, mentre a Tunisi usc\u00ec per un anno il quotidiano \u00ab Il Giornale \u00bb, diretto da Giorgio Amendola. A Barcellona, con Togliatti esamin\u00f2 le prime copie, giunte da Mosca, dei \"Quaderni del carcere\" di Gramsci. Il progetto di pubblicarli in Francia svan\u00ec a causa della guerra e la pubblicazione avverr\u00e0 in Italia a partire dal 1947.\nNegli Stati Uniti.\nAlla fine dell'anno il Centro estero comunista decise d'inviare nuovamente Donini a New York. Si trattava di combattere, in accordo con il Partito comunista degli Stati Uniti, l'influenza che il fascismo era riuscito a esercitare tra i milioni di emigrati italiani e i loro figli e nipoti, ormai divenuti cittadini americani. Nel marzo del 1939, con la moglie e il figlio Pierluigi, s'imbarcava da Le Havre per New York.\nMentre la moglie trov\u00f2 lavoro nella Biblioteca pubblica di New York, Donini collabor\u00f2 con alcuni quotidiani americani. In giugno partecip\u00f2 al III Congresso mondiale degli scrittori, pronunciandovi un discorso in inglese. La sua traduzione italiana, eseguita dalla \u00ab Casa italiana \u00bb della Columbia University diretta da Giuseppe Prezzolini, fu inviata all'OVRA.\nLa firma del trattato di non aggressione stipulato il 23 agosto tra la Germania nazista e l'Unione Sovietica comport\u00f2 che i comunisti negli Stati Uniti fossero visti come possibili agenti sovietici. Poi l'attacco di Pearl Harbor, il 7 dicembre 1941, comport\u00f2 che gli italiani fossero guardati come eventuali collaboratori del nemico: in questa duplice veste di comunista e italiano - bench\u00e9 ormai l'Unione Sovietica fosse in guerra contro l'Asse - Donini fu arrestato l'8 dicembre 1941. L'intervento della giornalista gollista Genevi\u00e8ve Tabouis, di Carlo Sforza e soprattutto di Eleanor Roosevelt, moglie del presidente, gli fecero ottenere, dopo due mesi di carcere, un sollecito processo, dal quale Donini usc\u00ec totalmente assolto.\nNel 1943, in seguito all'omicidio dell'anarchico Carlo Tresca avvenuto l'11 gennaio a New York, la stampa americana indic\u00f2 in un primo momento in Vittorio Vidali, allora in Messico, il probabile esecutore e nel gruppo comunista newyorkese il mandante. Fu poi chiarito che la malavita di New York era responsabile dell'omicidio e il fascismo italiano il suo mandante.\nAlla caduta del fascismo, il 25 luglio, gli emigrati politici ottennero di rientrare in Italia, non per\u00f2 i comunisti, cui il Dipartimento di Stato americano neg\u00f2 il visto pensando che essi potessero recare difficolt\u00e0 al governo provvisorio di Badoglio. Passarono cos\u00ec due anni e fu necessaria una causa giudiziaria e l\"escamotage\" della nomina di Donini e di Giuseppe Berti a funzionari del ministero degli Esteri italiano, decretata su iniziativa di Togliatti dal governo Bonomi, perch\u00e9 essi potessero tornare in Italia nell'ottobre del 1945.\nIl ritorno all'insegnamento.\nIl partito lo conferm\u00f2 alla direzione delle case editrici \u00ab Edizioni di cultura sociale \u00bb ed \u00ab Edizioni Rinascita \u00bb e, come altri professori allontanati dal fascismo, quali i suoi maestri Giorgio Levi Della Vida ed Ernesto Buonaiuti, Donini riottenne la libera docenza di \"Storia del cristianesimo\" all'Universit\u00e0 di Roma. Dall'inizio del 1946 tenne lezioni su \"Le basi sociali del cristianesimo primitivo\", raccolte in dispense da due studentesse, Ivia Serra e Franca Borrozzino, e pubblicate nel maggio successivo.\nIl 20 aprile mor\u00ec Buonaiuti, pubblicamente commemorato da Donini, che passava allora per suo erede spirituale, per esserne stato allievo e per il comune antifascismo. In realt\u00e0, secondo Donini \u00ab l'antifascismo di Buonaiuti si fermava alle soglie di una protesta culturale e rifuggiva da ogni intervento non solo verbale di condanna della dittatura, e da ogni collegamento con le forze politiche di sinistra, impegnate nella lotta clandestina \u00bb. Come storico del cristianesimo primitivo, Buonaiuti era convinto che \u00ab l'aggregazione religiosa in piccole comunit\u00e0, strappate al controllo della chiesa e alla predicazione dei dogmi, ai quali non credeva pi\u00f9, e basate sulla legge dell'amore fraterno, era la risposta pi\u00f9 adeguata all'egoismo dominante e al dispotismo dei ceti dominanti \u00bb.\nPer Donini, invece, \u00ab l'elemento determinante di ogni manifestazione fideistica era l'ambiente sociale in cui le masse di credenti gettavano le loro radici e la protesta dei gruppi pi\u00f9 sfruttati all'arroganza e al dominio economico dei ricchi e dei privilegiati. Senza saperlo, ero giunto alle soglie del materialismo storico; e lo studio dei testi di Marx, di Engels e dello stesso Lenin sulla religione mi aprirono nuove strade e nuove prospettive di lotta \u00bb.\nCandidato alla Costituente, non fu eletto. Togliatti lo propose come sottosegretario agli Esteri, ma la candidatura fu rifiutata da De Gasperi, che non voleva \u00abuomini come Buonaiuti nella compagine ministeriale\u00bb. Fu allora proposto come ambasciatore in Polonia, dopo le dimissioni di Eugenio Reale, e De Gasperi accett\u00f2, \u00ab lieto di poter allontanare dall'universit\u00e0 un docente osteggiato dalle autorit\u00e0 ecclesiastiche \u00bb.\nIl suo incarico a Varsavia dur\u00f2 poco pi\u00f9 di un anno, dal marzo del 1947 all'aprile del 1948. Nel maggio del 1947 De Gasperi aveva formato un nuovo governo che escludeva i Partiti socialisti e comunisti, e Donini avrebbe gi\u00e0 voluto rassegnare le dimissioni, ma ne fu dissuaso. Nei primi del 1948 favor\u00ec la stipula di un trattato commerciale tra l'Italia e la Polonia - autocarri FIAT in cambio di carbone polacco - e in primavera, dopo essere stato eletto membro del Comitato centrale del PCI, fu candidato al Senato per le elezioni del 18 aprile. Aver tenuto un comizio elettorale a Roma, ai primi di aprile, forn\u00ec al governo il pretesto per destituirlo dall'incarico di ambasciatore.\nDonini non fu eletto e riprese l'insegnamento nell'Universit\u00e0 di Roma. Prese anche parte attiva al movimento dei \u00ab Partigiani della pace \u00bb, organizzazioni di base nate nel 1948 e sviluppatesi in molti paesi con l'obbiettivo di favorire il dialogo tra le due maggiori potenze e rendere impossibile l'impiego delle armi nucleari. Donini partecip\u00f2 al convegno, tenuto in agosto a Breslavia, in Polonia, e al successivo I Congresso mondiale, tenuto a Parigi nell'aprile del 1949 sotto il simbolo della colomba della pace, appositamente dipinta da Picasso.\nAlla fine della guerra erano pervenuti da Mosca in Italia i \"Quaderni del carcere\" di Gramsci, e il Partito comunista, oltre a curarne la pubblicazione, decise di istituire una fondazione dedicata allo scomparso capo del Partito: nacque cos\u00ec a Roma nel 1950 la \u00ab Fondazione Antonio Gramsci \u00bb, sotto la direzione di Donini, dal 1954 ridenominata \u00ab Fondazione Istituto Gramsci \u00bb. Nello spirito di Gramsci, fu diretta da Donini una collana di classici della letteratura, della storiografia e della scienza, edita dalla Colip a prezzi molto ridotti, l'\u00ab Universale economica \u00bb, che ebbe molto successo e fu successivamente rilevata dalla Casa editrice Feltrinelli.\nDonini fu anche vicedirettore, dal 1949 al 1953, di \"Rinascita\", la pi\u00f9 importante rivista di politica e cultura del Partito fondata e diretta da Togliatti. In questo periodo, il 13 febbraio 1953, ebbe un incontro riservato, per iniziativa dal conte Paolo Sella di Monteluce, cattolico e monarchico, con il direttore della rivista \"La Civilt\u00e0 cattolica\", il gesuita Giacomo Martegani. Questi intendeva valutare la possibilit\u00e0 di aperture diplomatiche tra l'Unione Sovietica e la Santa Sede e d'intese sui problemi della convivenza pacifica. Non vi fu un seguito anche perch\u00e9, a giudizio di Donini, le posizioni personali di padre Martegani erano troppo innovative rispetto a quelle tenute da Pio XII, tanto che due anni dopo perdette la direzione della rivista e venne emarginato.\nL'elezione al Senato.\nNel 1953 fu nuovamente candidato al Senato nel Collegio VII di Roma alle elezioni politiche, tenute prevalentemente sul tema della \u00ab legge truffa \u00bb voluta dal governo centrista presieduto da De Gasperi, e questa volta venne Donini eletto: \u00ab il nostro sistema parlamentare costituisce senza dubbio un fatto positivo; ma il difetto \u00e8 quello di tutti i tipi di governo rappresentativi borghesi, che limitano solo a un determinato periodo di anni il diritto al popolo di far sentire la propria voce [...] Deposto il voto [...] la gente semplice, il piccolo cittadino, rientra nel suo guscio subalterno e non ha pi\u00f9 modo di controllare se e come vengono rispettati gli impegni presi e mantenute le promesse profuse a piene mani \u00bb.\nFece parte della Commissione della pubblica istruzione e belle arti, ma si occup\u00f2 anche di politica estera e di finanze. A nome del suo partito intervenne il 16 febbraio 1956 contro il piano di riforma tributaria elaborato dal ministro Ezio Vanoni. Proprio al termine del suo intervento, il ministro si sent\u00ec male e mor\u00ec d'infarto nel suo studio al Senato. Il drammatico episodio turb\u00f2 profondamente Donini, che quella sera stessa ebbe una trombosi, che lo rese semiparalizzato per diversi mesi.\nPienamente ristabilito, l'anno dopo ebbe un grave incidente d'auto che lo costrinse a una nuova, lunga convalescenza. Ricoverato in una clinica romana, si trov\u00f2 nella stanza vicina a quella dove si stava spegnendo, malato di cancro, il famoso scrittore, non credente, Curzio Malaparte. Questi gli confid\u00f2 di prevedere che alla sua morte i clericali avrebbero inscenato \u00ab contro la mia volont\u00e0 una conversione forzata in cappella \u00bb, una speculazione che fu puntualmente imbastita dal noto gesuita Virginio Rotondi, provocando molto rumore nell'opinione pubblica, e che fu denunciata da Donini in Senato. Durante la convalescenza Donini elabor\u00f2 e fece pubblicare i suoi \"Lineamenti di storia delle religioni\", e con l'indennizzo dell'assicurazione acquist\u00f2 una casa di campagna a Rignano Flaminio.\nRiconfermato al Senato nelle elezioni del 1958, nel 1960 promosse presso il governo l'accordo culturale tra l'Italia e l'Unione Sovietica e divenne segretario nazionale dell'Associazione Italia-URSS. In luglio vi furono in tutta Italia manifestazioni contro il governo Tambroni, con morti, feriti e centinaia di arresti. Una di queste, tenuta il 6 luglio a Porta San Paolo a Roma, alla quale partecip\u00f2 Donini con altri parlamentari, fu caricata dai carabinieri: \u00ab io stesso caddi sotto le zampe di un cavallo montato dal capitano D'Inzeo e ricevetti sul capo una staffilata che mi fece saltare la protesi oculare che portavo all'occhio destro \u00bb. Il governo rassegn\u00f2 le dimissioni il 19 luglio, quando Donini, a Mosca per nuove cure, assisteva al processo contro il pilota statunitense Gary Powers, protagonista del celebre caso dell'aereo spia U2.\nGli ultimi anni della III legislatura furono dedicati al progetto di riforma della scuola. Nel 1959 Donini aveva gi\u00e0 presentato con Cesare Luporini un disegno di legge che prevedeva l'obbligatoriet\u00e0 della scuola statale dai sei ai quattordici anni, con corsi di studio orientati prevalentemente alle scienze e alla storia e con l'abolizione dello studio del latino, allora obbligatorio. Nell'ottobre del 1962 il parlamento approv\u00f2 invece il progetto del ministro Medici, che comunque istituiva l'obbligo scolastico fino ai 14 anni.\nDal 1960 Donini insegnava storia del cristianesimo all'Universit\u00e0 di Bari, dove la sua prolusione del 1961 fu contestata da elementi neofascisti. L'anno successivo il docente di latino contest\u00f2 in Consiglio di Facolt\u00e0 i meriti accademici di Donini, con una relazione recante accuse contro i suoi \"Lineamenti di storia delle religioni\", allo scopo di ottenere l'allontanamento di Donini dall'Universit\u00e0. Il Consiglio gli rinnov\u00f2 tuttavia all'unanimit\u00e0 la sua fiducia. Diversi anni dopo il professor Ugo Bianchi, docente di storia delle religioni, confess\u00f2 allo stesso Donini di essere stato lui l'autore della relazione letta dall'insegnante di latino: dopo tanto tempo \u00ab voleva scaricarsi di un peso che gli gravava sulla coscienza \u00bb.\nGli ultimi anni.\nAmbrogio Donini non fu rieletto al Senato nelle elezioni politiche del 1963. Nel 1968, in dissenso con la posizione del suo Partito, non condann\u00f2 l'invasione della Cecoslovacchia da parte delle truppe del Patto di Varsavia. Il suo filo-sovietismo lo emargin\u00f2 da un partito che si andava sempre pi\u00f9 allontanando dall'allineamento alle politiche di Mosca, e dal 1979 Donini non ebbe pi\u00f9 incarichi nel Partito comunista.\nLasci\u00f2 l'insegnamento nel 1971, qualche anno prima della sua scadenza naturale, e si ritir\u00f2 nella sua casa di Rignano Flaminio, per dedicarsi alla stesura delle sue ultime opere. Nel 1976 usc\u00ec cos\u00ec la \"Storia del cristianesimo dalle origini a Giustiniano\", vincitrice del \u00ab Premio Prato \u00bb, e nel 1977 l\"Enciclopedia delle religioni\". Ricord\u00f2 ancora il suo maestro con una prefazione a un'edizione di lettere di Ernesto Buonaiuti pubblicata nel 1980, e riscrisse completamente i suoi \"Lineamenti di storia delle religioni\" del 1959 per una nuova edizione, che vide la luce nel 1984 e fu tradotta in undici lingue. Nel 1986 ripercorse la sua vita in un libro di memorie, che volle intitolare \"Sessant'anni di militanza comunista\", pubblicato nel 1988, e rivide ancora i suoi \"Lineamenti di storia delle religioni\", pubblicandoli con il titolo di \"Breve storia delle religioni\" nel 1991, pochi mesi prima della morte."}
{"id": "548755", "revid": "110157", "url": "https://it.wikipedia.org/wiki?curid=548755", "title": "Signy-Avenex", "text": "Signy-Avenex (, toponimo francese) \u00e8 un comune svizzero di 542 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "548756", "revid": "6923", "url": "https://it.wikipedia.org/wiki?curid=548756", "title": "Visitazione della Beata Vergine Maria", "text": "La Visitazione della Beata Vergine Maria \u00e8 una festa liturgica della Chiesa cattolica che si celebra il 31 maggio nel calendario liturgico del rito romano. La festa ricorda la visita che Maria Vergine fece alla sua parente Elisabetta dopo avere ricevuto l'annuncio (Annunciazione) che sarebbe diventata madre di Ges\u00f9 per opera dello Spirito Santo. In questa veste, Maria \u00e8 chiamata Madonna della Visitazione ovvero Maria Santissima della Visitazione.\nIntroduzione.\nLa visitazione della Vergine Maria \u00e8 narrata solamente nel Vangelo secondo Luca.\nLo scopo della visita di Maria sarebbe stato quello di aiutare Elisabetta negli ultimi mesi della sua gravidanza in tarda et\u00e0, e, allo stesso tempo, di ricevere consigli. La traduzione del testo greco \"meta Spoud\u0113s \"pu\u00f2 significare \"prontamente\", \"in fretta\", ma anche \"molto attentamente\" o \"con impazienza\" , versi dai quali era stato esemplificato la santit\u00e0 di Maria, esempio di umilt\u00e0 e servizio per il prossimo.\nRacconto biblico.\nNell'Annunciazione, il Signore Dio per mezzo dell'arcangelo Gabriele chiedeva la disponibilit\u00e0 di Maria a ricevere un figlio, il Cristo. Di fronte allo stupore di Maria, vergine, l'angelo spieg\u00f2 che la concezione sarebbe stata miracolosa, per opera dello Spirito Santo e, per esemplificare la potenza di Dio, le annunciava l'incredibile maternit\u00e0 di sua cugina Elisabetta, gi\u00e0 al sesto mese di gravidanza nonostante la sua presunta sterilit\u00e0 e anzianit\u00e0. Elisabetta era sposata con Zaccaria, sacerdote del Tempio di Gerusalemme e, quindi, della trib\u00f9 di Levi (della classe di Abia, Lc 1:5-8).\nAb\u00eca (\"Abijah\") era l'ottava delle 24 classi sacerdotali () che ogni settimana si alternavano per il servizio nel Secondo Tempio di Gerusalemme. La rotazione delle 24 classi aveva inizio nel mese ebraico di Nisan (marzo/aprile), e quindi ad Abia spettava il servizio nel quarto sabato del secondo mese di Iyar (corrispondente ad aprile/maggio).\nDopo l'annunciazione e ricevuto lo Spirito Santo, Maria si rec\u00f2 da Nazaret in Galilea a trovare Elisabetta in Giudea, in una citt\u00e0 tradizionalmente ritenuta Ain-Karim situata 6\u00a0km ad occidente di Gerusalemme.\nQuando Maria giunse nella casa di Zaccaria, Elisabetta ebbe la percezione di trovarsi di fronte alla donna che portava in grembo il Cristo, lodando Maria per essere stata degna e disponibile al progetto di Dio. In risposta alla lode, la Vergine Maria espresse il ringraziamento a Dio attraverso quello che \u00e8 conosciuto come il \"Magnificat\" riportato dall'evangelista Luca e denso di reminiscenze bibliche.\nMaria rimase con Elisabetta circa tre mesi, cio\u00e8 fino alla nascita di suo nipote Giovanni, il futuro Battista.\nCulto.\nCelebrata dai frati minori fin dal 1263 sotto Papa Urbano IV, l'istituzione di tale festa \u00e8 dovuta all'Ordine francescano.\nFu poi Papa Urbano VI a estendere la festa a tutta la Chiesa latina nel 1389, mentre il sinodo di Basilea, nella sessione del 10 luglio 1441 sotto Papa Eugenio IV, conferm\u00f2 la festivit\u00e0 della Visitazione, dapprima non accettata dagli Stati che parteggiavano per l'antipapa.\nAl mistero della Visitazione sono dedicati diversi ordini e congregazioni religiose: l'Ordine della Visitazione di Santa Maria, le Ancelle della Visitazione, le Suore della Visitazione del Giappone, le Povere figlie della Visitazione di Maria Santissima.\nLa data della festa.\nIn accordo con quanto descritto dal Vangelo secondo Luca, in cui si narra che, dopo l'Annunciazione (celebrata il 25 marzo), Maria rimase da Elisabetta fino alla Nativit\u00e0 di san Giovanni Battista, fissata al 24 giugno e, presumendo un'attesa di altri otto giorni per il rito dell'imposizione del nome, la festa veniva originariamente celebrata il 2 luglio, cio\u00e8 al termine della visita di Maria. Tuttavia dopo la riforma liturgica il calendario liturgico ha abbandonato la data tradizionale, fissando la festivit\u00e0 all'ultimo giorno di maggio, cio\u00e8 al termine del mese mariano; di conseguenza la festa della Regalit\u00e0 di Maria Santissima, che si celebrava il 31 maggio, fu trasferita al 22 agosto, al posto dell'Ottava dell'Assunzione.\nRimane ancora traccia dell'antica data del 2 luglio nella devozione popolare e liturgica in alcuni luoghi: a Enna, dove \u00e8 patrona, si celebra la festa della Madonna della Visitazione con una sontuosa festa, ricca di folklore e devozione; a Siena, dove ancora oggi si corre il Palio il giorno 2 luglio in onore della Visitazione di Maria Santissima, titolare dell'Insigne Collegiata di Santa Maria in Provenzano, in cui si venera la celebre immagine mariana della Madonna di Provenzano; e a Matera, dove dal 1389 in poi la festa patronale della Madonna della Bruna si svolge il 2 luglio. Papa Urbano VI, gi\u00e0 arcivescovo di Matera, istitu\u00ec la festivit\u00e0 proprio sulla scorta dell'esperienza materana.\nChiese dedicate.\nA Tramuschio frazione del Comune di Mirandola (MO), la chiesa parrocchiale, \u00e8 dedicata alla Visitazione della Beata Vergine Maria.\nLa chiesa della Visitazione della Beata Vergine Maria (Valdisotto)\nChiesa Parrocchiale di Pace del Mela (ME), dedicata a Santa Maria della Visitazione.\nGeografia dei luoghi.\nSecondo la tradizione divino-apostolica, Maria avrebbe eseguito un'abluzione purificale (\"mikhv\u00e8\") prima di recarsi da Elisabetta, presso En Karem, 6\u00a0km a sud-ovest di Gerusalemme. Nel medesimo luogo si trova anche la Chiesa della Visitazione."}
{"id": "548763", "revid": "104458", "url": "https://it.wikipedia.org/wiki?curid=548763", "title": "Signy", "text": ""}
{"id": "548764", "revid": "4106", "url": "https://it.wikipedia.org/wiki?curid=548764", "title": "Avenex", "text": ""}
{"id": "548768", "revid": "1543377", "url": "https://it.wikipedia.org/wiki?curid=548768", "title": "Tiranni di Catania", "text": "Questa \u00e8 la lista dei tiranni di Catania. K\u03b1\u03c4\u03acv\u03b7 fu probabilmente fondata nel 729 a.C. da Tucle, un condottiero calcidese proveniente da Naxos. Secondo Tucidide, i catanesi nominarono ecista Evarco.\nNon si hanno notizie fino al V secolo a.C., quando fu conquistata da Ippocrate di Gela. Con l'avvento al potere di Gerone I, Catania (i cui abitanti furono deportati ad Inessa e il cui nome fu cambiato in Aitna) pass\u00f2 a Siracusa e poi ottenne una certa autonomia quando venne assegnata a Dinomene.\nDopo un breve passaggio sotto il dominio di Ducezio (che riport\u00f2 in patria i catanesi originari), Catania torn\u00f2 sotto il dominio diretto di Siracusa. Gli abitanti furono dispersi nel 403 a.C. da Dionisio I di Siracusa, che la ripopol\u00f2 di mercenari campani. Sotto la tirannide di Timoleonte, Catania fu retta dal tiranno sabellico Mamerco, l'ultimo di cui si abbia notizia."}
{"id": "548771", "revid": "110157", "url": "https://it.wikipedia.org/wiki?curid=548771", "title": "Tr\u00e9lex", "text": "Tr\u00e9lex (toponimo francese) \u00e8 un comune svizzero di 1\u00a0446 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTr\u00e9lex \u00e8 servito dall'omonima stazione sulla ferrovia Nyon-Saint-Cergue.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "548778", "revid": "1573940", "url": "https://it.wikipedia.org/wiki?curid=548778", "title": "Taoismo Zhengyi", "text": "Il Taoismo Zhengyi (\"Zhengyi Dao\" \u6b63\u4e00\u9053, \"Via della Retta Unit\u00e0\") \u00e8 un ordine del Taoismo sorto sotto la dinastia Yuan, dal raggruppamento di piccole correnti della Cina meridionale. La corrente prese inizialmente il nome di Zhengyi Mengwei \u6b63\u4e00\u76df\u5a01, \"Alleanza della Retta Unit\u00e0\". Le scuole unitesi avevano molti aspetti in comune, tra cui la possibilit\u00e0 per gli ordinati di sposarsi ed esercitare altre professioni oltre a quella sacerdotale. Rispetto ai monaci dell'ordine Quanzhen, i membri dell'ordine Zhengyi di fatto fungono da lignaggi sacerdotali operanti nella religione comune del popolo cinese, offrendo un inquadramento rituale taoista per templi e culti popolari. Essi hanno pi\u00f9 contatto con la popolazione, ma non abitano nei templi (si recano nei luoghi di culto solo per celebrare). La corrente Zhengyi ha come libro principale lo \"Zhengyi Jing\" \u6b63\u4e00\u7d93.\nOrigini.\nPer meglio controllare il dominio cinese, gli imperatori mongoli designarono un responsabile amministrativo per ogni religione. Assegnarono alle autorit\u00e0 Quanzhen il controllo delle regioni settentrionali, a nord del Chang Jiang; mentre assegnarono alle autorit\u00e0 Zhengyi il controllo di due scuole del sud, ovvero le scuole \"Maoshan\" e \"Gezao\".\nIl Kubilai Khan, nel 1276, invit\u00f2 il trentaseiesimo maestro Zhang Zongyan, al Tempio della Fonte Eterna, per confermare il suo titolo di \"Maestro Celeste\" (\"Tianshi\" \u5929\u5e2b), che in quel periodo era frutto di dispute tra pi\u00f9 correnti.\nNel 1304, l'imperatore Chengzong affid\u00f2 al trentottesimo maestro, Zhang Yucai, la direzione delle scuole dei \"Tre monti\" (ovvero \"Longhu\", \"Maoshan\" e \"Gezao\") e gli assegn\u00f2 il titolo di \"Gran Maestro della Retta Unit\u00e0\" \u6b63\u4e00\u6559\u4e3b. Successiva agli Yuan, la dinastia Ming rafforz\u00f2 la posizione del Taoismo, creando, nel 1368, un'organizzazione amministrativa speciale, lo \"Xuanjiaoyuan\" \u7384\u6559\u9662. Nel 1382, i patriarchi Zhang si videro attribuire il controllo di tutte le correnti taoiste a sud del Chang Jiang. Tutte le richieste per la fondazione di monasteri e per l'esercizio del culto dovevano essere convalidate dall'organo amministrativo. Alle tre scuole amministrate in origine si aggiunsero: la scuola \"Jingming\" \u6de8\u660e, la \"Shenxiao\" \u795e\u9704, la \"Qingwei\" \u6e05\u5fae, la \"Donghua\" \u6771\u83ef, la \"Tianxin\" \u5929\u5fc3, e la \"Taiyi\" \u592a\u4e00.\nDal XV secolo all'et\u00e0 contemporanea.\nFino alla fine del regno dell'imperatore Shizong della dinastia Ming, il Taoismo di tradizione Zhengyi rimase preferito negli ambienti di corte rispetto al Quanzhen. In seguito, il Taoismo visse momenti di repressione, a causa del mancato sostegno della corte, in particolare sotto i Qing, di cui l'imperatore Yongzheng, fu il solo a riconoscere l'eguaglianza delle \"tre dottrine\" (Buddhismo, Taoismo e Confucianesimo). A partire da Qianlong, lo sfavore divenne netto, soprattutto per la corrente Zhengyi, tanto che le sue attivit\u00e0 furono limitate al solo monte \"Longhu\". Tuttavia lontano dalla capitale le attivit\u00e0 sopravvissero\nIl titolo di \"Maestro Celeste\" fu ufficialmente abolito con l'avvento della repubblica, nel 1912 anche se in seguito fu reinstaurato da Yuan Shikai; tuttavia Chang Kaichek conferm\u00f2 l'abolizione nel 1927.\nIl monastero sul monte \"Longhu\" fu incendiato nel 1948, e il sessantatreesimo maestro Zhang Enbo \u5f35\u6069\u6ea5 si trasfer\u00ec a Taiwan. Quando mor\u00ec, nel 1969, lasci\u00f2 il posto al nipote Zhang Yuan.\nOggi, le attivit\u00e0 in Cina sono tornate legali, e le ordinazioni clericali riaperte nel 1992, anno della ricostruzione del monastero \"Longhu\".\nPrincipali scuole Zhengyi.\nLa scuola principale dello Zhengyi \u00e8 quella che ha sede nel monastero \"Longhu\". Ce ne sono poi molte altre che si definiscono di tradizione Zhengyi, in generale per le loro origini comuni.\nMaestri Celesti.\nIl titolo \"Maestro Celeste\" fu rivendicato sotto gli ultimi imperatori Han da numerosi gruppi che si ritenevano diretti discendenti della tradizione dei \"Cinque sacchi di riso\". Con i Tre regni cinesi la carica si framment\u00f2 in due, in questo periodo troviamo infatti un \"Maestro celeste del sud\" (il pi\u00f9 importante fu Lu Xiujing), e un \"Maestro celeste del nord\" o \"Nuovo maestro celeste\" (di cui il principale fu Kou Qianzhi \u5bc7\u8b19\u4e4b).\nLa linea odierna \u00e8 quella dei \"Maestri celesti Zhang\", che detiene il titolo dalla dinastia Yuan. La carica passa di padre in figlio (a volte anche nipote), sin dal periodo della scuola dei \"Cinque sacchi di riso\", quando il quarto maestro si insedi\u00f2 sul monte \"Longhu\" nel Jiangxi.\nLa storia della scuola \"Longhu\" \u00e8 parecchio oscura: non si hanno tracce dei patriarchi che si succedettero tra Zhang Lu e il ventiquattresimo, Zhang Zhengsui \u5f35\u6b63\u96a8. Fu il quarantaduesimo maestro, Zhang Zhengchang \u5f35\u6b63\u5e38, che forn\u00ec, sotto i Ming, una genealogia completa dei precedenti Maestri Celesti.\nAttualmente \u00e8 in carica il sessantaquattresimo maestro, Zhang Yuan \u5f35\u6e90. Yuan non ha figli, e si preannunciano controversie per la successione. Infatti, Lu Jintao \u9b6f\u91d1\u6fe4, la cui madre \u00e8 figlia del sessantatreesimo maestro, ha gi\u00e0 cambiato il suo cognome in \"Zhang\", e ci\u00f2 lo preannuncia come futuro sessantacinquesimo patriarca. Questa scelta \u00e8 stata frutto di contestazione negli ambienti taiwanesi.\nScuole dei tre monti.\nLa scuola \"Longhu\" \u00e8 una delle pi\u00f9 conosciute per i suoi talismani, le due altre correnti prominenti sono la \"Maoshan\" nello Jiangsu e la \"Gezao\" \u95a3\u7682 nel Jiangxi. La prima, i cui patriarchi avevano salde relazioni con il potere imperiale, fu la scuola predominante sotto i Tang. La corrente \"Gezao\" \u00e8 la diretta discendente della scuola Lingbao (che si riteneva discendere dagli alchimisti Ge Xuan e Ge Hong), , e annovera Lu Xiujing, \"Maestro celeste del sud\" tra i suoi patriarchi. A differenza della scuola Maoshan, la Gezao non ebbe mai forti relazioni con il potere centrale."}
{"id": "548787", "revid": "339392", "url": "https://it.wikipedia.org/wiki?curid=548787", "title": "Carlo Roselli", "text": ""}
{"id": "548797", "revid": "1776051", "url": "https://it.wikipedia.org/wiki?curid=548797", "title": "Givrins", "text": "Givrins (toponimo francese) \u00e8 un comune svizzero di 1\u00a0020 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "548801", "revid": "124914933", "url": "https://it.wikipedia.org/wiki?curid=548801", "title": "Isola Gough", "text": "L'isola Gough (o isola Gon\u00e7alo Alvares) \u00e8 un'isola del sud dell'oceano Atlantico che fa parte dell'arcipelago di Tristan da Cunha. Si trova circa 350 km a sud-sud-est dall'isola di Tristan da Cunha.\nL'isola \u00e8 territorio del Regno Unito (Territori d'oltremare britannici) e dipende amministrativamente da Sant'Elena, Ascensione e Tristan da Cunha.\nDal 1995 \u00e8 Patrimonio dell'umanit\u00e0 dell'UNESCO; nel 2004 \u00e8 stata aggiunta al sito l'isola Inaccessibile.\nGeografia.\nL'isola, formata dai resti di una massa vulcanica la cui ultima eruzione risale a 130.000 anni fa, \u00e8 montuosa e caratterizzata da un elevato altopiano che arriva fino ai 910 m s.l.m. dell'Edinburgh Peak; l'altopiano \u00e8 delimitato da ripide scogliere e le poche e piccole spiagge sono sassose; tra queste vi sono la Sea Elephant Bay, la Quest Bay e la Hawkins Bay.\nSi estende per una lunghezza di 13 km da nord-ovest a sud-est; la larghezza massima \u00e8 pari a 5 km e la superficie complessiva \u00e8 di 65 km\u00b2\nLa costa orientale presenta diverse vallate lunghe e profonde; sulla costa occidentale i rilievi scendono in modo pi\u00f9 graduale verso le scogliere. La parte meno elevata dell'isola \u00e8 quella meridionale. L'isola \u00e8 circondata da numerosi isolotti e scogli, per lo pi\u00f9 situati a breve distanza dalla costa. Tra questi Southwest Island e Saddle Island (a sud), Tristiana Rock e Isolda Rock (a ovest), Round Island, Cone Island, Lot's Wife e Church Rock (a nord), Penguin Island (a nordest) e The Admirals (a est). Per effetto della sua conformazione, con coste scoscese, \u00e8 di difficilissimo accesso.\nL'isola \u00e8 classificata come Important Bird Area (IBA), segnalata da BirdLife International come luogo di riproduzione per gli uccelli marini e come zona umida tutelata dalla Convenzione di Ramsar. A partire dal 1976 l'isola \u00e8 riserva faunistica, dal 27 febbraio del 1997 l'isola e le circostanti acque territoriali sono riserva naturale.\nStoria.\nL'isola fu scoperta presumibilmente all'inizio del XVI secolo dal navigatore portoghese Gon\u00e7alo Alvares e venne indicata con il suo nome nelle mappe dei secoli successivi, anche se talvolta venne erroneamente chiamata con il nome Diego Alvares.\nVenne riscoperta nel 1732 dal capitano inglese Charles Gough, della nave \"Richmond\" della Compagnia britannica delle Indie orientali in navigazione dall'Inghilterra alla Cina, che ne precis\u00f2 le coordinate geografiche. I primi a sbarcare furono i cacciatori di foche nel 1804; nel gennaio 1811 il capitano inglese Peter Heywood, della nave \"Nereus\", tent\u00f2 di popolare l'isola, senza riuscirci.\nVenne ufficialmente proclamata possedimento britannico il 29 marzo 1938 e assunta amministrativamente come parte di Tristan da Cunha.\nDal 1956 l'isola ospita a Transvaal Bay un centro meteorologico gestito dall'agenzia meteorologica sudafricana \"South African Weather Bureau\" e costituito da diversi generatori, magazzini, un centro comunicazioni e una pista per l'atterraggio per elicotteri. Il centro \u00e8 presidiato tutto l'anno da personale sudafricano.\nAmbiente.\nL'isola \u00e8 uno degli ecosistemi meglio preservati del mondo: vi sono presenti dodici specie vegetali specifiche, introvabili altrove.\nSpecie vegetali indigene.\nTra le alghe si citano:\nFauna.\n\u00c8 considerato uno dei migliori rifugi per gli uccelli marini nidificanti in Atlantico. Vi sono state registrate 54 specie, 20 delle quali non nidificanti e due specie terrestri endemiche, la gallinella di Gough (\"Gallinula comeri\") e il fringuello di Gough (\"Rowettia goughensis\").\nOspita inoltre quasi tutta la popolazione mondiale dell'albatro di Tristan (\"Diomedea dabbenena\") e del petrello dell'Atlantico (\"Pterodroma incerta\"). Tuttavia, una ricerca del 2007 ha dimostrato che le specie sono in pericolo di estinzione a causa dei topi, introdotti dall'uomo, che divorano circa il 60% dei pulcini degli uccelli marini. La Royal Society per la protezione degli uccelli ha ricevuto uno stanziamento di \u00a3 62.000 da parte del governo britannico per finanziare ulteriori ricerche sui topi dell'Isola di Gough e per uno studio di fattibilit\u00e0 del modo migliore per trattare il problema.\nL'isola \u00e8 area di riproduzione dell'otaria orsina subantartica (\"Arctocephalus tropicalis\") e dell'elefante marino del sud (\"Mirounga leonina\")."}
{"id": "548810", "revid": "599013", "url": "https://it.wikipedia.org/wiki?curid=548810", "title": "Jay Bothroyd", "text": "Caratteristiche tecniche.\nDi ruolo attaccante, \u00e8 soprannominato \"The Snake\" per la capacit\u00e0 di liberarsi agilmente del diretto marcatore e battere a rete.\nCarriera.\nClub.\nInizialmente cresce nelle giovanili dell'; a 18 anni viene venduto al , dopo aver gettato la sua maglia contro la panchina per una sostituzione non gradita nella finale della Youth Cup del 2000 contro il . Nei tre anni in cui gioca per il club azzurro, segna 17 reti in totale, nonostante il limitato impatto nella sua prima stagione da professionista.\nSi dimostra un giocatore di talento considerevole, ma spesso con poche motivazioni e poco temperamento. Segna il suo primo gol il 24 agosto 2001, in una sconfitta con il ; nel campionato 2002-2003 diventa poi il miglior marcatore della squadra con 11 centri. Queste prestazioni attirano l'interesse del : complice i problemi economici degli \"Sky Blues\", a fine stagione Bothroyd non rinnova il contratto col club e, alla scadenza, si trasferisce in Italia.\nDopo un avvio molto promettente in biancorosso, culminato con la vittoria estiva in Coppa Intertoto cui l'attaccante contribuisce con 2 reti \u2014 all' e, nella finale di andata, al \u2014, nel prosieguo della stagione non riesce tuttavia a sfondare con la maglia dei \"Grifoni\", realizzando solo 5 gol in Serie A. L'annata successiva viene quindi mandato in prestito al dove, dopo essere stato espulso contro il per una violenta entrata ai danni di Mattias Jonson, non riesce a conquistare un posto da titolare, ritornando in Umbria alla fine della stagione.\nFirma quindi per il il 31 agosto 2005, lasciato andare da un Perugia preda di problemi finanziari. Anche la squadra londinese lo lascia partire dopo una sola stagione e, dopo un periodo in prova gratuito al , viene acquistato dal il 26 luglio 2006. Inizia la stagione positivamente, con 3 gol nelle prime sei partite ma, dopo questo \"exploit\" iniziale, il numero di reti diminuisce e a dicembre subisce anche un infortunio che lo blocca fino a febbraio; tornato in squadra, gioca pochi e anonimi spezzoni di gara fino al termine del campionato. Nell'annata successiva siede spesso in panchina, ma gli viene data l'opportunit\u00e0 di giocare titolare in qualche gara, nelle quali segna una rete nella vittoria contro la sua vecchia squadra del Charlton, e nel pareggio contro il . Successivamente gioca 8 gare da titolare nel periodo natalizio, senza tuttavia realizzare alcuna rete.\nDopo che gli \"Wolves\" mettono sotto contratto Sylvan Ebanks-Blake, acquistando inoltre Kevin Kyle in prestito a gennaio, Bothroyd si ritrova fuori dalla prima squadra; per poter giocare si trasferisce quindi allo , per un prestito mensile che poi si protrae sino al termine del campionato che finisce con la promozione nella Premier League. Alla fine della stagione, dopo aver giocato solo quattro gare nel periodo in prestito, torna nel suo club di appartenenza che lo rimette sul mercato.\nIl 6 agosto 2008 viene acquistato dal , squadra militante in Championship. Firma il suo primo gol con la maglia dei gallesi il 30 settembre, contro gli ex del Coventry, in una partita vinta per 2-1, terminando poi la sua prima stagione con 12 reti realizzate. L'anno seguente timbra invece 11 reti, bottino che consente ai \"Bluebirds\" di raggiungere i play-off per la promozione in Premier League, poi persi. La stagione seguente \u00e8 la pi\u00f9 prolifica in carriera per Bothroyd, che va a segno 18 volte in campionato e porta ancora una volta la squadra gallese a giocarsi i play-off, nuovamente persi. Il 23 maggio 2011 la punta lascia il Cardiff City, dopo non essere riuscito a trovare l'accordo per un nuovo contratto.\nIl 13 luglio 2011 firma con il neopromosso , tornato nella massima categoria inglese dopo anni di serie minori. Nonostante il buon minutaggio coi londinesi, non riesce a ripetersi sottoporta, con uno \"score\" stagionale fermo a 2 gol in campionato. L'annata successiva torna in Championship, ceduto in prestito allo neopromosso dalla Football League One, dove conclude il torneo con 1 sola rete siglata. Ritornato alla casa madre, gioca con le \"Hoops\" uno scampolo di stagione fino al 7 gennaio 2014, quando si trasferisce in Thailandia firmando con il . L\u00ec rimane fino al febbraio 2015, mese in cui si trasferisce in Giappone al Jubilo Iwata.\nNazionale.\nDopo aver disputato una partita con l' nel 2001, segnando anche 1 gol, debutta in nazionale maggiore il 17 novembre 2010 nell'amichevole contro la , subentrando al 72' ad Andy Carroll. Cos\u00ec \u00e8 diventato il primo giocatore nella storia del Cardiff City a giocare per la Nazionale dei tre leoni."}
{"id": "548819", "revid": "110157", "url": "https://it.wikipedia.org/wiki?curid=548819", "title": "Saint-Cergue", "text": "Saint-Cergue (toponimo francese) \u00e8 un comune svizzero di 2\u00a0497 abitanti del Canton Vaud, nel distretto di Nyon.\nStoria.\nNel 1862 ha inglobato la frazione di La Cure, al confine con la Francia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSaint-Cergue \u00e8 una stazione sciistica sviluppatasi a partire dagli anni 1910.\nInfrastrutture e trasporti.\nSaint-Cergue \u00e8 servito dalla stazione di Saint-Cergue e da quella di La Cure sulla ferrovia Nyon-Saint-Cergue.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "548822", "revid": "83531", "url": "https://it.wikipedia.org/wiki?curid=548822", "title": "School in Action", "text": "School in Action \u00e8 stato un programma televisivo trasmesso da MTV Italia condotto da Marco Maccarini e Francesco Mandelli che li porta nelle scuole d'Italia ad organizzare degli spettacoli teatrali.\nLa troupe di MTV guidata dai due vj si stabilisce in una stanza (MTV Room) all'interno di una scuola italiana dove lavorano per tre settimane con i ragazzi per preparare uno show.\nUna striscia settimanale, dal luned\u00ec al venerd\u00ec, mostra i preparativi dello show, dal momento dell'annuncio, attraverso i casting, le prove, la preparazione dello styling, l'allestimento e il trucco.\nInoltre, c'\u00e8 una puntata speciale dedicata, per le prime due settimane, ad incontri tra i ragazzi e personaggi del mondo dello spettacolo da cui potranno acquisire segreti e \u201cbugie\u201d, mentre il terzo venerd\u00ec andr\u00e0 in scena lo show che i ragazzi con l'aiuto di Marco e Francesco hanno preparato per tre intere settimane.\nLo show finale e la relativa preparazione sono un pretesto per conoscere da vicino i ragazzi e il loro mondo - le amicizie, gli amori, le cose che amano e quelle che detestano, le relazioni che intrecciano tra i singoli e i gruppi, le problematiche nel luogo che gli \u00e8 pi\u00f9 congeniale e dove possono essere loro stessi.\nSchool In Action \u00e8 un programma che permette agli studenti di produrre un vero e proprio evento televisivo, di conoscerne e risolverne le problematiche e gli aspetti organizzativi e artistici.\nPrima edizione.\nLa troupe di MTV si \u00e8 spostata in tutta Italia ed ha toccato ben 9 citt\u00e0: Milano, Genova, Catania, Bologna, Roma, Lecce, Pescara, Venezia e Salerno.\nAlbum.\nL'album di \"School in Action\" \u00e8 uno speciale best of che ripercorre i migliori momenti della prima edizione del programma. Marco Maccarini e Francesco Mandelli in un loft insieme ai ragazzi (tre rappresentanti per ogni scuola) che hanno partecipato alla trasmissione commenteranno insieme il tutto. Le quattro citt\u00e0 scelte per ripercorrere i migliori momenti sono Bologna, Lecce, Venezia e Salerno.\nSeconda edizione.\nLa seconda edizione di \"School in Action\" parte il 5 febbraio condotta solo da Francesco Mandelli e tra le citt\u00e0 protagoniste troviamo:\nUltrasounds.\nDopo due stagioni di School in Action arriva \"School In Action Ultrasounds\" , la serie di concerti a sorpresa che porta alcuni artisti nelle scuole pi\u00f9 cool d'Italia.\nLa fine del programma.\nNella stagione televisiva 2007 - 2008 il programma non viene pi\u00f9 presentato all'interno del palinsesto di MTV Italia. Nel 2008 per\u00f2, viene registrato \"MTV Confidential\", altra trasmissione girata nelle scuole, anche se non paragonabile a \"School In Action\"."}
{"id": "548839", "revid": "123418504", "url": "https://it.wikipedia.org/wiki?curid=548839", "title": "Keith O'Brien", "text": "O'Brien era il capo della Chiesa cattolica in Scozia ed \u00e8 stato presidente della rispettiva conferenza episcopale per dieci anni. Le dimissioni di O'Brien seguirono la pubblicazione delle accuse secondo le quali si era impegnato in condotta sessuale inappropriata e predatoria con sacerdoti e seminaristi maggiorenni sotto la sua giurisdizione e per abuso del suo potere ecclesiastico.&lt;ref name=\"Devenney18/05/2013\"&gt;&lt;/ref&gt; Ufficialmente O'Brien era contrario all'omosessualit\u00e0, che descriveva come \"degrado morale\", e un veemente oppositore del matrimonio tra persone dello stesso sesso.\nIl 20 marzo 2015, il Vaticano annunci\u00f2 che, sebbene sarebbe rimasto membro del Collegio cardinalizio, O'Brien non avrebbe esercitato i suoi diritti e doveri come cardinale, in particolare il voto in conclave.\nBiografia.\nPrimi anni di vita e formazione.\nKeith Michael Patrick O'Brien nacque a Ballycastle, nella contea di Antrim, Irlanda del Nord, il 17 marzo 1938 da Mark O'Brien e sua moglie, Alice. Aveva un fratello minore, Terry.\nDopo l'istruzione primaria a Ballycastle, la sua famiglia si trasfer\u00ec in Scozia, dato che suo padre, in servizio nella Royal Navy, era stato trasferito a Faslane. O'Brien inizialmente frequent\u00f2 la scuola elementare \"Santo Stefano\" di Dalmuir, prima di continuare gli studi secondari alla St. Patrick's High School di Dumbarton. La sua famiglia in seguito si trasfer\u00ec a Edimburgo. L\u00ec, complet\u00f2 gli studi secondari alla Holy Cross Academy.\nO'Brien studi\u00f2 poi all'Universit\u00e0 di Edimburgo dove consegu\u00ec un Bachelor of Science in matematica e chimica nel 1959. Comp\u00ec gli studi per il sacerdozio al St. Andrew's College di Drygrange, nel Roxburghshire.\nMinistero sacerdotale.\nIl 3 aprile 1965 fu ordinato presbitero per l'arcidiocesi di Saint Andrews ed Edimburgo nella cattedrale di Nostra Signora dell'Assunzione a Edimburgo dal cardinale Gordon Joseph Gray. In seguito fu vicario cooperatore nella parrocchia della Santa Croce a Edimburgo dal 1965 al 1966. Nel 1966 consegu\u00ec un diploma in educazione all'Universit\u00e0 di Edimburgo. Tra il 1966 e il 1971 fu impiegato dal consiglio della contea di Fife come insegnante di matematica e scienze, mentre, allo stesso tempo, operava come cappellano della scuola secondaria \"San Columba\", inizialmente a Cowdenbeath e poi a Dunfermline e come cooperatore nella parrocchia di San Bride a Cowdenbeath. Fu poi parroco della parrocchia di San Patrizio a Kilsyth dal 1972 al 1975, parroco della parrocchia di Santa Maria a Bathgate dal 1975 al 1978, direttore spirituale del Saint Andrew's College di Drygrange dal 1978 al 1980 e rettore del Saint Mary's College, un seminario minore, dal 1980 al 1985.\nMinistero episcopale e cardinalato.\nIl 30 maggio 1985 papa Giovanni Paolo II lo nomin\u00f2 arcivescovo metropolita di Saint Andrews ed Edimburgo. Ricevette l'ordinazione episcopale il 5 agosto successivo nella cattedrale di Nostra Signora dell'Assunzione a Edimburgo dal cardinale Gordon Joseph Gray, arcivescovo emerito di Saint Andrews ed Edimburgo, coconsacranti l'arcivescovo Bruno Bernard Heim, pro-nunzio apostolico emerito in Gran Bretagna, e l'arcivescovo metropolita di Glasgow Thomas Joseph Winning. Durante la stessa celebrazione prese possesso della diocesi.\nDal 19 settembre 1996 al 3 novembre 1999 fu anche amministratore apostolico di Argyll e delle Isole il cui ordinario, monsignor Roderick Wright, era scappato con una donna.\nIl 21 ottobre 2003 papa Giovanni Paolo II lo cre\u00f2 cardinale e gli assegn\u00f2 il titolo dei Santi Gioacchino e Anna al Tuscolano del quale prese possesso il 14 maggio successivo. Partecip\u00f2 al conclave del 2005 che elesse papa Benedetto XVI.\nNel 2004 consegu\u00ec una laurea \"honoris causa\" in giurisprudenza dalla Saint Francis Xavier University di Antigonish, un Doctor of Divinity onorario dall'Universit\u00e0 di St. Andrews e un secondo Doctor of Divinity onorario dall'Universit\u00e0 di Edimburgo. Nel 2015 ci furono richieste di revoca della laurea dell'Universit\u00e0 di St. Andrews a causa dell'ammissione di cattiva condotta sessuale. Il professor Manfredi La Manna scrisse: \"Io, per esempio, non riconoscerei come collega qualcuno che ha ammesso di aver abusato della sua posizione di potere per la gratificazione sessuale con i subordinati\". L'ateneo decise di non revocare il titolo affermando: \"[...] la revoca non pu\u00f2 cambiare o migliorare i torti del passato e che, nonostante la ferita e la perdita molto reali causate dalle azioni dell'onorato, non sarebbe altro che un vuoto gesto\".\nIn previsione della visita del papa in Irlanda nel 2010 il cardinale O'Brien e monsignor Vincent Gerard Nichols, arcivescovo di Westminster, affermarono che la crisi che coinvolge Se\u00e1n Baptist Brady, arcivescovo di Armagh, sul sacerdote Brendan Smyth e altre accuse di abuso nel clero della Chiesa cattolica irlandese non avrebbe dovuto oscurare la visita del pontefice. A O'Brien e Nichols fu chiesto se il papa avrebbe risposto alle accuse mosse contro la Chiesa per abusi sessuali de parte del clero durante la sua visita di quattro giorni, la prima visita papale nel Regno Unito da quella compiuta da papa Giovanni Paolo II nel 1982. O'Brien disse che non lo sapeva. Nichols disse invece che i vescovi inglesi, gallesi e scozzesi avevano regole \"robuste\" per proteggere i bambini. Gli attivisti delle campagne per le vittime di abusi chiesero in seguito un'indagine sul modo in cui O'Brien aveva affrontato tutte le accuse di abusi mentre era ordinario a causa della sua ammissione di cattiva condotta sessuale. Mario Conti, arcivescovo emerito di Glasgow, disse che tutti i vescovi cattolici scozzesi, tranne O'Brien, avevano cooperato per un'inchiesta indipendente sulla gestione degli abusi sui minori in Scozia tra il 1952 e il 2012 e i cui risultati sarebbero stati pubblicati. L'inchiesta fu ritardata perch\u00e9 O'Brien e solo O'Brien ritir\u00f2 la cooperazione nel progetto.\nDopo l'improvvisa morte del cardinale Thomas Joseph Winning, nel giugno del 2001, divenne presidente \"ad interim\" della Conferenza episcopale di Scozia. Il 13 marzo 2002 fu ufficialmente eletto presidente della medesima, incarico mantenuto fino al 5 novembre 2012. A volte veniva definito \"Primate di Scozia\", tuttavia questo titolo non \u00e8 mai esistito ufficialmente. Nella stessa conferenza ricopr\u00ec diversi altri incarichi. Fu anche direttore dello Scottish Catholic International Aid Fund (SCIAF).\nPartecip\u00f2 alla II assemblea speciale per l'Europa del Sinodo dei vescovi che ebbe luogo nella Citt\u00e0 del Vaticano dal 1\u00b0 al 23 ottobre 1999 sul tema \"Ges\u00f9 Cristo, vivente nella sua Chiesa, sorgente di speranza per l'Europa\".\nFu membro della Pontificio consiglio della pastorale per i migranti e gli itineranti dal 24 novembre 2003, del Pontificio consiglio delle comunicazioni sociali dal 24 novembre 2003 e del comitato di presidenza del Pontificio consiglio per la famiglia dal 30 settembre 2009.\nFu inviato speciale di papa Benedetto XVI alle celebrazioni del centenario della fondazione della chiesa di Long Tower nella citt\u00e0 di Derry che ebbero luogo il 9 giugno 2009.\nNel febbraio del 2010 comp\u00ec la visita \"ad limina\".\nO'Brien rassegn\u00f2 le dimissioni dal governo dell'arcidiocesi di Saint Andrews ed Edimburgo diverse volte nel 2012 in vista del suo 75\u00ba compleanno nel marzo del 2013. Il 13 novembre 2012 il pontefice le accett\u00f2 \"nunc pro tunc\", ovvero finch\u00e9 non avesse trovato un successore.\nIl 25 febbraio 2013 papa Benedetto XVI accett\u00f2 la sua rinuncia al governo pastorale dell'arcidiocesi per raggiunti limiti di et\u00e0. L'annuncio delle sue dimissioni segu\u00ec le accuse partite sul quotidiano \"The Observer\" che O'Brien aveva tenuto una condotta sessuale inappropriata con seminaristi maggiorenni e giovani preti. Sempre il 25 febbraio comunic\u00f2 che non avrebbe esercitato il suo diritto a partecipare al conclave di marzo per eleggere il successore di papa Benedetto XVI per non catturare su di s\u00e9 l'attenzione dei media. Il papa nomin\u00f2 amministratore apostolico monsignor Philip Tartaglia. Nel marzo del 2013 chiese pubblicamente scusa, ammettendo le sue colpe. A luglio papa Francesco chiam\u00f2 a succedergli monsignor Leo Cushley, un prete della diocesi di Motherwell.\nNel 2014, a seguito di un'inchiesta vaticana, rilasci\u00f2 una breve dichiarazione dicendosi \"profondamente addolorato\" per le sue vittime sessuali.\nIl 20 marzo 2015 papa Francesco accett\u00f2 la sua rinuncia ai diritti e alle prerogative del cardinalato, un evento estremamente raro nella storia della Chiesa. Sebbene sia rimasto un cardinale fino alla sua morte nel 2018, non partecip\u00f2 pi\u00f9 a nessun evento pubblico, religioso o civile.\nSalute, morte e funerale.\nO'Brien afferm\u00f2, mentre criticava una proposta di legge parlamentare sull'embriologia nel 2008, che aveva una carta di donatore di organi. Soffr\u00ec di problemi cardiaci e venne dotato di un pacemaker dopo aver lamentato vertigini e svenimenti prima della domenica delle palme nel marzo del 2008. Quando annunci\u00f2 che non avrebbe partecipato al conclave del 2013 disse: \"Avvicinatomi all'et\u00e0 di 75 anni e a volte in uno stato di salute insofferente, ho presentato le mie dimissioni da arcivescovo di St. Andrews ed Edimburgo a papa Benedetto XVI alcuni mesi fa\".\nNel febbraio del 2018 venne ricoverato con un grave trauma cranico dopo una brusca caduta. Mor\u00ec al Royal Victoria Hospital di Newcastle upon Tyne all'una del mattino del 19 marzo 2018 due giorni dopo aver compiuto 80 anni. Nella biografia redatta dal Vaticano poco dopo il suo decesso non vi \u00e8 alcuna menzione dell'inchiesta che fu condotta nei suoi confronti sugli abusi sessuali che avrebbe perpetuato ai danni di due seminaristi e un prete. Le esequie si tennero il 5 aprile nella chiesa di San Michele a Newcastle upon Tyne e furono presiedute dal cardinale Vincent Gerard Nichols. Alle 13 del giorno successivo fu sepolto nella tomba di famiglia nel Mount Vernon Cemetery di Edimburgo.\nAccuse di cattiva condotta sessuale e conseguenze.\nAll'inizio del 2013 emersero le accuse secondo le quali il cardinale O'Brien si era impegnato in attivit\u00e0 sessuali inappropriate, a volte predatorie dagli anni '80 al 2003.\nAccuse e ammissione.\nIl 23 febbraio 2013 \"The Observer\" rifer\u00ec che O'Brien era stato accusato di comportamenti sessuali inappropriati che coinvolgono quattro uomini (tre sacerdoti in servizio e un ex sacerdote) nell'arcidiocesi di Saint Andrews ed Edimburgo, risalenti agli anni '80. L'ex prete lasci\u00f2 il sacerdozio quando O'Brien divenne vescovo e dichiar\u00f2: \"Sapevo che avrebbe sempre avuto potere su di me. [...] Sono partito per preservare la mia integrit\u00e0\".\" Venne riferito che un denunciante aveva avuto bisogno di consulenza a lungo termine a causa delle azioni di O'Brien.\nUno dei quattro, indicato solo come \"Priest C\", afferm\u00f2 che il grado di controllo di un superiore rispetto ai sacerdoti subordinati rendeva difficile per lui rifiutare le richieste di O'Brien. \"Lui [il vescovo] \u00e8 sopra un sacerdote, ha un potere immenso su di te: pu\u00f2 muoverti, bloccarti, portarti nell'ovile [...] controlla ogni aspetto della tua vita\".\nVenne presentata al nunzio apostolico nel Regno Unito una denuncia nella quale si richiedevano le dimissioni immediate di O'Brien e ci furono vari tentativi di mettere a tacere almeno un critico.\nO'Brien inizialmente contest\u00f2 le accuse. Secondo la BBC, una fonte interna alla Chiesa disse che O'Brien \"non sa chi sono i suoi accusatori e non sa di cosa lo accusano\". Il 24 febbraio 2013 non partecip\u00f2 a un servizio speciale per celebrare gli otto anni di pontificato di papa Benedetto XVI nella cattedrale di Nostra Signora dell'Assunzione a Edimburgo. Fu ampiamente riferito che aveva chiesto un parere legale ed era stato invitato a non partecipare. Il 25 febbraio 2013 vennero accettate le dimissioni precedentemente presentate da O'Brien come arcivescovo. Le stesse ebbero effetto immediato e al suo posto venne nominato un amministratore apostolico temporaneo. O'Brien disse che non avrebbe partecipato al conclave di marzo, sebbene avesse ancora il diritto di farlo. Inoltre non fece ulteriori apparizioni pubbliche fino all'inizio di maggio del 2013.\nIl 3 marzo 2013 l'Ufficio scozzese dei media cattolici rilasci\u00f2 una dichiarazione di O'Brien in cui diceva: \"Io [...] ammetto che ci sono state volte in cui la mia condotta sessuale \u00e8 scesa al di sotto degli standard che mi aspettavo come prete, arcivescovo e cardinale\". Disse che intendeva ritirarsi definitivamente dalla vita pubblica della Chiesa. L'arcivescovo Philip Tartaglia, successore temporaneo di O'Brien, disse che \"la credibilit\u00e0 e l'autorit\u00e0 morale della Chiesa erano state danneggiate\".\nPi\u00f9 tardi, nel marzo del 2013, un ex prete annunci\u00f2 la sua intenzione di denunciare O'Brien, affermando che il presule aveva tentato di baciarlo quando era un seminarista diciannovenne negli anni '80.\nO'Brien venne inoltre accusato di aver tentato di molestare un prete nel 2003 a Roma, in un drink party organizzato per celebrare il suo cardinalato. Venne anche affermato che O'Brien aveva avuto una relazione fisica a lungo termine con uno dei denuncianti. Si presume che il cardinale sia rimasto sessualmente attivo almeno fino al 2009.\nIl presule affront\u00f2 anche l'accusa di aver stabilito una \"cultura del clientelismo\" all'interno della sua arcidiocesi e che questo lo rendeva meno propenso a sfidare i sacerdoti a cui aveva fatto delle avance.\nNel 2015 il \"Glasgow Herald\" rifer\u00ec che in almeno 40 casi dei giovani chierici erano stati incoraggiati a lasciare che O'Brien ascoltasse le loro confessioni e che l'atto religioso era poi stato usato per governarli sessualmente. Era risaputo che O'Brien era omosessuale ma c'era presumibilmente riluttanza ad accettare le sue azioni come predatore sessuale. Le vittime di abusi sessuali da parte di O'Brien dissero che non si sentivano in grado di lamentarsi perch\u00e9 all'interno della Chiesa il papa non era stato in grado di disciplinarlo. Dopo la pubblicazione del rapporto McLellan nel 2015, Andrew McLellanha disse che il trattamento della Chiesa verso O'Brien mostrava che il segreto \u00e8 ancora una \"parte importante dell'atmosfera all'interno della Chiesa\".\nRisposta ecclesiastica.\nIl 27 aprile 2013 \"The Scotsman\" rifer\u00ec che il cardinale Marc Ouellet avrebbe diretto un'indagine su O'Brien e che la nomina dei vescovi scozzesi era sospesa fino a quando l'inchiesta non fosse stata completata. Questo contraddisse un altro rapporto che suggeriva che il Vaticano non avrebbe effettuato un'indagine formale o pubblicato alcun rapporto formale perch\u00e9 \"la Chiesa non funziona in questo modo\". Nessuna decisione era stata ancora presa per declassare o licenziare O'Brien.\nO'Brien torn\u00f2 in Scozia e tent\u00f2 di stabilirsi nel cottage di propriet\u00e0 dell'arcidiocesi a Dunbar, nell'East Lothian, in cui aveva progettato di ritirarsi una volta in pensione. Uno dei suoi accusatori, un ex seminarista, dichiar\u00f2: \"Keith O'Brien sta dando l'impressione di volere un piccolo pensionamento tranquillo e pacifico. La mia esperienza non mi ha lasciato per decenni e, per quanto mi riguarda, questo porta le cose di nuovo a fuoco. Ho un problema con Keith O'Brien e deve essere affrontato\". C'erano timori che la visibilit\u00e0 del cardinale avrebbe danneggiato ulteriormente la Chiesa. Il 15 marzo 2013 fu confermato che il Vaticano aveva ordinato a O'Brien di lasciare la Scozia e di ritirarsi a una vita di preghiera e penitenza. Secondo \"The Washington Post\": \"La dichiarazione non specificava che la decisione fosse stata imposta a O'Brien dal Vaticano come punizione e in effetti fece di tutto per suggerire che la decisione era O'Brien. In passato tuttavia, diversi sacerdoti ribelli sono stati sanzionati dal Vaticano con punizioni di preghiera e penitenza e la dichiarazione chiarisce che papa Francesco aveva sostenuto la mossa e che la Santa Sede avrebbe deciso il suo futuro destino\".\nIl 15 maggio 2013 la Santa Sede dichiar\u00f2 che il cardinale \"d'intesa con il Santo Padre, nei prossimi giorni lascer\u00e0 la Scozia per alcuni mesi di rinnovamento spirituale, preghiera e penitenza. Ogni decisione circa la destinazione futura del cardinale sar\u00e0 da concordare con la Santa Sede\".\nI sostenitori di O'Brien si opposero all'esilio dalla Scozia del presule. Il canonico John Creanor minacci\u00f2 azioni legali per impedire \"l'esilio forzato\" di O'Brien e disse che aveva una squadra legale pronta. Richard Holloway, gi\u00e0 vescovo di Edimburgo della Chiesa episcopale scozzese, afferm\u00f2 che costringere O'Brien all'esilio dalla Scozia violerebbe la legge internazionale. Holloway paragon\u00f2 l'esilio forzato di O'Brien alla tattica della extraordinary rendition (il trasferimento extragiudiziale) spesso effettuato dalla CIA.\nI quattro denuncianti dissero che O'Brien aveva bisogno di consulenza psicologica piuttosto che di preghiera e penitenza. Un sacerdote accusatore disse: \"Keith \u00e8 estremamente manipolativo e ha bisogno di aiuto a causa della sua negazione: se non riceve cure, credo che sia ancora un pericolo per se stesso e per gli altri\". I quattro accusatori credevano che ci fosse una cortina fumogena, con tutta la storia non raccontata, e volevano un'indagine per rivelare la portata delle azioni di O'Brien.\nDurante lo scandalo, la Chiesa cattolica in Scozia non ag\u00ec. A luglio del 2013 O'Brien era ancora il cattolico pi\u00f9 importante della Gran Bretagna. Secondo il direttore delle comunicazioni dell'ufficio stampa cattolico (che era in gran parte non disponibile per un commento ufficiale), Peter Kearney, solo Roma poteva gestire l'affare O'Brien, nessun ecclesiastico in Scozia aveva infatti l'autorit\u00e0 di sfidare un cardinale.\nSecondo Catherine Deveney che scrive in \"The Observer\", l'arcivescovo Philip Tartaglia, dopo le dimissioni di O'Brien non riusc\u00ec ad affrontare la questione e dietro le quinte \"gli addetti alle chiese\" erano critici. Uno le avrebbe detto che \"\u00e8 completamente privo di qualit\u00e0 di leadership\". Kearney disse sempre a \"The Observer\" che non ci sarebbe stata alcuna indagine scozzese perch\u00e9 il nunzio non aveva giustamente identificato i denuncianti. A quanto pare Kearney non sapeva che monsignor Joseph Toal, vescovo di Argyll e delle Isole, aveva ricevuto un nome e chiesto di fungere da punto di contatto.\nDeveney disse che questo problema non riguardava pi\u00f9 il fallimento personale ma il fallimento del sistema e rifer\u00ec che il teologo Werner Jeanrond aveva dichiarato: \"Come Chiesa, non siamo riusciti a fare i conti con l'omosessualit\u00e0: il pi\u00f9 alto rappresentante clericale della Chiesa \u00e8 lui stesso vittima del sistema che non gli ha permesso di possedere la sua omosessualit\u00e0\". Aggiunse che ci sono molti altri scandali che coinvolgono il clero scozzese, incluso almeno un vescovo; i misfatti includono la cattiva condotta sessuale, l'alcolismo, i profitti per coprire gli scandali e gli abusi gravi, e dice che \"O'Brien sa dove si trovano i corpi e la gerarchia sa che lo sa\". Disse anche che questo problema non riguardava solo il clero scozzese, ma che era mondiale.\nNel luglio del 2013 O'Brien venne segnalato per il trovarsi in un monastero in Europa o in un'abbazia nelle Midlands inglesi. Nel novembre del 2013 emerse un rapporto secondo cui O'Brien non avrebbe dovuto subire ulteriori punizioni, il che deluse le presunte vittime.\nVisita apostolica.\nDopo alcuni ritardi, il 23 giugno 2013 \"The Observer\" rifer\u00ec che il Vaticano aveva deciso di tenere una visita apostolica. Si tratta di un'ispezione formale di alto livello sulla faccenda in cui il visitatore apostolico riceve l'autorit\u00e0 direttamente dal papa. In questo caso il visitatore sarebbe stato l'arcivescovo di Saint Andrews ed Edimburgo, che all'epoca non era ancora stato nominato. Il nunzio apostolico Antonio Mennini rifer\u00ec a uno dei denuncianti, un ex prete noto come \"Lenny\", della decisione. Chiunque fosse interessato sarebbe cos\u00ec stato in grado di fornire prove. Se si fossero raccolte un numero sufficiente di prove, a Roma si sarebbe tenuto un processo canonico. Lenny fu sollevato dal fatto che i fatti sarebbero stati finalmente esaminati, ma disse che la visita doveva anche esaminare \"se qualche promozione fosse stata assegnata ai compari del cardinale\".\nSecondo l'articolo, alcuni esponenti di spicco a Roma affermarono che la visita avrebbe riguardato anche le accuse pi\u00f9 generali di mancanze morali nella Chiesa scozzese. Ci fu una critica riguardo allo scegliere il futuro arcivescovo di Saint Andrews ed Edimburgo. Tom Doyle, un avvocato canonico che aveva lavorato alla nunziatura a Washington e che in seguito aveva rappresentato vittime di abusi in tutto il mondo, disse che il punto era che qualcuno dall'esterno indagasse, e che la scelta del successore di O'Brien avrebbe reso la Chiesa \"come pazza\". Doyle disse che trattare un caso precedente, il diffuso abuso di minori in Irlanda, con una visita apostolica fu una \"farsa totale\" e che solo indagini totalmente indipendenti avevano fatto emergere una verit\u00e0 significativa in casi simili, come con le giurie (non ecclesiastiche) negli Stati Uniti d'America e le commissioni statutarie governative in Irlanda.&lt;ref name=\"Scotsman 24/6/13\"&gt;&lt;/ref&gt;\nI denuncianti negoziarono con monsignor Leo Cushley, il nuovo arcivescovo, ma fecero appello anche a papa Francesco. Volevano un'indagine sul modo in cui era governata la diocesi, sulle modalit\u00e0 della nomina di O'Brien, sulla nomina di collaboratori stretti a posizioni di potere e sull'entit\u00e0 del comportamento predatorio di O'Brien. Monsignor Cushley promise di consegnare le richieste personalmente ma scoraggi\u00f2 la discussione pubblica del caso.&lt;ref name=\"Deveney01/13/2014\"&gt;&lt;/ref&gt; Un processo canonico contro O'Brien continu\u00f2 a rimanere possibile ma improbabile.&lt;ref name=\"Scotsman23/03/2014\"&gt;&lt;/ref&gt; \"Lenny\" afferm\u00f2 che le finanze dell'arcidiocesi sotto O'Brien sarebbero dovute essere investigate internamente per scoprire se ci fossero delle irregolarit\u00e0. Se questo non fosse stato fatto, avrebbe coinvolto l'ente di beneficenza. Sosteneva inoltre che O'Brien avesse comprato un jet ski, un tipo di moto d'acqua, per un amico e che la fonte del denaro non era chiara. La Chiesa non comferm\u00f2 n\u00e9 neg\u00f2 questo.\nA gennaio del 2014 O'Brien prese residenza, inizialmente in incognito, in una casa fornita dalla Chiesa cattolica nel villaggio di Ellington, nel Northumberland, cinquanta miglia a sud del confine scozzese. O'Brien in seguito si trasfer\u00ec in una casa delle Piccole sorelle dei poveri a Newcastle upon Tyne.\nMonsignor Charles Scicluna inizi\u00f2 a indagare su O'Brien nell'aprile del 2014. Un'indagine di quel tipo su un cardinale non aveva precedenti. Si temeva per\u00f2 che il rapporto, definito \"abbastanza caldo da bruciare la vernice dalla scrivania del papa\", rimanesse riservato.\nDopo la visita apostolica di monsignor Scicluna, il 20 marzo 2015, la Santa Sede annunci\u00f2 che papa Francesco \"ai diritti e alle prerogative del cardinalato previsti dai canoni 349, 353 e 356 del Codice di diritto canonico. Perse cos\u00ec il diritto di partecipare a un eventuale conclave, ai concistori e ad ogni riunione riservata al Sacro Collegio. Mantenne per\u00f2 il titolo cardinalizio, \"di fatto ridotto a un titolo meramente onorifico\". Non avrebbe pi\u00f9 partecipato ai lavori dei dicasteri della Curia romana. L'ultimo cardinale che si dimise prima di O'Brien fu il francese Louis Billot nel 1927, sotto il pontificato di papa Pio XI, nel cui caso si tratt\u00f2, per\u00f2, di una rinuncia alla dignit\u00e0 cardinalizia e non solo alle sue prerogative. Una dichiarazione emessa dalla Conferenza episcopale di Scozia conferm\u00f2 che O'Brien avrebbe continuato a vivere fuori dalla Scozia fino al momento in cui la sua et\u00e0 e infermit\u00e0 non avessero richiesto che la situazione fosse rivista. Gli fu permesso di indossare le vesti cardinalizie solo in privato. Il giornalista David Gibson scrisse che: \"Questi sviluppi, [il rapporto inedito di Scicluna, la casa acquistata per O'Brien e che O'Brien non era stato punito ufficialmente] in aggiunta al fatto che O'Brien possa mantenere il titolo di cardinale [...] potrebbe anche tenere la questione sul punto di ebollizione invece di raffreddarla\". Lo storico ecclesiastico Christopher Bellitto disse: \"Ci\u00f2 che \u00e8 strano, specialmente in questo papato, \u00e8 che O'Brien perde il potere, ma non lo sfarzo, [...] un cappello rosso \u00e8 ancora un cappello rosso, anche se non c'\u00e8 niente sotto\". Una situazione simile si verific\u00f2 anche quando il defunto cardinale austriaco Hans Hermann Gro\u00ebr venne accusato di molteplici abusi sessuali. In quel caso fu chiesto a papa Giovanni Paolo II di privarlo dei suoi diritti e doveri di arcivescovo e cardinale. Non fu preso alcun provvedimento e il cardinale neg\u00f2 le accuse fino alla sua morte.\nLa Survivors Network of those Abused by Priests si disse preoccupata che la trasparenza promessa da papa Francesco fosse assente e che le azioni sbagliate o abusive del cardinale fossero tenute segrete. Vi fu inoltre preoccupazione che altri ecclesiastici non abbiano rivelato l'abuso di O'Brien che avrebbero ragionevolmente dovuto sapere o sospettare. Diversi vescovi accusati di abusi si erano dimessi in passato, ma l'azione contro i preti complici e i vescovi che nascondono gli abusi sarebbe un'innovazione utile perch\u00e9 contribuirebbe a prevenire ulteriori abusi e occultamenti.\nOpinioni.\nIl cardinale O'Brien era spesso schietto nelle sue opinioni politiche e spirituali. Nel 1999, in occasione del Sinodo dei vescovi sull'Europa, dichiar\u00f2 chi egli riteneva opportuno che ad essere il successivo arcivescovo di Westminster, sede vacante dopo la morte del cardinale Basil Hume. Secondo lui il candidato ideale era padre Timothy Radcliffe, maestro generale dell'Ordine dei frati predicatori. Al sinodo, Radcliffe aveva fatto un appello a O'Brien, dicendo che c'era una crisi di autorit\u00e0 nella Chiesa ma che la risposta non poteva essere pi\u00f9 enfasi dell'autorit\u00e0. Alla presenza del pontefice Radcliffe continu\u00f2: \"La Chiesa non deve parlare solo sui poveri, i divorziati, le donne che hanno abortito, gli omosessuali ma dovrebbe anche prendere a cuore le loro esperienze, mangiare il loro pane, prendere ci\u00f2 che avevano da offrire. Ci daranno la colpa di essere associati alle persone sbagliate, ma abbiamo un buon precedente\".\nSecolarismo.\nNel 2011 critic\u00f2 il \"secolarismo aggressivo\" denunciando quello che sosteneva essere un modo in cui ai cristiani era stato impedito di agire secondo le loro credenze. O'Brien disse che il secolarismo aggressivo minaccia l'eredit\u00e0 cristiana e che voleva che la religione rimanesse nella sfera pubblica. In particolare la legislazione che obbligava i cristiani a tollerare l'omosessualit\u00e0 era un tipo di laicismo a cui O'Brien si opponeva e invit\u00f2 i cristiani di tutte le denominazioni a unirsi nella lotta al secolarismo.\nRiferendosi alla legislazione sull'uguaglianza che impedisce la discriminazione nei confronti degli omosessuali, O'Brien disse che i cristiani si trovano di fronte alla condizione di essere marginalizzati nella societ\u00e0 britannica perch\u00e9 non sono disposti a sostenere pubblicamente stili di vita contrari al loro sistema di credenze.\nLa sua omelia in occasione della Pasqua del 2011 includeva casi in cui i cristiani erano caduti in fallo con la legislazione sull'uguaglianza, prevenendo la discriminazione contro gli omosessuali e rapidamente apr\u00ec il fuoco sui gruppi che si battevano contro i privilegi religiosi nella vita pubblica. Evan Harris, della National Secular Society e della British Humanist Association, defin\u00ec le dichiarazioni di O'Brien \"paranoiche e ingiustificate\".\nOmosessualit\u00e0.\nPrima di diventare cardinale, O'Brien era considerato un \"liberale\" sulla questione dell'omosessualit\u00e0, notando il numero significativo di sacerdoti omosessuali che prestavano servizio all'interno della Chiesa cattolica. Tuttavia, nel dicembre del 2004 disse ai membri del Parlamento scozzese che gli omosessuali erano \"prigionieri di aberrazioni sessuali\", paragonando gli omosessuali ai prigionieri nel carcere di Saughton. In seguito parl\u00f2 dell'omosessualit\u00e0 come a un \"degrado morale\". Tuttavia nel 2005 rimprover\u00f2 il vescovo di Motherwell Joseph Devine, che aveva suggerito che gli omosessuali non dovessero essere autorizzati a insegnare nelle scuole cattoliche, commentando: \"Non ho alcun problema con la vita personale di una persona, purch\u00e9 non ostenti la sua sessualit\u00e0\".\nNel gennaio del 2006 critic\u00f2 i parlamentari di Westminster per l'introduzione dei partenariati civili nel Regno Unito e quelli del Parlamento scozzese per la liberalizzazione delle leggi sul divorzio in Scozia. Nel luglio del 2006 si oppose alle proposte di modifica della legge che richiede alle agenzie di adozione cattoliche di collocare bambini a coppie sia eterosessuali che omosessuali, definendoli totalitari.\nNel dicembre del 2011, O'Brien ribad\u00ec la continua opposizione della Chiesa cattolica alle unioni civili e sugger\u00ec che non dovrebbero esserci leggi che \"facilitino\" le relazioni omosessuali, dicendo che: \"L'evidenza empirica \u00e8 chiara, le relazioni omosessuali sono palesemente dannose per il benessere medico, emotivo e spirituale delle persone coinvolte, nessuna societ\u00e0 compassionevole dovrebbe mai emanare leggi per facilitare o promuovere tali relazioni, abbiamo fallito coloro che lottano con lo stesso sesso attrazione e societ\u00e0 in generale con le nostre azioni\".\nNel 2012 il cardinale O'Brien critic\u00f2 sul \"Daily Telegraph\" la proposta del governo di introdurre il matrimonio tra persone dello stesso sesso, dicendo che era \"folle\" e che avrebbe \"ridefinito la societ\u00e0 dal momento che l'istituzione del matrimonio \u00e8 uno dei fondamenti della societ\u00e0 e quindi sarebbe una vergogna per il Regno Unito\". La deputata conservatrice Margot James, considerato una delle donne lesbiche pi\u00f9 influenti nel 2009, defin\u00ec questi commenti \"allarmisti\" e disse: \"Penso che sia un modo assolutamente inaccettabile per un prelato di parlare cos\u00ec. Il governo non sta cercando di costringere le chiese cattoliche a celebrare matrimoni gay, \u00e8 una questione puramente civile\". Il vicecapo del Partito Laburista, Harriet Harman afferm\u00f2: \"Abbiamo avuto pregiudizi, discriminazioni e omofobia per centinaia di anni, ma non \u00e8 giusto [...]. Non voglio che nessuno senta che questa \u00e8 una licenza per sferrare pregiudizi\". Il giornalista Dan Hodges scrisse: \"Non riesco a ricordare l'ultima volta che ho letto una dichiarazione pi\u00f9 moralmente e intellettualmente da bancarotta da parte di un anziano membro del clero\".\nL'associazione a favore dei diritti LGBT \"Stonewall\" nel 2012 assegn\u00f2 al cardinale O'Brien il premio \"Bigot of the Year\". Il premio venne criticato dal Primo ministro della Scozia Alex Salmond come \"chiaramente sbagliato e non favorevole a un dibattito adeguato e dignitoso sull'importante questione dell'eguaglianza in Scozia\".\nCelibato ecclesiastico.\nIl 22 febbraio 2013 in un'intervista alla BBC, O'Brien dichiar\u00f2 di essere aperto alla possibilit\u00e0 di rimuovere il requisito del celibato ecclesiastico.\nRicerca sull'aborto e sugli embrioni.\nNel maggio del 2007 esort\u00f2 i cattolici romani a respingere i candidati politici che sostengono quello che lui chiama il \"male sociale\" dell'aborto e afferm\u00f2 che tali politici cattolici non dovrebbero aspettarsi di rimanere membri a pieno titolo della Chiesa.\nNel marzo del 2008, O'Brien evidenzi\u00f2 la questione della legge sulla fecondazione umana e l'embriologia in discussione in Parlamento, denunciando il governo per un \"mostruoso attacco ai diritti umani\" attraverso il suo sostegno \"malvagio\" agli esperimenti di \"Frankenstein\". Alcuni scienziati avevano suggerito di usare intenzionalmente un linguaggio infiammatorio per suscitare opposizione al disegno di legge. Altri sostennero che stava attaccando la morale e costretto il governo a permettere ai parlamentari di votare liberamente sulla questione. Gordon Brown aveva inizialmente imposto una frusta su tre linee ai deputati laburisti, nel senso che dovevano sostenere il disegno di legge, indipendentemente dalle convinzioni personali.\nLo stesso O'Brien in una registrazione video di cinque minuti ribad\u00ec le \"molte, molte preoccupazioni\" della Chiesa cattolica riguardo al disegno di legge che doveva essere votato in Parlamento. Il video fu pubblicato su YouTube e inviato come DVD a tutti i membri del Parlamento del Regno Unito. Nel video chiar\u00ec che non era contrario alla ricerca medica e sostenne la ricerca con cellule staminali non embrionali ma si oppose all'uso di embrioni che sarebbero stati successivamente distrutti. Espresse le preoccupazioni della Chiesa su \"ibridi uomo-animale\".\nPolitica britannica.\nNel febbraio del 2010 il Segretario di Stato per la Scozia Jim Murphy dichiar\u00f2 alla Camera dei comuni che la fede era \"alle fondamenta del Partito Laburista\" e incoraggi\u00f2 l'apertura alla religione nella vita pubblica. O'Brien rispose dicendo \"di accogliere il sentimento\" ma sottoline\u00f2 che \"un esempio tangibile del governo nell'ultimo decennio che ha riconosciuto o approvato i valori religiosi sarebbe stato accolto favorevolmente, ma abbiamo assistito a questo governo intraprendere un'azione sistematica e un attacco implacabile ai valori della famiglia\". O'Brien disse al capo del Partito Laburista Scozzese Iain Gray: \"Spero che [Papa Benedetto XVI] ti dia l'inferno [durante la sua visita di settembre 2010] per quello che \u00e8 successo negli ultimi dieci anni\".\nNel marzo del 2011 O'Brien defin\u00ec la politica estera britannica \"anticristiana\" per un rilevante aumento di aiuti economici al Pakistan senza richiedere alcun impegno da parte del governo di quel paese a favore della libert\u00e0 religiosa per i cristiani e le altre minoranze. Fece questa dichiarazione sulla scia dell'assassinio del ministro pakistano Shahbaz Bhatti che aveva parlato contro la legge sulla blasfemia in vigore nel paese.\nMonarchia britannica.\nO'Brien chiese l'abolizione dell'Act of Settlement del 1701 che, tra le altre cose, proibisce ai cattolici di salire sul trono del Regno Unito. Disse che quella legge stava ostacolando gli sforzi per frenare il settarismo. Il Primo ministro David Cameron disse che \"in linea di principio\" sosteneva una riforma della legge sulla successione reale per rimuovere il divieto ai cattolici, o alle persone sposate con cattolici, di salire al trono.\nIndipendenza scozzese.\nIn un'intervista con il filosofo dell'Universit\u00e0 di St. Andrews John Haldane, pubblicato sul \"Catholic Herald\" nell'ottobre del 2006, O'Brien dichiar\u00f2 che sarebbe \"felice\" se gli scozzesi votassero per l'indipendenza e predissero che l'indipendenza sarebbe arrivata \"prima di troppo a lungo\". Tracci\u00f2 parallelismi con l'indipendenza della Chiesa cattolica in Scozia: \"\u00c8 difficile sostenere che l'indipendenza ecclesiastica sia accettabile, ma l'indipendenza politica non lo \u00e8\".\nPovert\u00e0.\nNel 2011 in un'omelia parlando della povert\u00e0 disse questo:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "548840", "revid": "1718925", "url": "https://it.wikipedia.org/wiki?curid=548840", "title": "Liceo scientifico Gian Domenico Cassini", "text": "Il liceo \"Gian Domenico Cassini\" \u00e8 un liceo scientifico statale di Genova e dedicato al matematico, biologo e astronomo Giovanni Cassini.\n\u00c8 uno dei pi\u00f9 noti istituti scolastici secondari di Genova insieme al liceo ginnasio Andrea D'Oria.\nStoria.\nFu fondato nel 1923 come: Regio liceo ginnasio \"Gian Domenico Cassini\", prima scuola nel suo genere a Genova e in Liguria, pur non essendo il primo liceo dedicato al celebre astronomo ligure (infatti il liceo statale Gian Domenico Cassini di Sanremo esisteva gi\u00e0 dal 1860). Nel 1941 fu inaugurata una succursale a Chiavari, divenuta autonoma nel 1952, mentre la sezione di Savona divenne autonoma nel 1948. Nei primi anni sessanta fu costruito un nuovo edificio, ubicato all'interno del parco Serra.\nStruttura.\nLa struttura principale \u00e8 sita in via Galata nel quartiere San Vincenzo e dispone di una succursale in via Peschiera, dove sono collocate le classi prime e alcune classi seconde."}
{"id": "548851", "revid": "48479", "url": "https://it.wikipedia.org/wiki?curid=548851", "title": "Tre regni cinesi", "text": ""}
{"id": "548852", "revid": "48479", "url": "https://it.wikipedia.org/wiki?curid=548852", "title": "Zhengyi Dao", "text": ""}
{"id": "548853", "revid": "48479", "url": "https://it.wikipedia.org/wiki?curid=548853", "title": "Zhengyi", "text": ""}
{"id": "548856", "revid": "785863", "url": "https://it.wikipedia.org/wiki?curid=548856", "title": "Tarr Seirr", "text": ""}
{"id": "548857", "revid": "486946", "url": "https://it.wikipedia.org/wiki?curid=548857", "title": "Ki Adi Mundi", "text": ""}
{"id": "548859", "revid": "712828", "url": "https://it.wikipedia.org/wiki?curid=548859", "title": "Anya Kuro", "text": ""}
{"id": "548861", "revid": "712828", "url": "https://it.wikipedia.org/wiki?curid=548861", "title": "The Dark Woman", "text": ""}
{"id": "548893", "revid": "1318658", "url": "https://it.wikipedia.org/wiki?curid=548893", "title": "Claudio Ambrosini", "text": "Biografia.\nHa studiato Lingue e letterature straniere all'Universit\u00e0 degli Studi di Milano, dove si \u00e8 laureato nel 1972. Ha poi studiato musica elettronica sotto la guida di Alvise Vidolin al Conservatorio di Venezia tra il 1972 e il 1975. In questi anni si cimenta come artista audio-video con la Galleria del Cavallino, producendo opere video sperimentali.\nHa vinto nel 1985 il \"Prix de Rome,\" primo compositore di nazionalit\u00e0 non francese a vincere tale importante riconoscimento, e l'anno seguente ha rappresentato l'Italia all\"'International Rostrum of Composers\" dell'UNESCO. Ha ricevuto commissioni dalla RAI, dalla WDR, dal Governo francese, dal Teatro La Fenice di Venezia e da altre importanti istituzioni.\nNel 2007, in occasione della Biennale di Venezia, ha ricevuto il Leone d'oro alla musica del presente e nel 2011 ha vinto il XXX Premio Abbiati, nella sezione Novit\u00e0 Assoluta, con \"Il Killer di Parole\".\nDal 1976 lavora al \"Centro di Sonologia Computazionale\" di Padova e nel 1979 ha fondato l\"'Ex Novo Ensemble\" di Venezia, che si dedica all'esecuzione di musica contemporanea. Nel 1983 ha fondato il \"Centro Internazionale per la Ricerca Strumentale\", di cui \u00e8 ancora attualmente direttore."}
{"id": "548897", "revid": "287204", "url": "https://it.wikipedia.org/wiki?curid=548897", "title": "Emblema del Paraguay", "text": "Gli emblemi del Paraguay, sono i due utilizzati nella bandiera nazionale: il Sigillo Nazionale (\"Sello Nacional\") sul recto e il Sigillo del Tesoro (\"Sello de Hacienda\") sul verso.\nDescrizione.\nIl Sigillo Nazionale \u00e8 di forma circolare, senza sfondo e contornato da tre bordi. Al suo interno, nel centro geometrico, vi \u00e8 una stella dorata a cinque punte, detta \"stella di maggio\", a richiamo del 15 maggio 1811, ovvero il giorno dell'indipendenza dalla Spagna. La stella \u00e8 circondata da due rami, uno di palma a sinistra e uno di ulivo a destra; bordando i rami, a lettere nere maiuscole vi \u00e8 l'iscrizione: \"Rep\u00fablica del Paraguay\", ossia la denominazione ufficiale del paese.\nIl Sigillo del Tesoro posto sul retro, \u00e8 anch'esso di forma circolare, contornato da tre bordi su sfondo bianco recante in lettere nere maiuscole l'iscrizione \"Paz y Justicia\" (Pace e Giustizia). Al suo interno, l'emblema reca un leone nel suo colore naturale, posto di profilo e rivolto verso destra, in posizione seduta. In secondo piano, dietro l'animale, si erge in posizione centrale, un'asta sormontata dal berretto frigio, simbolo di libert\u00e0."}
{"id": "548901", "revid": "124755838", "url": "https://it.wikipedia.org/wiki?curid=548901", "title": "Regola di sant'Agostino", "text": "La Regola di sant'Agostino \u00e8 un complesso di scritti che la tradizione ha attribuito a sant'Agostino e che \u00e8 stato riferimento della vita monastica per numerose comunit\u00e0 di consacrati dal V secolo fino ad oggi.\nLa \"questione storica\" della Regola agostiniana.\nCon \"Regola agostiniana\" la tradizione ha chiamato complessivamente tre scritti:\nLa \"questione storica\" sulla \"Regola di Agostino\" ha riguardato soprattutto l'autenticit\u00e0 della Regola, i primi destinatari della medesima, la data di composizione.\nAutenticit\u00e0 e destinatari.\nI pi\u00f9 recenti studi concordano nell'attribuire a S. Agostino solo la \"Regula ad servos Dei\"; in epoca successiva questa \"Regula\" fu adattata al femminile e unita alla \"Lettera 211\" che gi\u00e0 conteneva indicazioni per le monache di Ippona. La \"Consensoria monachorum\", invece, \u00e8 stata attribuita ad un anonimo autore dell'ultimo periodo della letteratura visigotica in Galizia e scritta tra il 650 e il 711. L\"'Ordo monasterii\" pur restando nella tradizione della vita agostiniana un documento di riferimento venerando, non \u00e8 stato pi\u00f9 attribuito ad Agostino gi\u00e0 dalla critica rinascimentale.\nDatazione.\nSulla data della \"Regula ad servos Dei\" gli studiosi sono pi\u00f9 divisi: una prima teoria indica come data probabile il 391, pi\u00f9 o meno in coincidenza con la fondazione del primo monastero d'Ippona, il monastero dei laici; una seconda teoria indica il 400 in coincidenza con il \"De opere monachorum\"; una terza sposta la data addirittura fino al 427-428, dopo il \"De correptione et gratia\", in coincidenza con la controversia sulla grazia sorta nel monastero di Adrumeto.\nLa maggioranza degli studiosi, per\u00f2, pensa sia stata scritta intorno al 400.\nL'influenza esercitata dalla regola agostiniana sulla legislazione monastica posteriore.\nInflussi indiretti.\nLa fortuna della regola agostiniana fino all'XI secolo fu secondaria e indiretta. Se venne infatti tramandata da un certo numero di codici altomedievali, tuttavia non lo fu mai separatamente dai molti testi che presso i monasteri erano chiamati a costituire la tradizione.\nSono stati identificati influssi dell\u2019\"Ordo monasterii\" e del \"Praeceptum\" nella \"Regula ad virgines\" di San Cesario di Arles; si riconosce un influsso agostiniano nella \"Regula Magistri\" e, per quanto riguarda il senso della persona e delle relazioni personali, una dipendenza della Regola di S. Benedetto. Alcuni autori hanno sottolineato anche le relazioni tra l'impostazione agostiniana e la \"Regula monasterii Tarnantensis\", la \"Regula Pauli et Stephani\", la \"Regula Quattuor Patrum\", la vita monastica di San Fulgenzio di Ruspe e varie forme di monachesimo femminile in Spagna.\nL'utilizzazione della Regola agostiniana.\nLa grande diffusione della Regola di Agostino come vera e propria norma di vita cominci\u00f2 nel secolo XI e soprattutto dopo che venne adottata nell'ambito nelle comunit\u00e0 di canonici regolari prima in Francia e poi nelle altre nazioni europee ed in Terra Santa con i Canonici Regolari del Santo Sepolcro e i Milites.\n\u00c8 necessario, tuttavia, quando si parla di \"Regola agostiniana\" negli ambienti canonicali, accertarsi se il riferimento sia alla \"Regula tertia\" o \"Praeceptum\", o alla \"Regula secunda\" o \"Ordo monasterii\". L\u2019\"Ordo monasterii\", pi\u00f9 esigente in quanto a disciplina, fu adottato tra gli altri, dai Canonici di Springiersbach e dai Canonici Regolari Premostratensi; tuttavia dopo il XIII secolo ad esso fu preferita la \"Regula tertia\".\nL'affermarsi della \"Regula tertia\" fu dovuto anche al riconoscimento che le venne attribuito dal Concilio Lateranense IV del 1215 come una delle regole di riferimento per le nuove fondazioni religiose. Essa venne assunta dai Frati Predicatori, dai Servi di Maria e, in modo speciale, dagli Agostiniani i quali, per\u00f2, aggiunsero all'inizio della \"Regula tertia\" la prima frase dell\"'Ordo monasterii\".\nFu subito chiaro per queste nuove fondazioni, per\u00f2, che il solo \"Praeceptum\" non poteva regolare la vita complessa di un Ordine: ad esso fu quindi aggiunta una serie di costituzioni, dichiarazioni, regolamenti, ecc. che avrebbero dovuto regolare con pi\u00f9 precisione la vita monastica. \n\u00c8 stato stimato che il numero complessivo degli istituti che nel corso dei secoli hanno adottato la Regola agostiniana sia di circa 500. \nIl recupero della \"Regula ad servos Dei\" si pu\u00f2 spiegare con l'autorit\u00e0 morale e dottrinale che Agostino aveva acquistato soprattutto come esempio di vita clericale povera, la concentrazione della \"Regula\" sulla vita apostolica della chiesa primitiva (tema principe della riforma gregoriana e poi dei movimenti di riforma popolari tardomedievali), l'essenzialit\u00e0 che la rendeva facilmente adottabile in qualunque contesto monastico.\nContenuto della \"Regula ad servos dei\".\nLa \"Regula ad servos Dei\" agostiniana \u00e8 breve ma ricca di contenuto. I suoi precetti sono pochi ed essenziali. La sua originalit\u00e0 sta soprattutto nell'aver interpretato il monachesimo non come \u201csolitudine\u201d ma come perfetta unione dei fratelli: la radice \u201c\"monos\"\u201d della terminologia monastica continua a significare \u201c\"solo\"\u201d, ma in riferimento al dettato apostolico del \u201c\"un sol cuore e un'anima sola\"\u201d(Atti 4,32).\nQuesta la scansione dei capitoli della Regola (secondo la titolazione dell'edizione di Edoardo Arborio Mella \u2013 Cecilia Falchini, \"Regole monastiche d'Occidente\", Magnano 1989):"}
{"id": "548904", "revid": "50869", "url": "https://it.wikipedia.org/wiki?curid=548904", "title": "La famiglia Mezil", "text": "La famiglia Mezil (in magiaro \"M\u00e9zga csal\u00e1d\") \u00e8 una serie televisiva a cartoni animati, prodotta dal 1968 al 1979 e trasmessa dalla televisione ungherese dal 1970 al 1980.\nScritta da J\u00f3zsef Romh\u00e1nyi e J\u00f3zsef Nepp, diretta da quest'ultimo e da altri registi, con le musiche di Tam\u00e1s De\u00e1k, la serie \u00e8 stata prodotta dalla Pannonia Film Studios di Budapest.\n\u00c8 stata esportata con successo anche in Italia, Francia, Germania, Brasile e nell'allora Cecoslovacchia. Dal 2006 la serie \u00e8 disponibile in DVD editi dalla Yamato Video.\nTrama.\nLa serie costruisce sulla vita di una comunissima famiglia ungherese un\"'escalation\" di improbabili avventure, con la trovata originale di inserire i Mezil in un contesto fantascientifico, tramite alcuni felici espedienti: in particolare quello di attribuire al piccolo Alad\u00e1r geniali capacit\u00e0 da inventore.\nLe tre stagioni.\n\"La famiglia Mezil\" si compone di tre sottoserie, tutte di tredici episodi della durata di circa venti minuti ognuno. Nella prima i Mezil entrano in contatto con un lontanissimo discendente che ha 125 anni e vive nel futuro e che invia alla famiglia incredibili marchingegni. Il figlio Alad\u00e1r infatti riesce a costruire una radio con cui contattare il XXX secolo e parlare con Em Zi Tren (= Mezil 30, nella versione ungherese \"MZ/X\"), il quale parla una lingua contratta (l'\"\u00fajmagyar nyelv\", letteralmente \"neomagiaro\"), si dice discendente dei Mezil e aiuta il \"nonno decubo\" Sandor inviandogli dei ritrovati tecnici comuni nella sua epoca. Gli oggetti inviati da Em Zi Tren hanno in teoria lo scopo di semplificare la vita del Mezil ma finiscono sempre con il complicarla.&lt;br&gt;\nNella seconda serie Alad\u00e1r costruisce un'astronave gonfiabile, all'insaputa dei familiari, con la quale parte con il cane Fofi e intraprende viaggi spaziali verso pianeti ignoti nei quali finisce invariabilmente in problemi che deve poi risolvere. In questa serie i familiari sono di fatto comprimari ed i protagonisti sono Alad\u00e1r e Fofi, il quale non solo sa parlare ma \u00e8 anche un avido lettore di libri che talvolta porta con s\u00e9 nelle avventure.&lt;br&gt;\nNella terza e ultima stagione (che a differenza delle altre presenta un preciso arco narrativo) i Mezil ricevono un invito da un vecchio amico di Paula per una vacanza in Australia. L'invito comprende in biglietto in pi\u00f9 che i Mezil rivendono all'antipatico, ma poliglotta, vicino Maris. I sei (i Mezil, Maris e il gatto Grinfia - Fofi \u00e8 assente in questa serie) partono quindi in aereo ma una volta scesi scoprono di essere stati vittime di una truffa: il vecchio spasimante di Paula, spacciatosi per ricchissimo uomo d'affari, \u00e8 uno squattrinato e ha pagato i loro biglietti con denaro falso.\nNel tentativo di tornare a casa si ritroveranno ad affrontare un avventuroso giro del mondo e scopriranno pian piano che costui in realt\u00e0 \u00e8 un truffatore che non esita a lasciare dietro di s\u00e9 pericolosi criminali, ingannati a loro volta, che se la prendono con i Mezil quando questi vengono a chiedere notizie di Steve.\nNell'ultimo episodio la famiglia torna finalmente a casa per scoprire che l'uomo ha vissuto l\u00ec per tutto il tempo in cui gli sventurati hanno affrontato guai di ogni genere. Anche questa volta non lo incontreranno (Steve non viene mai mostrato in nessun episodio) ma troveranno solo un biglietto di ringraziamento da parte sua per \"l'ospitalit\u00e0\" ricevuta. E anche questa volta, come nel finale di ogni episodio di questa stagione, Paula si lamenta con il marito che avrebbe fatto meglio a sposare qualcun altro.\nPersonaggi.\nSandor Mezil.\nIl capofamiglia Sandor (\"M\u00e9zga G\u00e9za\") \u00e8 il tipico impiegatuccio in perenne attesa di una promozione che non arriva mai, debole di polso e incapace di imporsi all'energica moglie Paula.&lt;br&gt;\nNella prima stagione Sandor sfoga talvolta la sua frustrazione sul secondogenito Alad\u00e1r, dal quale per\u00f2 dipende per la risoluzione dei problemi quotidiani e di quelli straordinari causati dalla sua imperizia nel maneggiare i ritrovati futuristici di cui viene in possesso. Nasce cos\u00ec un rapporto padre-figlio fatto ora di piccoli ricatti, ora di rivalse, ma pi\u00f9 spesso di forzata complicit\u00e0, ed emerge in esso anche un conflitto economico. Alad\u00e1r, infatti, \u00e8 costantemente in cerca di fondi per i suoi esperimenti, mentre Sandor \u00e8 senza quattrini. Sandor \u00e8 incapace, ma anche millantatore: volendo sempre ascriversi meriti non suoi, finisce immancabilmente per prendersi la colpa di tutto.\nPaula Mezil.\nPaula Mezil (\"M\u00e9zga Paula\", nata \"Rezovits\") \u00e8 la vigorosa moglie di Sandor, sempre pronta a vessare il marito accusandolo di inettitudine. E poich\u00e9 resta sempre coinvolta nelle disastrose trovate di questi, tocca a lei chiudere gli episodi della prima serie con l'immancabile tormentone, lamentandosi di non aver sposato il fantomatico Puffi W\u00fcrstel (\"Hufn\u00e1gel Pisti\"). Nell'ultimo episodio della prima serie, per\u00f2, riveler\u00e0 che si trattava di un'invenzione per far ingelosire Sandor.\nCristina Mezil.\nCristina (\"M\u00e9zga Kriszta\") \u00e8 la figlia primogenita di Sandor e Paula, un'adolescente frivola che spesso manda il padre su tutte le furie alzando lo stereo a tutto volume, strimpellando una chitarra che non sa suonare o andando male a scuola o anche solo ridendo alle sue affermazioni. Naturalmente non va affatto d'accordo con il fratello minore. I due ragazzi per lo pi\u00f9 si ignorano salvo entrare in battibecchi quando sono costretti a interagire.\nAlad\u00e1r Mezil.\nIl giovane Alad\u00e1r (\"M\u00e9zga Alad\u00e1r\") \u00e8 il secondo figlio di Sandor e Paula. Perennemente chiuso nella sua camera-laboratorio (sulla cui porta campeggia un cartello con teschio sormontato dalle tibie incrociate e sovrastante la scritta \"Alad\u00e1r\"), lavora di continuo alle proprie invenzioni. In tutte e tre le serie ricopre un ruolo importante: nella prima \u00e8 il geniale inventore della radio che comunica con il futuro; nella seconda \u00e8 il protagonista; e nella terza le sue trovate e la sua intelligenza giungono in aiuto quando il maldestro padre combina l'ennesimo guaio.&lt;br&gt;\nLa famiglia per lo pi\u00f9 lo ignora, il padre non gli d\u00e0 soldi, e lui si arrangia come pu\u00f2: smonta gli oggetti che trova e ne ricava gli aggeggi pi\u00f9 strani. Alad\u00e1r \u00e8 taciturno, paziente e assennato; ma anche, all'occorrenza, pronto alla ripicca verso un padre pasticcione che lo sfrutta negandogli fondi e meriti. Interessato solo al \u201cprogresso scientifico\u201d, si autodefinisce fisico.\nAnimali e personaggi minori.\nLa famiglia ha due animali nelle prime due serie: il gatto Grinfia (\"Maffia\"), amato soprattutto da Cristina, e il cane Fofi (\"Bl\u00f6ki\"), assente nella terza serie.&lt;br&gt;\nCos\u00ec come Grinfia \u00e8 amato da Cristina, Fofi \u00e8 invece pi\u00f9 legato a Alad\u00e1r. Nella prima serie gli fa addirittura da \"terra\" per i contatti radio con il futuro. Nella seconda serie \u00e8 di fatto coprotagonista nei viaggi spaziali del ragazzo.&lt;br&gt;\nAltro personaggio di rilievo \u00e8 il vicino Maris (\"M\u00e1ris\"), professore di liceo insofferente e scontroso, presente in tutte e tre le serie. Nella terza serie scopriamo che \u00e8 dottore in archeologia.\nNon si dimenticano poi lo zio Oscar, che parla sempre in rima, la zia Giulia e il direttore generale di Sandor, sebbene presenti solo saltuariamente nella prima serie: tutti ospiti dei disastrosi convivi dei Mezil.&lt;br&gt;\nNell'ultima serie un personaggio ricorrente, anche se solo di nome, \u00e8 il vecchio amico di infanzia di Paula, Steve Huffnagel.\nEdizione italiana e doppiaggio.\nLa versione italiana si caratterizza per l'adattamento dei nomi ungheresi: \"M\u00e9zga\" diventa Mezil, \"G\u00e9za\" Sandor, \"Kriszta\" Cristina, ecc. Mentre la prima messa in onda sulla Rai manteneva la sigla iniziale originale (seppure fortemente accorciata), nelle successive trasmissioni (prima Italia 1, poi canali locali) si \u00e8 avuta la sovrapposizione di una canzone in italiano (\"Guarda guarda che famiglia\", scritta da Maurizio D'Adda e Franco Godi, eseguita dalla Fantomatic Band), brano di tematica analoga e pur apprezzabile in s\u00e9, ma che strideva in stile e sapore col soggetto originale della serie. Inoltre, curiosamente, le ultime 4 note della sigletta finale ungherese, presenti nell'edizione Rai, rimanevano immancabilmente tagliate.\nLa serie \u00e8 stata doppiata in italiano da:"}
{"id": "548910", "revid": "1406147", "url": "https://it.wikipedia.org/wiki?curid=548910", "title": "Coppa UEFA 1971-1972", "text": "La Coppa UEFA 1971-1972 \u00e8 stata la 1\u00aa edizione dell'omonima competizione. Venne vinta dal che sconfisse il nella doppia finale.\nFormula.\nAlla Grecia fu tolto un posto rispetto alla Coppa delle Fiere per far spazio ai vicini di Cipro, e lo stesso fu fatto alla Jugoslavia per far partecipare l\u2019Albania, mentre la prima rappresentante dell\u2019Unione Sovietica trov\u00f2 spazio abolendo il posto riservato ai detentori uscenti, una caratteristica che differenzier\u00e0 a lungo questa coppa rispetto alle consorelle maggiori, la Campioni e la Coppe.\nAltri riequilibri portarono via il quarto posto alla piccola Scozia a favore della Germania Est, e spostarono un posto dalla Danimarca alla Svezia. La sistemazione definitiva risult\u00f2 dunque la seguente:\nLe federazioni assegnarono i posti tramite le proprie classifiche, ma quella inglese non modific\u00f2 la regola della Coppa delle Fiere che impediva due rappresentanti della stessa citt\u00e0, e riserv\u00f2 un posto alla sua Coppa di Lega."}
{"id": "548921", "revid": "1598666", "url": "https://it.wikipedia.org/wiki?curid=548921", "title": "Stradbroke", "text": "Stradbroke \u00e8 un villaggio nella contea del Suffolk, Inghilterra, Regno Unito. La popolazione \u00e8 di circa 1250 persone. Il paese \u00e8 collocato a met\u00e0 strada tra Norwich e Ipswich, a 40 minuti di auto dalle cittadine costiere di Southwold e Aldeburgh.\nLondra \u00e8 raggiungibile in circa 90 minuti di treno dal vicino paese di Diss.\nIl villaggio \u00e8 situato al centro di un'area rurale. Le attivit\u00e0 commerciali presenti comprendono l'ufficio postale, un piccolo supermarket, alcuni negozi alimentari e tre pub (The White Hart, Queen's Head and Ivy House). Dispone inoltre di un piccolo complesso sportivo con piscina e di una biblioteca. Sono presenti una scuola primaria e una secondaria.\nIl paese \u00e8 dominato dalla chiesa (All Saint's Church), il cui campanile risalente al XV secolo pu\u00f2 essere visto in un raggio di alcuni chilometri.\nIl villaggio ospita ogni anno il Real Ale and Jazz Festival nel fine settimana seguente la festivit\u00e0 del May Day e celebra il Navy Day l'ultimo sabato di Luglio."}
{"id": "548926", "revid": "1860791", "url": "https://it.wikipedia.org/wiki?curid=548926", "title": "Dynit", "text": "Dynit S.r.l., nota fino al 2004 come Dynamic Italia, \u00e8 un editore italiano di anime e manga. \nTra i principali clienti delle licenze detenute da Dynit vi sono Rai, De Agostini, Mediaset, Edizioni Master, Netflix, WarnerMedia, Walt Disney Television Italia, il portale VVVVID, la syndication Supersix e Amazon Prime Video.\nIl logo di Dynit, creato dal designer di Granata Press Roberto Ghiddi, \u00e8 lo stesso in uso dal 1995 ed \u00e8 costituito da una D rossa stilizzata inserita all'interno di un cerchio di forma oculare con due triangoli uno sulla destra e l'altro sulla sinistra. Questo logo prima della perdita della licenza d'uso sul nome Dynamic si alternava al marchio Dynamic Italia (che era di un disegno diverso) sulle copertine dei manga e delle VHS e DVD pubblicati. Questo doppio uso era presente anche nelle sigle pubblicitarie che precedevano la visione del contenuto principale della VHS o DVD.\nStoria.\nLa societ\u00e0 fu fondata nel 1995 da Francesco Di Sanzo e Federico Colpi col nome Dynamic Italia sotto licenza Dynamic Planning, editore e produttore giapponese il cui nome \u00e8 stato concesso a diverse filiali europee dell'azienda (oltre a Dynamic Italia vi erano, tra le altre, Dynamic Iberia operante nella penisola iberica e Dynamic Benelux detta anche Dynamic Visions operante in Belgio, Paesi Bassi, Lussemburgo e Francia).\nTutte queste societ\u00e0 erano membri fino al 2003 del Dynamic Group of Companies (Europe), che costituiva la divisione internazionale della Dynamic Planning e dalla quale era controllata direttamente. Poi questa divisione si fuse con la d/world, una joint venture tra la Dynamic Planning e la Omega Project, una societ\u00e0 sussidiaria della Marubeni, che con la sua uscita dal mercato degli anime nel 2002 provoc\u00f2 la liquidazione della d/world. Al suo posto fu fondata la d/visual, dove confluirono tutte le attivit\u00e0 della d/world.\nNel 2002, in seguito a dei dissapori tra Federico Colpi (responsabile della d/world) e Francesco Di Sanzo (responsabile del settore video dell'azienda), quest'ultimo insieme a una parte dello staff Dynamic Italia decise di abbandonare l'azienda e fondare nel corso dell'anno una nuova societ\u00e0, la Shin Vision.\nSubito dopo l'addio di Francesco Di Sanzo in Dynamic Italia, tra i dipendenti rimasti, un ruolo chiave lo assunse Carlo Cavazzoni che nell'arco di un breve tempo assunse nuovi membri nello staff e cos\u00ec facendo diede l'avvio a un nuovo corso e a un nuovo modo di lavorare che diedero nuovo impulso all'azienda.\nMa nel 2003 ci fu un cambio di politica editoriale in Giappone ai vertici della Dynamic Planning che decise lo scioglimento del Dynamic Group of Companies (Europe), e questo caus\u00f2 dei ritardi nel pagamento delle licenze che riguardavano il nome \"Dynamic\" da parte delle societ\u00e0 europee alla Dynamic Planning. Cos\u00ec l'azienda giapponese, nel mese di aprile del 2004 decise di ritirare le licenze d'uso del proprio nome, quindi la societ\u00e0 dovette modificare il suo nome in Dynit, contrazione delle parole \"Dynamic\" e \"Italia\". Allo stesso modo, anche le altre filiali europee si adeguarono (Dynamic Benelux mut\u00f2 nome in Dybex).\nDopo questi fatti lo staff originario che componeva Dynamic Italia si ridistribu\u00ec in tre diverse societ\u00e0: Dynit, Shin Vision e d/visual (Dynamic Planning).\nLa societ\u00e0 controlla anche la distribuzione in Italia dei film prodotti dalla leggendaria RKO Pictures ed il marchio Ermitage Cinema dedito alla distribuzione in DVD e Blu-Ray.\nNell'aprile 2018 viene inaugurata la nuova collana \"Showcase\" dedicata a volumi unici e miniserie principalmente seinen e josei.\nLista degli anime pubblicati in VHS.\nAttiva nel mercato VHS sotto il marchio Dynamic Italia fin dalla sua nascita, la loro pubblicazione venne progressivamente dismessa intorno al 2004, quando nel frattempo si stava sempre pi\u00f9 affermando il DVD. Nei primissimi anni di attivit\u00e0 pubblic\u00f2 anche alcune serie gi\u00e0 edite da Granata Press su licenza di Doro TV, ma a causa di disaccordi con quest'ultima la Dynamic perse i diritti di quei titoli che vennero poi rimossi dal catalogo. Molte delle serie pubblicate in VHS sono poi state successivamente ripubblicate in DVD con il marchio Dynit.\nLe opere riportate nella seguente lista sono state pubblicate per la maggior parte sotto il marchio Dynamic Italia. Ad eccezione di ove indicato, tutte le opere sono presentate in versione integrale senza censure.\nLista degli anime pubblicati in DVD e Blu-Ray.\nI DVD usciti sotto il marchio Dynamic Italia sono relativamente pochi, poich\u00e9 l'azienda era attiva soprattutto nel mercato VHS. Molte delle serie precedentemente pubblicate in VHS sono state successivamente ripubblicate in DVD con il marchio Dynit.\nLe opere riportate in entrambe le seguenti liste sono state pubblicate parzialmente sotto il marchio Dynamic Italia e parzialmente sotto il marchio Dynit. Tutte le opere sono senza censura.\nNexo Anime.\nIl progetto \"Nexo Anime\" nasce dalla collaborazione tra Dynit e Nexo Digital, e consiste nel portare i film d'animazione giapponesi (anche OAV e live action) al cinema per uno/due/tre giorni infrasettimanali (luned\u00ec, marted\u00ec e mercoled\u00ec) o nel weekend (venerd\u00ec. sabato e domenica). Gli eventi sono sponsorizzati da Radio Deejay, Lucca Comics &amp; Games, Milano Manga Festival, MYmovies.it, MTV e VVVVID."}
{"id": "548928", "revid": "34947", "url": "https://it.wikipedia.org/wiki?curid=548928", "title": "Dynamic Italia", "text": ""}
{"id": "548936", "revid": "830939", "url": "https://it.wikipedia.org/wiki?curid=548936", "title": "Birgit Finnil\u00e4", "text": "Biografia.\nStudi\u00f2 presso la Royal Academy of Music di Londra. Fece il suo debutto operistico a G\u00f6teborg nel 1967.\nRepertorio.\nSebbene abbia cantato prevalentemente repertorio concertistico, il suo repertorio d'opera include ruoli in \"The Rape of Lucretia\" di Benjamin Britten, \"Orfeo ed Euridice\" di Gluck, \"Flavio\" di Handel, \"L'anello del Nibelungo\" di Wagner, e \"Le nozze di Figaro\" di Mozart. Di quest'ultima opera esiste una ormai celebre registrazione per la EMI (1977) che vede la Finnil\u00e4 nel ruolo di Marcellina, diretta da Daniel Barenboim, e assieme a Teresa Berganza e Dietrich Fischer-Dieskau nei ruoli principali. Un'altra celebre registrazione \u00e8 quella del \"Parsifal\" di Wagner diretta da Georg Solti (1973), sebbene Finnil\u00e4 sia conosciuta soprattutto come interprete mahleriana."}
{"id": "548942", "revid": "125469288", "url": "https://it.wikipedia.org/wiki?curid=548942", "title": "Marco Maccarini", "text": "Gli inizi.\nMarco Maccarini \u00e8 nato a Torino e ha una sorella maggiore, Marzia, attrice di improvvisazione teatrale.\nAll'et\u00e0 di 17 anni, insieme all'amico Beppe Risso forma i \"Cabaret Baudelaire\" suonando per le vie di Torino. Si iscrive all'Istituto Grafico Pubblicitario \"Albe Steiner\" ma abbandona gli studi per trasferirsi in Inghilterra. Torna in Italia per gli obblighi di leva e sceglie di effettuare il servizio civile, che svolge presso il manicomio di Novara. \nIn questo periodo affronta anche i provini per \"Cercasi VJ\" e diventa un vj di MTV.\nCarriera televisiva.\nGli inizi.\nIl suo primo programma per MTV \u00e8 \"MTV Sports\", con il quale gira per l'Italia alla ricerca degli sport pi\u00f9 bizzarri. Dopodich\u00e9 insieme a Giorgia Surina si trasferisce negli studi di Londra per condurre \"Select\".\n\"Total Request Live\".\nNel 1999 la coppia ritorna a Milano per condurre il programma \"Total Request Live\".\nDopo una prima stagione che riscuote successo, nell'estate del 2000 decide di partire insieme alle Kris &amp; Kris nel continente americano per condurre \"MTV On the Beach\", per poi ritornare a Milano per condurre la nuova stagione di \"TRL\".\nNel 2001 oltre a \"TRL\" conduce insieme a Nan\u00e0 un nuovo programma \"Say What?\", sempre per MTV, dove alcuni concorrenti si sfidano a colpi di karaoke giudicati dal pubblico e da una giuria di qualit\u00e0. La successiva estate conduce di nuovo \"MTV On the Beach\" questa volta da Ibiza insieme a Valeria Bilello e Francesco Mandelli. Condurr\u00e0 \"TRL\" fino al 2004.\nViene chiamato da Andrea Salvetti a condurre l'anteprima del \"Festivalbar 2002\"\nNel 2003 \u00e8 alla conduzione di \"Yo! MTV Raps\" in onda tutti i luned\u00ec in seconda serata.\nNel 2003 conduce insieme a Giancarlo Magalli il \"Dopofestival\" di Sanremo e l'anteprima del Festival dal titolo \"Perch\u00e8 Sanremo \u00e8 Sanremo\".\nL'arrivo al \"Festivalbar\".\nNello stesso anno si ritrova al \"Festivalbar 2003\", questa volta nel ruolo di conduttore della manifestazione insieme a Michelle Hunziker. Sempre su MTV partecipa insieme a Simone Patrizi per quattro puntate ad \"MTV On the Beach\" sulle nevi francesi.\nIn tour con \"TRL\".\nOltre a TRL Maccarini \u00e8 impegnato su altri fronti: prima a teatro con la L.I.I.T (Lega Italiana Improvvisazione Teatrale) con la quale mette in scena uno spettacolo \"Legami e legumi\", e poi sempre su MTV con \"Comedy Lab\".\nNel maggio 2004 riceve insieme a Michelle Hunziker e Andrea Salvetti il Telegatto per il \"Festivalbar 2003\", premiato come miglior programma musicale dell'anno.\nOltre a essere protagonista di uno degli spot della TIM, viene confermato per il secondo anno conduttore ufficiale del \"Festivalbar\", questa volta al fianco della cantante Irene Grandi.\nNel 2005 \u00e8 protagonista della seconda edizione di \"Comedy Lab\". Nell'autunno diventa testimonial insieme a Marco Melandri della Campagna \"I Am What I Am\" della Reebok.\nLe Iene.\nNel 2007 entra a far parte del cast de Le Iene come inviato, mentre il 2 marzo \u00e8 uno dei 5 membri della Giuria di Qualit\u00e0 dei Giovani del Festival di Sanremo 2007.\nAgli inizi di novembre diventa telecronista di Sky Sport, per cui commenta i combattimenti dell'Ultimate Fighting Championship. Nello stesso mese presenta a Torino la festa per il giornale La Stampa insieme a Cristina Chiabotto, e partecipa come special guest al video di Irene Grandi \"Sono come tu mi vuoi\".\nIl ritorno su MTV.\nNel maggio 2008 dopo due anni di assenza, torna su MTV col programma Best Driver, il nuovo quiz della rete che testa i giovani sul tema dell'educazione stradale.\nInoltre da giugno, su Radio Monte Carlo \u00e8 alla conduzione di \"RMC Magazine\" insieme a Lucilla Agosti.\nNel 2009 e nel 2010 \u00e8 alla conduzione di Mentre eri via su Real Time, nel 2011 a quella di Sfide di condominio - Best of the Block su Cielo (nello stesso anno \u00e8 anche in giuria al Festival di Castrocaro), nel 2012 e 2013 a quella di Best of the Block Reloaded su Deejay TV.\nDal 2013 al 2015 presenta #hashtag# su LaEffe tv.\nDal 2014 \u00e8 speaker di R101 e nello stesso anno fonda una band musicale di post-liscio, la \"Orchestra spettacolo Ugo Boni\" con Andy Fluon e Roberta Carrieri. Il gruppo propone brani dal repertorio classico ballabile e inediti, rivisitati in chiave elettronica.\nNella stagione 2018 - 2019 \u00e8 speaker di Radio Italia, tutti i giorni feriali.\nAmici di Maria De Filippi.\nDa settembre 2015 \u00e8 stato docente di canto nel talent show Amici di Maria De Filippi insieme a Rudy Zerbi, Carlo Di Francesco, Fabrizio Moro e Alex Braga. Successivamente \u00e8 stato sostituito da Boosta dei Subsonica."}
{"id": "548946", "revid": "729019", "url": "https://it.wikipedia.org/wiki?curid=548946", "title": "Nodo di Hensen", "text": "In embriologia si chiama nodo di Hensen o nodo cefalico la parte terminale della linea primitiva localizzata sulla placca neurale con l'obiettivo di far immigrare il cordoblasto verso il centro dell'embrione in modo che vada ad occupare la posizione opportuna.\n\u00c8 fondamentale sottolineare che spesso la corda dorsale rimane comunicante con l'esterno proprio grazie al nodo cefalico e crea un canale che si estende fino alla cavit\u00e0 sottogerminale, ormai a questo stadio praticamente virtuale."}
{"id": "548948", "revid": "81195", "url": "https://it.wikipedia.org/wiki?curid=548948", "title": "Isoenzimi", "text": ""}
{"id": "548950", "revid": "124740774", "url": "https://it.wikipedia.org/wiki?curid=548950", "title": "Collescipoli", "text": "Collescipoli \u00e8 una frazione del comune di Terni.\nIl paese, abitato da circa 1.090 persone, si trova a 238 m s.l.m. sulla sommit\u00e0 di una bassa collina che si eleva dalla conca ternana. Dista pochi km da Terni, giacendo a SO rispetto al capoluogo, lungo la via Flaminia in direzione di Narni.\nFino all'abolizione delle circoscrizioni avvenuta nel 2014, il territorio ha fatto parte della Circoscrizione III Sud del comune di Terni, con circa 4.000 abitanti distribuiti nelle frazioni, quartieri e localit\u00e0 di Campomaggio, Polymer, Sabbione, vocabolo Carone, vocabolo Collesecozza, vocabolo Contea, vocabolo Macchia di Bussone, vocabolo Morgnano, vocabolo Pantano, vocabolo Settecani, vocabolo Porcivalle, vocabolo Poscargano\nStoria.\nCon il nome di \"Turocelo\" o \"Netriolum\", il paese veniva nominato nella Naturalis Historia di Plinio. Il pagano Sabino, unito da san Valentino in matrimonio alla cristiana Serapia, era originario del luogo.\nNel Medioevo \u00e8 conosciuto con il nome di \"Turritulum\", circondato da possenti mura, un fossato e un ponte levatoio: al suo interno svettavano diverse torri. Nell'XI secolo era feudo di Rapizzone degli Arnolfi, mentre nel XII secolo era dominato da Transarico di Miranda. Nei secoli XIII XIV e XV tale piccolo borgo incastellato diviene obiettivo di dominio militare, proprio per la sua posizione strategica posta leggermente in altura, a seconda dei momenti di potenza economica e militare, ora di Terni, ora di Narni.\nNel 1453 ottiene indipendenza dalle potenti Terni e Narni e diviene una sorta di zona franca o cuscinetto fra le due citt\u00e0, un piccolo borgo autogovernato con il nome di \"Collis Scipionis\", il colle di Scipione, tanto che sulla sommit\u00e0 della Porta Ternana si trova un busto di tale personaggio storico. Nel '500 diventa un tranquillo e autonomo centro rurale \"superpartes\", utilizzato perlopi\u00f9, per alcuni periodi dell'anno, come residenza estiva di alcune nobili famiglie romane, ternane e narnesi, l'arricchimento urbano e artistico infatti si \u00e8 sviluppato grazie anche alla presenza frequente di queste ricche famiglie provenienti dalle limitrofe citt\u00e0.\nCollescipoli ha dato i natali a Giovanni Froscianti (1811-1885), che fu con Garibaldi in tutte le battaglie e ne fu anche il segretario a Caprera.\nIl patrono \u00e8 san Nicola, festeggiato il 9 maggio: la leggenda tramanda che il santo avrebbe difeso Collescipoli dalle orde longobarde (569), tanto che egli fu inserito nello stemma comunale. Fino agli anni ottanta del XX secolo per commemorare il santo si usava accendere i \"focaracci\" in piazza, tradizionali fal\u00f2 che venivano attraversati in salto dai giovani a simbolo di purificazione e rinascita.\nComune autonomo facente parte fino al 1927 della provincia di Perugia, fu accorpato nello stesso anno dall'attuale comune.\nEconomia e manifestazioni.\nGiunto alla XVI edizione nel 2014, durante tutto l'anno viene svolto nelle chiese del paese l'Hermans Festival, manifestazione concertistica in cui il protagonista \u00e8 l'organo Hermans del 1678\nDal 2013 viene svolta nelle vie, nelle piazze e nelle dimore del borgo Jazzit Fest in cui per 3 giorni il paese si trasforma in una cittadella del Jazz con concerti, convegni e incontri.\nA maggio per i festeggiamenti del patrono san Nicola, si tiene la rievocazione medievale \"Ben venga maggio\", dove gustare piatti tipici.\nA settembre si svolge la sagra dello gnocchetto collescipolano, piatto tipico del paese.\nDal 2002 al 2012 la frazione ha inoltre ospitato una sede decentrata della Facolt\u00e0 di Economia dell'Universit\u00e0 di Perugia, trasferita nella citt\u00e0 di Terni dal 2013. Nel 2018 \u00e8 stata inaugurata nel borgo anche una sede distaccata dell'Universit\u00e0 Telematica \"Pegaso\".\nDal 2019, proprio sotto il borgo, \u00e8 sorto un circolo sportivo, il Collescipoli Sporting Club, che vanta 3 campi da padel e un campo da paintball.\nCuriosit\u00e0.\nA Collescipoli \u00e8 conservato il Beccaccino, piccola imbarcazione di circa 4 metri. L'imbarcazione ha una rilevanza storica in quanto Garibaldi la utilizzo per fuggire, anche con l'aiuto di patrioti ternani, da Caprera nel 1867.\nIl beccaccino fu donato da Garibaldi a Barberini i cui eredi a loro volta lo donarono al Comune di Terni."}
{"id": "548952", "revid": "767487", "url": "https://it.wikipedia.org/wiki?curid=548952", "title": "Linea primitiva", "text": "La linea primitiva (detta anche stria primitiva) \u00e8 una struttura che si forma all'inizio della gastrulazione negli embrioni di uccelli, rettili e mammiferi. Pu\u00f2 considerarsi analoga al blastoporo descritto negli anfibi.\n\u00c8 caratterizzata dalla formazione di un solco al centro del disco germinativo, solco generato da un ispessimento dell'ectoderma primario, nel quale si ha una migrazione di cellule ectodermiche ed una invaginazione con una successiva diffusione, a formare un nuovo foglietto embrionale, detto mesoderma laterale o terzo foglietto embrionale. Nell'estremit\u00e0 anteriore del solco si forma il nodo di Hensen (paragonabile al labbro dorsale del blastoporo degli anfibi) che permette la formazione del mesoderma assile."}
{"id": "548967", "revid": "1974457", "url": "https://it.wikipedia.org/wiki?curid=548967", "title": "Sezione (geometria descrittiva)", "text": "Una sezione, nella geometria descrittiva, indica una condizione d'incidenza tra due elementi geometrici. Per inciso indica un elemento geometrico che pu\u00f2 essere ottenuto, rispettivamente:\nNomenclatura della sezione.\nSecondo la giacitura del piano \u03b1 che seziona un solido K, la sezione che viene ottenuta pu\u00f2 essere chiamata, rispettivamente:\nInoltre, la figura piana che si ottiene come sezione di un piano \u03b1 con un solido K, pu\u00f2 essere chiamata, rispettivamente: longitudinale, quando \u03b1 passa per l'asse di K, e trasversale quando \u03b1 \u00e8 ortogonale all'asse di K.\nSezioni in grafica.\nLa sezione in grafica rappresenta un oggetto (o un edificio, o un essere vivente, ecc.) come se uno o pi\u00f9 piani regolari avessero tagliato una parte, che viene esclusa dalla rappresentazione. Le sezioni pi\u00f9 comuni sono quelle orizzontali (tipica \u00e8 la pianta) e verticali (spaccato). A volte pi\u00f9 sezioni vengono combinate con un'assonometria: in quel caso si parla di spaccato assonometrico."}
{"id": "548969", "revid": "1889177", "url": "https://it.wikipedia.org/wiki?curid=548969", "title": "Rifugio alpino", "text": "Un rifugio alpino (oppure \"rifugio di montagna\") \u00e8 un edificio collocato in zone montane, di solito lontano dai centri abitati, destinato a ospitare gli alpinisti e gli escursionisti che frequentano la montagna. Dispone di solito di servizi alberghieri di base: bagni, cucina, stanze da letto e sale da pranzo per vitto e alloggio. La persona responsabile che se ne occupa, il gestore che ha la custodia si definisce rifugista.\nCaratteristiche.\nI rifugi alpini sono nati per aiutare i viandanti che in passato attraversavano le Alpi e avevano bisogno di luoghi dove trascorrere la nottata e rifugiarsi in caso di condizioni meteorologiche avverse. Per poter trascorrere la notte \u00e8 spesso richiesto l'utilizzo di un saccolenzuolo, alternativamente al sacco a pelo.\nNegli ultimi decenni con lo sviluppo del turismo di montagna i rifugi sono diventati piccoli alberghi che, pur offrendo in molti casi solo servizi essenziali, ospitano non solo alpinisti ed escursionisti, ma anche turisti desiderosi di consumare un pasto durante una breve gita in montagna o durante una giornata passata sugli sci.\nMolti rifugi nelle Alpi hanno all'interno stesso della struttura, o nelle vicinanze, un apposito locale invernale, che permette al turista di avere un posto per rifugiarsi e/o pernottare anche nella stagione invernale, ovvero quando il rifugio \u00e8 solitamente chiuso.\nIl rifugio \u00e8, generalmente, di propriet\u00e0 del Club Alpino della nazione in cui \u00e8 collocato; per esempio, in Italia, la maggior parte dei rifugi sono propriet\u00e0 del Club Alpino Italiano, ed alcuni dell'Associazione Nazionale Alpini.\nStoria.\nL'Italia vanta il pi\u00f9 alto rifugio alpino d'Europa: \u00e8 la capanna Regina Margherita ( s.l.m.), situata sulla punta Gnifetti del Monte Rosa (questo rifugio \u00e8 propriet\u00e0 della sede centrale del CAI, ma \u00e8 in gestione alla sezione di Varallo Sesia). Il rifugio pi\u00f9 antico d'Italia \u00e8 invece il rifugio Giuseppe Garibaldi sul Gran Sasso d'Italia.\nDenominazione.\nRifugio o capanna.\nNella Svizzera italiana e nella zona delle Alpi Pennine settentrionali si indicano le strutture qui descritte con il termine \"capanna\" mentre, con il termine \"rifugio\", si intendono strutture pi\u00f9 spartane, normalmente molto pi\u00f9 piccole, che comunque offrono all'escursionista un tetto per ripararsi dalle intemperie e un tavolo, una cucina, e un giaciglio al coperto.\nCapanna speleologica.\nIn alcune regioni si intende con \"capanna speleologica\" un rifugio dedicato esclusivamente all'attivit\u00e0 speleologica. Esempi di questo tipo di rifugio sono la capanna Morgantini e la capanna Saracco-Volante nel massiccio del Marguareis in Piemonte.\nBivacco.\nCon il termine \"bivacco\" si intende invece un rifugio alpino di dimensioni e funzionalit\u00e0 ridotte, quasi esclusivamente al pernotto o a protezione da intemperie con al pi\u00f9 altri servizi base di vitto e telecomunicazione.\nClassificazione.\nI rifugi vengono in genere classificati secondo vari parametri: altezza, dislivello da superare a piedi per raggiungerlo, servizi offerti, ecc.\nClassificazione dei rifugi italiani.\nIl regolamento del Club Alpino Italiano prevede la suddivisione dei rifugi in 5 categorie:\nIl regolamento stabilisce altres\u00ec che questa classificazione ha valore solo all'interno del CAI stesso. \nAlcune legislazioni regionali (ad esempio, Piemonte e Emilia-Romagna) prevedono una suddivisione ulteriore in rifugi escursionistici (corrispondenti alla categoria A) e rifugi alpini (corrispondenti alle categorie B, C, D e E). In particolare, il rifugio escursionistico \u00e8 una struttura situata in luoghi favorevoli alle escursioni, anche in prossimit\u00e0 di centri abitati, e di facile raggiungibilit\u00e0 con normali mezzi meccanici, mentre il rifugio alpino \u00e8 situato in zone isolate di montagna, raggiungibili mediante sentieri, mulattiere, ecc.\nLa regione Piemonte, comunque, mantiene anche una suddivisione pi\u00f9 dettagliata, analoga alla suddivisione dei rifugi, maggiormente definita nelle caratteristiche di appartenenza:\nAnche la provincia autonoma di Trento introduce una distinzione tra \"rifugio alpino\" e \"rifugio escursionistico\". Secondo questa distinzione, un rifugio si pu\u00f2 classificare come \"escursionistico\" se si verifica almeno una delle seguenti condizioni:"}
{"id": "548971", "revid": "17654", "url": "https://it.wikipedia.org/wiki?curid=548971", "title": "Gaetano Caffarelli Maiorano", "text": ""}
{"id": "548976", "revid": "17654", "url": "https://it.wikipedia.org/wiki?curid=548976", "title": "Gaetano Majorano", "text": ""}
{"id": "548978", "revid": "17654", "url": "https://it.wikipedia.org/wiki?curid=548978", "title": "Caffariello", "text": ""}
{"id": "548980", "revid": "212348", "url": "https://it.wikipedia.org/wiki?curid=548980", "title": "USS Gander", "text": ""}
{"id": "548982", "revid": "212348", "url": "https://it.wikipedia.org/wiki?curid=548982", "title": "USS Ganges NCC-72454", "text": ""}
{"id": "548985", "revid": "339392", "url": "https://it.wikipedia.org/wiki?curid=548985", "title": "USS Ganges (NCC-72454)", "text": ""}
{"id": "548989", "revid": "212348", "url": "https://it.wikipedia.org/wiki?curid=548989", "title": "USS Mekong NCC-72617", "text": ""}
{"id": "548991", "revid": "339392", "url": "https://it.wikipedia.org/wiki?curid=548991", "title": "USS Mekong (NCC-72617)", "text": ""}
{"id": "548993", "revid": "212348", "url": "https://it.wikipedia.org/wiki?curid=548993", "title": "USS Orinoco NCC-72905", "text": ""}
{"id": "548994", "revid": "1645873", "url": "https://it.wikipedia.org/wiki?curid=548994", "title": "Ghinda", "text": "Ghinda (in tigrino \u130a\u1295\u12f3\u12d5) \u00e8 una cittadina dell'Eritrea, capoluogo del distretto omonimo, nella regione del Mar Rosso Settentrionale.\n\u00c8 situata tra Asmara e Massaua, vicino alla sorgente del Sabarguma. La presenza di fonti d'acqua permette alla citt\u00e0 di essere tra i maggior centri di produzione ortofrutticola.\nLa coltura tipica \u00e8 il limone, pianta che fu introdotta da Carlo Cavanna, direttore della costruzione della prima ferrovia eritrea, durante l'occupazione italiana."}
{"id": "548995", "revid": "339392", "url": "https://it.wikipedia.org/wiki?curid=548995", "title": "USS Orinoco (NCC-72905)", "text": ""}
{"id": "548997", "revid": "125433414", "url": "https://it.wikipedia.org/wiki?curid=548997", "title": "Libro di Daniele", "text": "Il Libro di Daniele (, \"Daniy'\u00e8l\"; ; ) \u00e8 un testo contenuto nella Bibbia ebraica (Tanakh) e nell'Antico Testamento di quella cristiana. Il Canone ebraico annovera il libro di Daniele tra i Ketuvim, quello cristiano tra i libri profetici. Esso descrive alcune vicende ambientate nell'esilio di Babilonia (587-538 a.C.) del profeta Daniele, saggio ebreo che rimane fedele a Dio, e visioni apocalittiche preannuncianti il Figlio dell'Uomo-Messia e il regno di Dio.\nSecondo l'ipotesi maggiormente condivisa dagli studiosi, la redazione definitiva del libro \u00e8 avvenuta in Giudea in epoca maccabea, circa al tempo della morte di Antioco IV Epifane, avvenuta nel 164 a.C. (\"Questi e altri dati spingono a collocare ragionevolmente il libro di Daniele nel 165 a.C.\") Il libro, infatti, contiene riferimenti storici attribuibili all'et\u00e0 ellenistica dei Seleucidi e mostra, dal punto di vista letterario, caratteristiche ritenute tardive quali la presenza dei generi letterari haggadico e apocalittico e, da quello teologico, un'angelologia molto sviluppata e la risurrezione corporea dei morti.\n\u00c8 scritto in ebraico ma contiene una estesa sezione in aramaico ().\nLe versioni greche (la \"Settanta\" e Teodozione) e la Peshitta siriaca contengono anche alcune sezioni assenti nel testo masoretico (Preghiera di Azaria e Cantico dei tre giovani nella fornace; Storia di Susanna; Bel e il Drago), per le quali si ipotizza un originale semitico.\nGeneralit\u00e0.\nL'esegesi critica moderna ritiene Daniele uno scritto tardivo, di molto posteriore ad altri libri profetici quali Geremia ed Ezechiele.\nSi pensa che sia stato scritto durante la persecuzione di Antioco IV di Siria, per infondere coraggio agli Ebrei cui era stato vietato di praticare la propria religione. Pi\u00f9 che testo profetico sarebbe quindi un libro apocalittico, di un genere fiorito in et\u00e0 ellenistica a partire dal III secolo a.C.. Come nel caso dei libri di questo tenore, esso opera distinzioni nette tra bene e male, tra Dio e i demoni, tra buoni e cattivi, promettendo la vittoria finale dei primi e la condanna definitiva dei secondi.\nNella versione pi\u00f9 ampia (detta dei \"Settanta\") il libro di Daniele \u00e8 compilato da originali noti in tre diverse lingue:\nL'attuale collocazione del capitolo 13, dovuta a san Girolamo, \u00e8 narrativamente incongrua perch\u00e9 nell'episodio compare un Daniele giovinetto mentre nei capitoli precedenti \u00e8 gi\u00e0 anziano. Nel testo greco di Teodozione, infatti, il capitolo 13, contenente l'episodio di Susanna, precede tutto il resto del testo, e svolge la funzione di introdurre la figura di Daniele, giudice saggio e fedele sin dall'adolescenza. Questa collocazione conferiva al libro una struttura concentrica, in cui il testo \"greco\" (ma anch'esso originariamente scritto in aramaico o in ebraico) formava una cornice, che includeva il testo ebraico, che a sua volta include il testo aramaico. Il testo aramaico, a sua volta ha una struttura concentrica, il cui centro \u00e8 la preghiera di Nabuccodonosor (4,31-34).\nI frammenti di Daniele trovati a Qumran testimoniano che la natura bilingue (aramaico/ebraico) del testo esisteva gi\u00e0 nel I secolo a.C. e che il testo era molto simile a quello attuale. Bench\u00e9 a Qumran non siano stati trovati frammenti delle sezioni pervenute solo in greco, gli studiosi non dubitano della loro antichit\u00e0. \nLe sezioni in greco non sono contenute nel canone ebraico e perci\u00f2 sono considerate \"apocrife\" dalle chiese protestanti; sono per\u00f2 considerate canoniche dalla chiesa ortodossa e da quella cattolica, che le inserisce fra i libri deuterocanonici.\nStoria testuale.\nIl testo ebraico masoretico (il cui pi\u00f9 antico manoscritto, il Codice di Leningrado, risale solo al 1008 d.C.) ha trovato una buona conferma nei frammenti trovati a Qumran e risalenti ad oltre un millennio prima. La traduzione greca detta di Teodozione \u00e8 anch'essa una traduzione fedele di un testo proto-masoretico, ma probabilmente \u00e8 anteriore a Teodozione (viene utilizzata anche nelle citazioni del Nuovo Testamento) e fu semplicemente inserita da lui nella sua Bibbia greca. \nL'antica traduzione greca della Settanta precede quella detta di Teodozione e presenta perlopi\u00f9 delle limitate differenze, talvolta supportate dai frammenti di Qumran. Vi sono, per\u00f2, alcune discrepanze importanti nei capitoli 4-6 e ci\u00f2 ha portato ad ipotizzare che essa sia la traduzione di un testo ebraico diverso da quello masoretico, e forse leggermente pi\u00f9 antico. L'antica versione greca venne rimpiazzata da quella di Teodozione negli stessi manoscritti della Settanta ed \u00e8 sopravvissuta solo tramite un manoscritto della biblioteca Chigi e tramite il papiro 967, oltre che nelle traduzione siriaca letterale della LXX fatta da Paolo di Tella.\nLa storia del testo \u00e8 stata fonte di molteplici discussioni. Oggi la grande maggioranza degli studiosi ritiene che le visioni dei capitoli 8-12 siano di epoca maccabea, mentre i racconti dei primi capitoli dipendano da tradizioni dei secoli precedenti. Nonostante la sua organizzazione per episodi, debolmente collegati da annotazioni cronologiche, il libro ha una struttura unitaria, particolarmente evidente nella parte aramaica, organizzata in modo concentrico attorno alla preghiera di Nabucodonosor (4,31-34), molto simile alla preghiera di Nabonide, un testo trovato frammentario a Qumran.\nUn altro motivo unificante il libro \u00e8 la figura di Daniele descritta in analogia a quella di Giuseppe:\nQuesto parallelismo \u00e8 verosimilmente funzionale a sottintendere un altro parallelismo nel prosieguo dei tempi: il ritorno del popolo ebraico nella terra promessa (dall'Egitto e da Babilonia) e un futuro glorioso (il regno di Davide/Salomone per Giuseppe; quello del Figlio d'Uomo per Daniele). \nSi osservi che nel canone ebraico il libro di Daniele \u00e8 collocato subito prima di quello di Esdra, con cui \u00e8 collegato in vari modi. Mentre Daniele si apre con la sottrazione degli arredi del Tempio da parte di Nabucodonosor, Esdra inizia raccontando la loro restituzione da parte di Ciro. La redazione bilingue di entrambi i testi e una stessa struttura letteraria, poi, fornirebbe secondo Wesselius un ulteriore collegamento.\nQuesti indizi motivano alcuni studiosi a ritenere che le vistose discontinuit\u00e0 del testo siano un artificio letterario e a ritornare all'ipotesi di una storia testuale breve e con un solo autore, ma collocata in epoca maccabea.\nGenere letterario.\nNella Bibbia ebraica (la Tanakh) il libro di Daniele \u00e8 collocato nella terza parte, dedicata agli Scritti (\"Ketubim\"). Per i cristiani, invece, esso si trova nel corpus profetico, come opera del quarto fra i profeti maggiori. Ci\u00f2 significa che i cristiani hanno privilegiato la sua lettura come profezia cristologica. \nLa parte aramaica e quella greca hanno un carattere narrativo e gli esegeti hanno spesso cercato somiglianze con i racconti di corte (\"court tales\") di altri libri biblici (Giuseppe ed Ester) o di altre letterature semitiche antiche. Il Libro di Daniele avrebbe riutilizzato una raccolta di racconti, nata fra i giudei della diaspora, in cui il tema pagano della rivelazione del futuro tramite sogni sarebbe stato rielaborato per introdurvi la necessit\u00e0 di una interpretazione illuminata da IHWH e concessa solo ai suoi fedeli. In questo senso, quindi, la parte narrativa \u00e8 un testo unitario di tipo sapienziale: costituisce soprattutto un'apologia della superiorit\u00e0 del monoteismo. \nLa parte ebraica, invece, ha molte affinit\u00e0 con la letteratura apocalittica giudaica. La maggior parte di queste opere sono apocrife, non canoniche. Fra esse si segnalano l'Enoch etiope, il Testamento dei Dodici Patriarchi, l'Apocalisse siriaca di Baruc e il Libro dei Giubilei. Nella Bibbia solo i libri di Gioele e di Zaccaria e per il Nuovo Testamento l'Apocalisse di Giovanni possono essere considerati appartenenti, come Daniele, alla letteratura apocalittica.\nLe caratteristiche principali di questo tipo di opere sono:\nSuddivisione del testo.\nTradizionalmente il Libro di Daniele viene suddiviso in due parti in base alle caratteristiche pi\u00f9 evidenti del contenuto: i primi 6 capitoli sembrano pi\u00f9 storici/narrativi e i secondi 6 pi\u00f9 profetici/apocalittici. Questa suddivisione, per\u00f2, non rispetta la cronologia indicata nel testo, secondo la quale i capitoli 7 e 8 dovrebbero precedere i capitoli 5 e 6. In realt\u00e0 il testo ha una struttura pi\u00f9 unitaria in cui anche i capitoli \"profetici\" sono utili per interpretare correttamente i capitoli \"storici\".\nI primi 6 capitoli.\nNei primi 6 capitoli si racconta la storia di Daniele, deportato giovinetto a Babilonia al tempo di Ioiakim re di Giuda, e presentato subito come l'ebreo esemplare (come lo hanno definito i biblisti), che anche a corte si rifiuta categoricamente di violare le norme alimentari prescritte dalla sua religione (cap. 1). Nel capitolo 2 egli scioglie l'enigma del sogno di Nabucodonosor, rappresentato dalla celebre statua con il capo d'oro, il petto e le braccia d'argento, il ventre e le cosce di bronzo, le gambe di ferro e i piedi di ferro ed argilla. L'immagine \u00e8 talmente famosa da essere stata ripresa anche da Dante Alighieri nella Divina Commedia, nella descrizione del Veglio di Creta:\nIn effetti i quattro metalli rappresentano quattro imperi (quello neo-babilonese, quello persiano, quello macedone-greco di Alessandro Magno, quello siriano ellenistico dei Seleucidi per alcuni, o l'impero romano secondo altri movimenti religiosi), mentre i piedi in parte di ferro e in parte d'argilla alludono, secondo alcuni, forse al matrimonio tra Antioco II di Siria e Berenice d'Egitto, secondo altri all'impero romano, secondo altri ancora potrebbe riferirsi all'impero britannico che domin\u00f2 sulla Palestina agli inizi del novecento.\nIl capitolo 3 descrive il famoso episodio dei tre giovani nella fornace, con il celebre \"Cantico di Azaria, Anania e Misaele\" che \u00e8 tra le fonti ispiratrici del \"Cantico delle Creature\" di Francesco d'Assisi.\nNel capitolo 4 parla Nabucodonosor in prima persona, descrivendo il \"sogno del grande albero\". Invece il capitolo 5 presenta una cesura netta, perch\u00e9 il re non \u00e8 pi\u00f9 Nabucodonosor ma Baldassar, un suo discendente, e Daniele \u00e8 ormai anziano. L'episodio qui narrato \u00e8 anch'esso celeberrimo, immortalato tra l'altro da Rembrandt ne \"Il festino di Baltassar\", olio su tela ora alla National Gallery di Londra: il re, offuscato dai fumi dell'alcool, si mette a banchettare negli arredi sacri derubati al Tempio di Gerusalemme, compiendo un grave sacrilegio, e subito compaiono dal nulla delle dita che scrivono le tre parole \u00abMene, Teqel, Peres\u00bb, cio\u00e8 \u00abmisurare, pesare, dividere\u00bb. \u00c8 Daniele a decifrare l'enigma, annunciando al re il terribile decreto divino: Dio ha misurato i giorni del re e vi ha posto fine; \u00e8 stato pesato sulla bilancia e trovato leggero; il suo regno sar\u00e0 diviso e dato ai Medi e ai Persiani. La profezia si compie puntualmente.\nNel capitolo 6 infine c'\u00e8 la prima versione dell'episodio di Daniele nella fossa dei leoni (la seconda versione \u00e8 nel capitolo 14).\nLe profezie.\nI capitoli 7-12 rappresentano una diversa sezione, caratterizzata da una serie di visioni, definite \"notturne\"; il libro entra cos\u00ec nella sua parte pi\u00f9 propriamente apocalittica.\nLa prima (capitolo 7) \u00e8 quella delle \"quattro bestie\". Anche queste bestie simboleggiano in effetti dei regni, e c'\u00e8 posto anche per Antioco IV Epifane (Epifane = \"manifestazione di Zeus in Terra\"), il persecutore degli Ebrei che avevano storpiato il suo nome in Epimane (= \"il pazzo\"), e contro cui insorsero i fratelli Maccabei.\nBen pi\u00f9 importante, anche in vista della lettura cristologica che ne ha fatto il Nuovo Testamento, \u00e8 la visione dell\"Antico dei giorni\" e del \"Figlio dell'Uomo\" (titolo che Ges\u00f9 applic\u00f2 a se stesso). Le successive visioni sono quella dell'ariete e del capro e quella delle settanta settimane (vedi pi\u00f9 sotto), composte da anni e non da giorni, ricordata anche da Alessandro Manzoni:\nInfine, il capitolo 11 contiene la successione dei sovrani fino alla morte del re Antioco, importante per datare il libro, mentre il capitolo 12 \u00e8 il pi\u00f9 \"apocalittico\" di tutti, trattando della risurrezione finale e degli ultimi tempi. Un testo destinato a dare speranza ai confratelli, in un'epoca di fiera persecuzione.\nL'\"appendice\" deuterocanonica.\nI capitoli 13 e 14, considerati canonici dalla Chiesa cattolica e dalle chiese Ortodosse, ma non da Ebrei e Riformati, contengono due episodi molto noti. Il primo \u00e8 la storia di Susanna, che pi\u00f9 volte ha ispirato gli artisti ed \u00e8 la parabola del giusto innocente, accusato ingiustamente ma salvato dal Signore per mezzo di un suo inviato, in questo caso il fanciullo Daniele. Nella Septuaginta questo capitolo \u00e8 posto per primo nel Libro di Daniele, in accordo con l'et\u00e0 del profeta. Venne posto dopo il testo ebraico e aramaico nella Vulgata di Sofronio Eusebio Girolamo, che traduceva un testo biblico ebraico proto-masoretico, in cui i due capitoli deuterocanonici erano ovviamente assenti. Girolamo riferisce le obiezioni ebraiche contro questi testi, ma nei suoi ultimi scritti chiarisce di accettarne la canonicit\u00e0. La collocazione narrativamente incongrua adottata da Girolamo, diede al testo di Susanna un carattere di \"appendice\", totalmente assente nella Bibbia greca.\nNel secondo capitolo deuterocanonico, compare un Daniele anziano, in accordo con la posizione di questo capitolo, che concludeva il libro di Daniele nella bibbia greca. Egli compie due grandi imprese sotto il regno di Ciro il grande: prima smaschera l'inganno dei sacerdoti del dio Bel che di notte consumavano i cibi offerti all'idolo e l'indomani affermavano che erano stati mangiati dal dio, e poi uccide il drago adorato dai babilonesi. Per questo Daniele finisce di nuovo nella fossa dei leoni, ma un angelo del Signore chiude la bocca alle fiere e ordina ad Abacuc il profeta di sfamare Daniele nella fossa. Alla fine Ciro lo fa liberare e proclama la grandezza del Dio d'Israele. Secondo l'ordine dei libri biblici della Septuaginta questa proclamazione concludeva l'antico testamento.\nQueste storie, che mettono in luce la protezione che Dio accorda al giusto, qualificano Daniele come scopritore di imposture, in accordo con il resto del libro in cui si condanna la pretesa degli imperatori di esigere culto divino. Nella Septuaginta questi due capitoli in greco includono il testo originalmente ebraico, che a sua volta include i capitoli il cui testo ci \u00e8 pervenuto solo in aramaico.\nStoricit\u00e0.\nSulla storicit\u00e0 degli eventi narrati nel libro di Daniele vi sono state (e vi sono) molte controversie. Infatti Daniele (Dan'el) compare nei testi di Ras Shamra come il prototipo di giudice giusto e saggio e in questo senso farebbe riferimento a lui anche il profeta Ezechiele, che lo assimila a No\u00e8 e a Giobbe (14,14 e 28,3). Potrebbe, dunque, essere un personaggio esemplare utilizzato come tale nelle letterature del Vicino Oriente antico (come re Art\u00f9 nei romanzi del ciclo Bretone). Ci\u00f2 contribuirebbe a spiegare come mai nel canone ebraico il Libro di Daniele non sia considerato un libro storico o profetico, ma faccia invece parte degli \"Scritti\" (ketuvim), testi considerati ispirati da Dio ma di natura letteraria (si pensi ad esempio ai Salmi).\nNabonide e Baldassarre.\nI dati storici contenuti nel testo, soprattutto nei capitoli 1-6, sono stati al centro di numerose controversie. In Dan si cita \"re Baldassarre\", che i testi caldei citano come figlio dell'ultimo sovrano della dinastia, Nabonide (Nabonedo) e lo ricordano come capo delle truppe babilonesi all'epoca della campagna di Ciro in Mesopotamia. Se Baldassarre non fu mai il vero re \u00e8 per\u00f2 probabile che egli venne associato al trono del padre quando questi era ancora in vita (un uso comune nell'Antico Vicino Oriente per preparare la successione) ed ebbe la reggenza per alcuni anni, mentre il padre era a Tema, in Arabia, per curare una grave malattia. La memoria dell'autore biblico dunque si riferirebbe a questa reggenza. La datazione dell'inizio delle visioni notturne del profeta in Dan va evidentemente riferita al primo anno della reggenza di Baldassarre.\nA sostegno della storicit\u00e0 di tale reggenza vi \u00e8 anche Daniele 5:29 in cui il \"re Baldassarre\" promette al profeta giudeo di \"costituirlo come terzo governante del regno\" dopo aver interpretato la divina scritta su un muro del palazzo, lasciando intendere, dunque, che lui stesso non era il primo ma il secondo \"governante\" del regno.\nAlcune conferme.\nPer quanto Baldassarre, allo stato delle conoscenze attuali, non risulti sia mai stato formalmente incoronato, gli storici greci Erodoto e Senofonte ci confermano che Babilonia fu presa dai Persiani mentre era in corso una festa religiosa, senza quasi che gli abitanti se ne rendessero conto. Proprio come racconta il capitolo del libro di Daniele.\nDario il Medo?\nIl versetto , in cui compare come nuovo re di Babilonia un certo \"Dario il Medo\", \u00e8 sconcertante dal punto di vista storico dato che un re dei Medi con questo nome \u00e8 sconosciuto. Si potrebbe pensare che l'autore biblico confonda Ciro con il suo successore Dario I, figlio di Istaspe, satrapo dell'Ircania, che regn\u00f2 dal 521 al 486 a.C. Infatti in Dan si accenna al fatto che questo Dario il Medo riorganizz\u00f2 l'impero in satrapie: proprio ci\u00f2 che storicamente ha fatto Dario I (Ciro e suo figlio Cambise erano invece dei conquistatori). Questa proposta, comunque, non spiega perch\u00e9 Dario sia detto \"medo\".\nSi potrebbe, allora, avanzare l'ipotesi che questo Dario il Medo non sia altro che un governatore del regno di Babilonia, costituito da Ciro il Grande. Alcune opere di consultazione, infatti, propendono per l'identificazione di Dario il Medo con Gubaru (di solito identificato con il Gobria della \"Ciropedia\" di Senofonte), che conquist\u00f2 Babilonia e ne divent\u00f2 governatore per conto di Ciro il Grande. Non c'\u00e8 difficolt\u00e0 a supporre che Gubaru fosse di stirpe meda perch\u00e9 Ciro stesso era medo per parte di madre ed era diventato re anche dei medi al posto di suo nonno Astiage con il consenso e l'aiuto di parte dell'aristocrazia meda. Le prove addotte sono in sintesi le seguenti:\nA sostegno di questa ipotesi viene osservato che, nei rapporti con i sudditi babilonesi, Ciro era \"re di Babilonia, re delle nazioni\", sostenendo in tal modo che l'antica dinastia di monarchi babilonesi rimaneva ininterrotta ed \"egli lusingava la loro vanit\u00e0, si assicurava la loro lealt\u00e0\" dando il titolo formale di re al satrapo, come in questo caso al satrapo Gobria che rappresentava l'autorit\u00e0 sovrana dopo la partenza del re.\nLa successione dei re persiani.\nSeguendo la prima ipotesi che vede \"Dario il medo\" come Dario I (figlio di Istaspe), la successione dei re persiani presenterebbe delle gravi incongruenze rispetto alle conoscenze storiche attuali. In Dan Ciro \u00e8 presentato come successore di Dario, invece Dario I sal\u00ec al potere quattro anni dopo la morte di Ciro il Grande. L'inesattezza si annulla se a Dario si sostituisce Ciassare o suo figlio Astiage. In Dan Dario \u00e8 chiamato \"figlio di Serse\", ma era esattamente il contrario: Serse (l'Assuero del Libro di Ester) era figlio di Dario.\nOvviamente, tutta la serie di incongruenze storiche si annulla con la molto pi\u00f9 probabile seconda ipotesi, ossia, quella che vede il biblico \"Dario il medo\" come Gubaru, il governatore caldeo della Babilonia.\nI testi deuterocanonici.\nTali testi, non contenuti dalla Bibbia ebraica e in quella protestante (nella cui visione scritturale vengono definiti \"apocrifi\"), narrano gli episodi di Susanna, dei sacerdoti di Bel e del drago; sono privi di riferimenti precisi che li rendano episodi storicamente accertabili. L'unico elemento accostabile storicamente a un mito preesistente, ma privo di indicazioni cronologiche, \u00e8 quello del drago ucciso da Daniele con un impasto di pece, grasso e peli; presumibilmente si tratta del mitico \"Mus-Hus\", il dragone rappresentato ai piedi del dio Marduk, il protettore di Babilonia e custode delle porte della citt\u00e0. La sua uccisione rappresenterebbe il trionfo dell'unico Dio JHWH sugli dei caldei. L'unico dato suscettibile di riscontri cronologici \u00e8 in Dan ; un episodio collocato durante il regno di Ciro (= post 538 a.C.), in cui si cita Abacuc come contemporaneo di Daniele, ma il profeta che port\u00f2 questo nome fu attivo verso la fine del VII secolo a.C. Bench\u00e9 una tradizione iraniana riporti che il profeta sia morto ai tempi di Ciro proprio in Iran e ne indichi il mausoleo tuttora esistente, tale tradizione sembra improbabile ed \u00e8 forse pi\u00f9 semplice supporre che l'autore del testo deuterocanonico non avesse interesse per la verosimiglianza storiografica e introducesse la figura di Abacuc per altri motivi. \nIl particolare irriverente per cui il profeta viene trasportato sollevandolo per i capelli \u00e8 una citazione implicita di ; un passo in cui il profeta Ezechiele immagina di essere trasportato a Gerusalemme da un angelo che lo tiene per i capelli. Dato che quella di Ezechiele \u00e8 dichiarata esplicitamente una \"visione\", anche qui l'autore biblico potrebbe star segnalando che l'episodio deve essere inteso in termini metaforici e non letterali. La scelta di Abacuc come soccorritore di Daniele \u00e8 probabilmente dovuta al fatto che il profeta proclam\u00f2 che \"il giusto vivr\u00e0 per la sua fede\". Il \"cibo\" portato da Abacuc \u00e8 \"chiaro simbolo di quella parola divina che libera e d\u00e0 vita\". In particolare Abacuc attesta un termine alle sofferenze dei giusti (si veda )\nL'eventuale inesattezza storiografica non inficia il significato religioso del testo. Non bisogna perdere di vista il fatto che il libro di Daniele fu scritto nel II secolo a.C., quindi 400 anni dopo gli eventi che racconta, per un fine ben preciso (rincuorare Israele perseguitato), e non certo con intenti storiografici nel senso moderno del termine.\nI 2300 giorni di sconsacrazione.\nNel capitolo ottavo viene enunciato che per 2300 sere e mattine il Tempio rester\u00e0 sconsacrato, un'affermazione che ha dato luogo a mille discussioni fra gli esegeti. Questo periodo viene normalmente interpretato come 1150 giorni solari, sia per l'analoga terminologia del primo capitolo della Genesi sia come riferimento ai due sacrifici giornalieri (Tamid) non celebrati. Secondo Gabriele Boccaccini il conteggio dei giorni deve essere eseguito a partire dall'equinozio di autunno del 167 a.C., quando Antioco IV interruppe il culto ebraico, ed essere calcolato secondo il calendario delle settimane, il cui anno dura 364 giorni: 2300=364x3+1+30+27. Questo periodo quindi dura leggermente pi\u00f9 di tre anni e termina il 27-esimo giorno dell'ottavo mese. Questa data come data di ripristino del culto \u00e8 confermata dalla \"Megillat Taanit\", un testo ebraico della fine del primo secolo. La data del 27 dell'ottavo mese nel calendario delle settimane dovrebbe coincidere, ipotizza Boccaccini, con il 25 Kislev del calendario lunisolare ellenistico, data in cui il culto venne ripristinato secondo il primo libro dei Maccabei e Giuseppe Flavio. Dato che la profanazione del tempio sarebbe avvenuta esattamente tre anni prima, se ne deduce che solo nel mese successivo all'interruzione del culto ebraico Antioco avrebbe sconsacrato il Tempio, facendo celebrare mensilmente i sacrifici di ringraziamento per il suo compleanno.\nSecondo l'interpretazione di Boccaccini (ma anche secondo altri esegeti) la profezia dei 2300 giorni \u00e8 una profezia ex-post e perci\u00f2 la redazione finale del Libro di Daniele deve essere collocata dopo il 164 a.C., nonostante in altri capitoli l'autore sembri ignorare le modalit\u00e0 e la data della morte di Antioco IV.\nLe 70 settimane.\nLa rivelazione sulle \"settanta settimane\", contenuta nel nono capitolo, \u00e8 stata oggetto di numerose ipotesi sin dall'antichit\u00e0. Essa descrive eventi che si svolgono per un periodo di settanta settimane di anni (490 anni) fissate da Dio, durante le quali il popolo ebraico avrebbe dovuto espiare le proprie colpe in attesa del Messia (Dan ). In particolare verso la fine del periodo sar\u00e0 messo a morte un consacrato innocente e un principe di un altro popolo far\u00e0 distruggere la citt\u00e0 di Gerusalemme e il Tempio.(Dan ).\nRitenendo che il periodo di 490 anni debba essere quello intercorso fra la prima distruzione del Tempio a opera dei babilonesi (nel 587 a.C. secondo la cronologia pi\u00f9 usuale) e la seconda a opera dei romani (70 d.C.), la cronologia rabbinica del Seder Olam Rabbah ha accorciato di 166 anni la durata del dominio persiano (587+70-1-166=490). Questa cronologia \u00e8 tuttora alla base del calendario ebraico.\nLo scrittore cattolico Vittorio Messori, nel suo best seller \"Ipotesi su Ges\u00f9\" (1976), dedica un capitolo a questa profezia delle \"settanta settimane\", seguendo una interpretazione gi\u00e0 di altri studiosi cristiani sin dall'antichit\u00e0. Questa cifra, che molti ritengono del tutto simbolica, viene presentata da Messori come una profezia sconvolgente. \nSe, infatti, il computo dei 490 anni \u00e8 fatto partire dall'Editto di Artaserse del 457 a.C., che secondo molti segn\u00f2 il vero ritorno dei Giudei a Gerusalemme, si arriva proprio al 34 d.C. che \u00e8 la data in cui sarebbe stato ucciso il diacono Stefano, e quindi la rivelazione cristiana venne definitivamente rigettata da parte del sinedrio, e premessa dell'avvio della predicazione ai gentili e della realizzazione delle promesse messianiche.\nLo studio dei \"manoscritti di Qumran\" scoperti tra 1947 e 1956 ha permesso di sapere che gli esseni, nel documento 11Qmelch 7-8, riuscirono a definire un lasso di tempo in cui sarebbe apparso il Messia. Gli studi di Wacholder sul cronomessianismo sabbatico e di Beckwith affermano fosse atteso tra il 10 a.C. e il 2 d.C.. Base di questo calcolo \u00e8 la profezia delle 70 settimane."}
{"id": "548998", "revid": "212348", "url": "https://it.wikipedia.org/wiki?curid=548998", "title": "USS Rio Grande NCC-72452", "text": ""}
{"id": "548999", "revid": "339392", "url": "https://it.wikipedia.org/wiki?curid=548999", "title": "USS Rio Grande (NCC-72452)", "text": ""}
{"id": "549001", "revid": "91703259", "url": "https://it.wikipedia.org/wiki?curid=549001", "title": "Che", "text": ""}
{"id": "549003", "revid": "212348", "url": "https://it.wikipedia.org/wiki?curid=549003", "title": "USS Rubicon NCC-72936", "text": ""}
{"id": "549004", "revid": "339392", "url": "https://it.wikipedia.org/wiki?curid=549004", "title": "USS Rubicon (NCC-72936)", "text": ""}
{"id": "549007", "revid": "9314", "url": "https://it.wikipedia.org/wiki?curid=549007", "title": "M1911", "text": ""}
{"id": "549008", "revid": "212348", "url": "https://it.wikipedia.org/wiki?curid=549008", "title": "USS Shenandoah NCC-73024", "text": ""}
{"id": "549009", "revid": "339392", "url": "https://it.wikipedia.org/wiki?curid=549009", "title": "USS Shenandoah (NCC-73024)", "text": ""}
{"id": "549011", "revid": "9314", "url": "https://it.wikipedia.org/wiki?curid=549011", "title": "M1911A1", "text": ""}
{"id": "549012", "revid": "212348", "url": "https://it.wikipedia.org/wiki?curid=549012", "title": "USS Volga NCC-73196", "text": ""}
{"id": "549014", "revid": "339392", "url": "https://it.wikipedia.org/wiki?curid=549014", "title": "USS Volga (NCC-73196)", "text": ""}
{"id": "549018", "revid": "212348", "url": "https://it.wikipedia.org/wiki?curid=549018", "title": "USS Yang-Tze Kiang NCC-72453", "text": ""}
{"id": "549020", "revid": "339392", "url": "https://it.wikipedia.org/wiki?curid=549020", "title": "USS Yang-Tze Kiang (NCC-72453)", "text": ""}
{"id": "549026", "revid": "212348", "url": "https://it.wikipedia.org/wiki?curid=549026", "title": "USS Yukon NCC-74602", "text": ""}
{"id": "549027", "revid": "339392", "url": "https://it.wikipedia.org/wiki?curid=549027", "title": "USS Yukon (NCC-74602)", "text": ""}
{"id": "549031", "revid": "121880626", "url": "https://it.wikipedia.org/wiki?curid=549031", "title": "Fosfatasi", "text": "Le fosfatasi () sono una classe di enzimi idrolasi che catalizzano la rimozione di gruppi fosfato. In pratica, rappresentano i catalizzatori biochimici della reazione di defosforilazione. In relazione al pH in cui operano, si distinguono due tipi di fosfatasi: la fosfatasi acida (ACP) e la fosfatasi alcalina (ALP).\nFosfatasi acida (ACP).\nLa fosfatasi acida \u00e8 composta da una variet\u00e0 di isoenzimi geneticamente eterogenei. Sono descritte quattro forme: eritrocitaria, lisosomiale, prostatica (PAP) e macrofagica. La differenziazione si attua sfruttando le differenti propriet\u00e0 biochimiche o tramite metodologia immunologica.\nSignificato clinico della fosfatasi acida.\nValori normali sono considerati fino a 10 UI/L per gli uomini (la PAP deve essere &lt;4,2 UI/L) e fino a 3 UI/L per le donne.\nUn aumento della fosfatasi acida totale pu\u00f2 essere indicatore di carcinoma alla prostata, emolisi, infarto miocardico, iperplasia prostatica, malattia di Gaucher, malattia di Paget, metastasi ossee, mieloma multiplo, osteopetrosi. Livelli aumentati si riscontrano anche nei fumatori, mentre livelli minori sono stati evidenziati in pazienti affetti da sarcoidosi.\nFosfatasi alcalina (ALP).\nLa fosfatasi alcalina \u00e8 presente in tutti i tessuti del corpo umano, ma \u00e8 particolarmente concentrata nel fegato, nel dotto biliare, nei reni, nelle ossa, nella mucosa intestinale, e nella placenta (\"Regan isoenzyme\").\nSono note molte forme isoenzimatiche: epatica, ossea (bALP), intestinale e pancreatica (cani) caratterizzate ciascuna da diversa mobilit\u00e0 elettroforetica e distribuzione tissutale. Reni, leucociti e placenta rappresentano altre fonti ricche di fosfatasi alcalina. In caso di aumento dell'ALP totale, e dopo approfondita anamnesi, in presenza di sospetto diagnostico ben fondato, si rivela utile discriminare quantitativamente l'ALP epatica da bALP.\nSignificato clinico della fosfatasi alcalina totale.\nValori normali per l'essere umano:\nValori normali per i cani:\nAumenti fisiologici si rilevano durante l'accrescimento e la gravidanza (colestasi gravidica). I valori elevati di bambini e adolescenti sono dovuti al maggiore ricambio osseo. Valori superiori alla norma possono essere indice di iperparatiroidismo, artrite deformante, carcinoma biliare, epatite, morbo di Paget osseo, metastasi epatiche e ossee, alterazioni delle vie biliari, mieloma, mononucleosi, osteomielite, rachitismo, sarcoidosi, fratture ossee, insufficienza renale, sarcoma osteogenico, diete iperproteiche. Livelli aumentati si riscontrano anche nei fumatori.\nIn relazione a quanto aumenta la concentrazione di questo enzima possiamo avere un'idea di un possibile stato patologico:\nValori inferiori possono essere causati da anemia, et\u00e0 avanzata, ipotiroidismo, malnutrizione. Valori di fosfatasi alcalina bassa si possono trovare in donne che sono in menopausa e alle quali sono stati dati estrogeni per l'osteoporosi oppure in persone affette da celiachie ed enterite. Altri casi di fosfatasi alcalina bassa si ritrovano in bambini con malattie congenite come cretinismo e acondroplasia.\nInoltre, livelli ridotti di fosfatasi alcalina, associati a elevati livelli di vitamina B6, sono presenti in soggetti afflitti da ipofosfatasia. L'ipofosfatasia \u00e8 una patologia genetica rara la cui caratteristica principale \u00e8 data da un difetto di mineralizzazione scheletrica. Vi sono vari tipi di forme, alcune a esordio neonatale spesso incompatibili con la vita, altre a esordio pi\u00f9 tardivo (giovane e adulto) che possono essere confuse con l'osteoporosi, le persone affette da questa patologia presentano infatti una fragilit\u00e0 scheletrica e quindi vanno incontro facilmente a fratture. \u00c8 importante riconoscere questa forma di fragilit\u00e0 scheletrica perch\u00e9 le comuni terapie per l'osteoporosi hanno un effetto negativo e aumentano il rischio di frattura in questi soggetti."}
{"id": "549038", "revid": "26630", "url": "https://it.wikipedia.org/wiki?curid=549038", "title": "Runabout", "text": "Runabout \u00e8 un termine di origine inglese, usato in molte nazioni, che definisce un veicolo agile, veloce e di piccole dimensioni.\nLa parola \"runabout\", coniata nel XVI secolo, si pu\u00f2 tradurre in \"scorrazzante\" e affonda le sue radici etimologiche nella fusione del verbo \"to run\" (correre) e dell'avverbio \"about\" (intorno). Veniva originariamente utilizzata per indicare persone, soprattutto bambini, che si muovevano velocemente correndo.\nVerso la fine del XIX secolo il termine venne associato a carriaggi scoperti di piccole dimensioni, trainati da un solo cavallo, il cui uso promiscuo risultava particolarmente adatto a limitati trasporti di cose e persone.\nIl passaggio dai carri a trazione animale alla nuova categoria degli automobili fu subitaneo e il termine \"runabout\" venne utilizzato per indicare piccole e veloci imbarcazioni da diporto, come pure leggere autovetture scoperte."}
{"id": "549046", "revid": "212348", "url": "https://it.wikipedia.org/wiki?curid=549046", "title": "USS Adelphi NCC-26849", "text": ""}
{"id": "549047", "revid": "212348", "url": "https://it.wikipedia.org/wiki?curid=549047", "title": "USS Ambassador NX-10521", "text": ""}
{"id": "549048", "revid": "212348", "url": "https://it.wikipedia.org/wiki?curid=549048", "title": "USS Excalibur (NCC-26517)", "text": ""}
{"id": "549050", "revid": "212348", "url": "https://it.wikipedia.org/wiki?curid=549050", "title": "USS Exeter NCC-26531", "text": ""}
{"id": "549051", "revid": "212348", "url": "https://it.wikipedia.org/wiki?curid=549051", "title": "USS Gandhi NCC-26632", "text": ""}
{"id": "549053", "revid": "212348", "url": "https://it.wikipedia.org/wiki?curid=549053", "title": "USS Horatio NCC-10532", "text": ""}
{"id": "549056", "revid": "121185052", "url": "https://it.wikipedia.org/wiki?curid=549056", "title": "Giovanni Dominici", "text": "Membro dell'Ordine dei frati predicatori, diplomatico e scrittore, fu arcivescovo di Ragusa di Dalmazia: \u00e8 stato proclamato beato nel 1832.\nBiografia.\nEntr\u00f2 nell'Ordine Domenicano nel convento di Santa Maria Novella nel 1372, dopo essere guarito, secondo la tradizione, grazie all'intercessione di santa Caterina da Siena, dalla balbuzie che gli aveva impedito di accedere all'ordine due anni prima.\nCompletati gli studi teologici a Parigi, svolse attivit\u00e0 di docente e di predicatore per dodici anni a Venezia. Con l'approvazione del maestro generale, Raimondo da Capua, fond\u00f2 conventi di stretta osservanza del suo ordine a Venezia (1391) e a Fiesole (1406) e il convento del \"Corpus Domini\" a Venezia per le suore domenicane di stretta osservanza; nel 1393 \u00e8 inviato dal maestro generale a Citt\u00e0 di Castello per riformare il locale convento domenicano.\nAlla morte di Innocenzo VII, durante lo Scisma d'Occidente, fu inviato in qualit\u00e0 di ambasciatore della Repubblica di Venezia al conclave del 1406 ed ebbe gran parte nell'elezione del veneziano Gregorio XII, che lo scelse come suo confessore e consigliere, lo nomin\u00f2 arcivescovo di Ragusa di Dalmazia (1407), lo cre\u00f2 cardinale nel 1408, con il titolo di cardinale presbitero di San Sisto, e lo invi\u00f2 come ambasciatore in Ungheria, per garantirsi l'appoggio dell'imperatore Sigismondo contro l'antipapa Benedetto XIII.\nPer mettere fine allo scisma, Dominici consigli\u00f2 a Gregorio XII di ritirarsi e annunci\u00f2 al Concilio di Costanza le dimissioni volontarie del Papa. Partecip\u00f2 all'elezione pontificia del 1417 che elesse papa Martino V. Questi lo nomin\u00f2 legato in Boemia il 19 luglio del 1418 per reprimere l'eresia hussita, ma ottenne scarsi risultati a causa dell'inerzia di Venceslao IV. Mor\u00ec a Buda il 10 giugno 1419 e la sua salma fu inumata nel convento di San Paolo Eremita di Buda.\nFu beatificato da papa Gregorio XVI il 9 aprile 1832.\nOpere.\nDominici non fu solo scrittore di temi spirituali, ma anche poeta, come testimoniamo i suoi numerosi inni in vernacolo o \"Laudi\". La sua \"Regole del governo di cura familiare\", scritta tra il 1400 e il 1405, \u00e8 un'opera pedagogica che tratta, in quattro libri, delle facolt\u00e0 dell'anima, dei poteri e delle facolt\u00e0 sensoriali del corpo, dell'uso dei beni della terra e dell'istruzione dei figli. Il suo \"Lucula Noctis\" (\"Lucciola della Notte\") in risposta ad una lettera di Nicola di Piero Salutati, \u00e8 il trattato pi\u00f9 importante di quel tempo sullo studio degli autori pagani. Dominici non condanna nettamente gli studi classici, ma si oppone strenuamente all'umanesimo paganeggiante del tempo."}
{"id": "549057", "revid": "212348", "url": "https://it.wikipedia.org/wiki?curid=549057", "title": "USS Valdemar NCC-26198", "text": ""}
{"id": "549058", "revid": "212348", "url": "https://it.wikipedia.org/wiki?curid=549058", "title": "USS Yamaguchi (NCC-26510)", "text": ""}
{"id": "549059", "revid": "212348", "url": "https://it.wikipedia.org/wiki?curid=549059", "title": "USS Zhukov NCC-26136", "text": ""}
{"id": "549071", "revid": "339392", "url": "https://it.wikipedia.org/wiki?curid=549071", "title": "USS Adelphi (NCC-26849)", "text": ""}
{"id": "549073", "revid": "339392", "url": "https://it.wikipedia.org/wiki?curid=549073", "title": "USS Ambassador (NX-10521)", "text": ""}
{"id": "549078", "revid": "339392", "url": "https://it.wikipedia.org/wiki?curid=549078", "title": "USS Exeter (NCC-26531)", "text": ""}
{"id": "549080", "revid": "339392", "url": "https://it.wikipedia.org/wiki?curid=549080", "title": "USS Gandhi (NCC-26632)", "text": ""}
{"id": "549082", "revid": "339392", "url": "https://it.wikipedia.org/wiki?curid=549082", "title": "USS Horatio (NCC-10532)", "text": ""}
{"id": "549084", "revid": "339392", "url": "https://it.wikipedia.org/wiki?curid=549084", "title": "USS Valdemar (NCC-26198)", "text": ""}
{"id": "549088", "revid": "339392", "url": "https://it.wikipedia.org/wiki?curid=549088", "title": "USS Zhukov (NCC-26136)", "text": ""}
{"id": "549094", "revid": "81195", "url": "https://it.wikipedia.org/wiki?curid=549094", "title": "Fosfatasi alcalina", "text": ""}
{"id": "549096", "revid": "81195", "url": "https://it.wikipedia.org/wiki?curid=549096", "title": "Fosfatasi acida", "text": ""}
{"id": "549097", "revid": "212348", "url": "https://it.wikipedia.org/wiki?curid=549097", "title": "USS Drake NCC-70956", "text": ""}
{"id": "549098", "revid": "212348", "url": "https://it.wikipedia.org/wiki?curid=549098", "title": "USS Prokofiev NCC-68814", "text": ""}
{"id": "549099", "revid": "339392", "url": "https://it.wikipedia.org/wiki?curid=549099", "title": "USS Prokofiev (NCC-68814)", "text": ""}
{"id": "549100", "revid": "339392", "url": "https://it.wikipedia.org/wiki?curid=549100", "title": "USS Drake (NCC-70956)", "text": ""}
{"id": "549105", "revid": "453768", "url": "https://it.wikipedia.org/wiki?curid=549105", "title": "King (gioco)", "text": "Il king \u00e8 un gioco di carte per quattro giocatori, da giocarsi con un mazzo di carte francesi senza jolly (52 carte)\nPer taluni aspetti si avvicina al whist e per altri al bridge.\nRegole generali del gioco.\nIl gioco si articola in tredici mani o smazzate, delle quali sette comportano penalit\u00e0, cinque un guadagno positivo ed una entrambe le cose (smazzata del \"Domino\").\nOgni smazzata si svolge dunque con obiettivi diversi.\nEsistono Regole \"permanenti e Regole \"di mano attinenti all'obiettivo di ogni specifica smazzata.\nConcorrono a determinare il punteggio, oltre ai punti delle smazzate, anche penalit\u00e0 di entit\u00e0 variabile, comminate a chi non rispetti le regole permanenti o le regole di mano.\nNella \"variante base\" ogni giocatore gioca per s\u00e9. Vince la partita il giocatore che, dopo le tredici mani, avr\u00e0 il punteggio pi\u00f9 alto. A fine partita, la somma algebrica dei punteggi dei quattro giocatori deve corrispondere a 0 (zero); questa somma viene eseguita, al termine, per verifica.\nIl punteggio a somma zero rende il king particolarmente adatto alle puntate in denaro. Dando un valore monetario ad ogni punto (ad es. 1 Euro), al termine della partita \u00e8 facile calcolare vincite e perdite in denaro di ogni giocatore.\nLe tredici smazzate.\nPrima di giocare viene redatto un prospetto \"segnapunti\" diviso in 13 righe (recanti l'acronimo delle smazzate) e 4 colonne (con i nomi dei giocatori).\nRegole permanenti.\nLe regole che valgono durante tutte le mani, fatta eccezione per la smazzata del \"Domino\", sono:\nRegole di mano.\nPur restando valide le \"Regole permanenti\", queste regole aggiuntive variano ad ogni smazzata. Le regole sono strettamente inerenti all'obiettivo della mano che si sta giocando. Queste sono:\nDerivati.\nKing \"dichiarato\" o \"a scelta\" : a turno, il mazziere in base all'analisi delle proprie carte decide quale mano giocare, scegliendo tra le prime 8 ed una mano di dichiarazione; la enuncia a tutti, la elimina dalla tabella delle 13 smazzate ed il primo di mano comincia a giocare. Terminate 12 smazzate (cio\u00e8 3 scelte a testa), si gioca l'ultima \"SA\".\nVariante \"Pirandello\": Il mazziere sceglie la smazzata da giocare e dichiara una carta precisa del mazzo (non in suo possesso); chi ha in mano quella carta \u00e8 il suo compagno per quella specifica smazzata, mentre gli altri sono in coppia contro di loro.\nSi noti che un solo giocatore dei 4 sa in partenza come sono formate le coppie, e bisogna quindi giocare \"alla cieca\". Alla fine della smazzata, i punteggi vengono divisi in parti uguali tra i componenti delle coppie.\nSe ad esempio la coppia A e D ha scelto di giocare la mano '-P' ed al termine della smazzata hanno effettuato 9 prese, mentre C e B ne hanno effettuato 4, in classifica A e D otterrano -4,5 punti ciascuno, mentre C e B otterranno -2 punti ciascuno\nQuesta variante \u00e8 stata inventata prendendo ispirazione dalla variante del tressette denominata Quadrilatero o Calabresella.\nKing \"a squadre\": il giocatore gioca in coppia con la persona sedutagli di fronte. Si segue il tradizionale ordine delle 13 mani.\nIl punteggio sar\u00e0 dunque un punteggio di coppia e non pi\u00f9 riferito al singolo giocatore: qualora ad esempio A e B giochino contro C e D e la mano di gioco sia ad esempio 'NO Q' e al termine della smazzata risulti che A e B abbiano collezionato 3 Q mentre C e D una sola, il punteggio sar\u00e0 cos\u00ec calcolato: (3-1)x3=6, dal punto di vista di A e B, essi otterrano -6 punti; dal punto di vista invece di C e D essi hanno ottenuto 6 punti di vantaggio sulla coppia avversaria A e B.\nAi fini del calcolo del punteggio si deve riportare il punto di vista di un'unica coppia (se ad esempio a tenere il punteggio \u00e8 la coppia formata da A e B e risulta che essi conducono il gioco con +7 punti, specularmente significher\u00e0 che la coppia C e D si trova a - 7 punti dagli avversari, anche se non viene riportato).\nSe nella mano 'NO K\u2665' la coppia formata da A e B prende il K di cuori e tiene il punteggio, essa otterr\u00e0 -8 punti; mentre se a tenere il punteggio \u00e8 la coppia di C e D, quest'ultima otterr\u00e0 8 punti.\nSe nella mano 'NO U2' la coppia A e B effettua l'ultima presa mentre C e D la penultima, la mano si concluder\u00e0 in pareggio perch\u00e9 4-4 = 0, quindi il punteggio della partita rester\u00e0 invariato, come anche nei casi in cui nella mano 'NO Q' entrambe le coppie si aggiudichino 2 Q ciascuna (infatti 2x3-2x3 = 0) oppure nel caso in cui la mano giocata sia 'NO K J' e le coppie si aggiudichino 4 tra K e J ciascuna (infatti 4x2-4x2 = 0).\nLa mano del Domino nel King a squadre offre un bonus di +10 punti alla coppia che riesce a vincere la smazzata: se ad esempio A rimane senza carte e gioca in coppia con B cui sono rimaste 2 carte in mano, mentre a C e D sono rimaste complessivamente in mano 6 carte, il punteggio sar\u00e0 cos\u00ec calcolato: (6-2)+10 = 14 punti a favore di A e B, specularmente C e D otterrano invece -14 punti.\nNelle dichiarazioni il punteggio \u00e8 cos\u00ec calcolato: se A e B effettuano 10 prese e C con D le restanti 3 allora la coppia A e B otterr\u00e0 10-3 = 7 punti, se invece a tenere il punteggio \u00e8 la coppia C e D, questi ultimi ottengono -7 punti.\nNella mano Sans Atout, se A+B effettuano 6 prese mentre C+D le restanti 7 prese, il punteggio sar\u00e0 il seguente: A+B ottiene (6-7)x2 = -2 punti, se invece a tenere il punteggio sono C+D questi ultimi ottengono +2 punti.\n(\"variante: nelle dichiarazioni il compagno scende in tavola e si gioca col morto in stile bridge\").\nKing \"a squadre dichiarato\": per il punteggio valgono le medesime regole del king a squadre, si gioca in coppia insieme alla persona seduta di fronte ed \u00e8 una variante del metodo della \"Scelta\": infatti il mazziere offre due possibili opzioni al compagno, cui spetta la decisione finale sulla mano da giocare tra le due propostegli.\nTutte le 13 mani possono essere proposte a due a due ( ad esempio: 'NO K J' e '-P', oppure 'NO Q' e 'Dichiarazione, oppure ancora 'Dichiarazione di Cuori' e 'Dichiarazione di Quadri'), finch\u00e9 saranno giocate tutte e 13 e si decreter\u00e0 la coppia vincitrice.\nSe tra le opzioni proposte vi \u00e8 una dichiarazione, il seme della dichiarazione pu\u00f2 essere proposto al compagno soltanto se tra le mani rimaste da giocare risultino due o pi\u00f9 dichiarazioni. Qualora invece il mazziere voglia proporre una dichiarazione e un'altra mano che non sia una dichiarazione, egli non potr\u00e0 dirne il seme in fase di proposta ma soltanto quando il compagno avr\u00e0 scelto effettivamente di giocare la mano. Oppure qualora sia rimasta una sola dichiarazione e il mazziere voglia proporla come opzione, egli dovr\u00e0 proporre al compagno 'Dichiarazione' (senza specificare il seme) e un'altra mano alternativa, come ad esempio '+P', se il compagno sceglier\u00e0 di giocare la dichiarazione allora il mazziere potr\u00e0 dire il seme. Ovviamente il seme della dichiarazione \u00e8 arbitrario quindi potranno verificarsi partite in cui un medesimo seme venga dichiarato pi\u00f9 volte oppure nessuna.\nQualora il compagno del mazziere ritenga le due opzioni propostegli inadeguate, egli potr\u00e0 'uscire di terza', ossia rifiutare le due opzioni di mani propostegli e scergliene egli stesso una terza qualunque tra quelle ancora disponibili, che a quel punto si dovr\u00e0 giocare obbligatoriamente. Se ad esempio il mazziere propone 'NO K J' e '-P' e il suo compagno esce di terza con '+P', si dovr\u00e0 obbligatoriamente giocare quest'ultima mano.\nSe ad esempio A propone a B 'Dichiarazione' e 'NO Q', il compagno del mazziere pu\u00f2 ascoltare il seme scelto per la dichiarazione ed eventualmente uscire di terza con una mano qualunque, che non potr\u00e0 per\u00f2 essere un'altra dichiarazione a meno che non ne siano rimaste almeno 2 tra le smazzate ancora da giocare.\nIl pericolo insito nell'uscita di terza \u00e8 il raddoppiamento del punteggio nel caso di esito negativo della mano scelta: se ad esempio il compagno A del mazziere B esce di terza con una dichiarazione di quadri ma la coppia effettua soltanto 5 prese e gli avversari le restanti 8, A e B pagheranno: (5-8)X2= - 6 punti, anzich\u00e9 la canonica penalit\u00e0 che avrebbe dovuto essere pari a 5-8= - 3, se a tenere il punteggio sono C+D, questi ultimi ottengono quindi +6 punti sulla coppia A+B.\nSe invece il compagno B del mazziere A esce di terza con 'NO K J' e raccolgono a fine smazzata 4 K e 1 J, mentre C e D raccolgono 3 J, la penalit\u00e0 per A e B sar\u00e0 la seguente: (3-5)x2x2= -8 punti anzich\u00e9 i canonici (3-5)x2 = -4 che avrebbero pagato in condizioni normali.\nNel caso invece in cui il compagno A del mazziere B esca di terza con la mano del Domino e la mano si chiuda a favore degli avversari C e D, i punti saranno cos\u00ec calcolati: se ad A e B sono complessivamente rimaste in mano 5 carte, D \u00e8 rimasto senza carte mentre il compagno C ne ha una sola in mano, la coppia A e B pagher\u00e0 (5-1)x2 +10 = 8+10 = 18 punti, anzich\u00e9 i canonici (5-1) + 10 = 14 che si sarebbero dovuti pagare in condizioni normali, specularmente C+D ottengono +18 punti.\nOvviamente nel caso in cui l'uscita di terza abbia invece un esito positivo, i punti della smazzata verranno calcolati normalmente senza raddoppiare alcunch\u00e9."}
{"id": "549112", "revid": "125975556", "url": "https://it.wikipedia.org/wiki?curid=549112", "title": "Nazionale di calcio della Palestina", "text": "La nazionale di calcio della Palestina \u00e8 la squadra nazionale dello Stato di Palestina ed \u00e8 posta sotto l'egida della Federazione calcistica della Palestina, fondata nel 1962 ma riconosciuta dalla FIFA solo nel 1998, dopo la creazione dell'Autorit\u00e0 Nazionale Palestinese nel 1994.\nOccupa il 104\u00ba posto del ranking FIFA.\nStoria.\nNonostante le grandi difficolt\u00e0 organizzative (le partite in casa venivano solitamente giocate a Doha in Qatar, mentre gli allenamenti si disputavano ad Ismailia in territorio egiziano), la selezione scal\u00f2 la classifica FIFA, riuscendo a passare dal 191\u00ba posto dell'agosto 1999 al 115\u00b0 dell'aprile 2006. Dal 27 ottobre 2008 la selezione palestinese gioca le partite di casa nel proprio territorio.\nLa nazionale palestinese gioc\u00f2 la sua prima gara nel proprio territorio solo il 27 ottobre 2008 allo Stadio Al-Husseini, nella citt\u00e0 di Al-Ram, nelle vicinanze di Ramallah. L'amichevole con la organizzata per l'occasione si concluse sul risultato di 1-1.\nIl 9 marzo 2010 si disput\u00f2 il primo incontro ufficiale della Palestina nei territori occupati. La partita, valida per le qualificazioni alle Olimpiadi del 2012, vide la sconfitta della formazione di casa, superata ai tiri di rigore dalla .\nIl primo storico successo della Palestina in un evento internazionale risale all'AFC Challenge Cup 2014, dove la squadra trionf\u00f2 sconfiggendo in finale le , guadagnandosi cos\u00ec la partecipazione alla Coppa d'Asia 2015, la massima competizione continentale per nazioni. L'esordio nella fase finale di tale competizione avvenne il 12 gennaio 2015 contro il con una sconfitta per 0-4. Negli altri due incontri la nazionale palestinese sub\u00ec altrettante sconfitte contro Giordania (1-5) e (0-2), chiudendo all'ultimo posto del girone, con zero punti ottenuti.\nNelle qualificazioni al ottenne due vittorie per 6-0 contro la e un pareggio interno contro l', rimanendo in corsa per l'ammissione al terzo turno delle eliminatorie AFC fino alla penultima giornata, quando a condannare i palestinesi all'eliminazione fu una sconfitta contro gli nel marzo 2016. La squadra chiuse poi il girone battendo per 7-0 , finendo terza dietro Arabia Saudita e Emirati Arabi Uniti e davanti a Malaysia e Timor Est, con un divario di tre punti dagli emiratini.\nIl 10 ottobre 2017, battendo per 10-0 il nel girone eliminatorio, si qualific\u00f2 alla Coppa d'Asia 2019 negli Emirati Arabi Uniti. Alla sua seconda manifestazione continentale figur\u00f2 meglio, anche se fu eliminata al primo turno, piazzandosi al terzo posto nel girone, alle spalle di Giordania e Australia, dopo aver raccolto due punti in tre partite (0-0 con la , sconfitta per 0-3 contro l' e 0-0 con la ).\nRosa attuale.\nLista dei giocatori convocati dal CT Noureddine Ould Ali per le sfide contro e , valevoli per le qualificazioni al campionato mondiale di calcio 2022.\n\"Presenze e reti aggiornate al 15 ottobre 2019\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "549113", "revid": "33277", "url": "https://it.wikipedia.org/wiki?curid=549113", "title": "Egidio di Albornoz", "text": ""}
{"id": "549121", "revid": "307923", "url": "https://it.wikipedia.org/wiki?curid=549121", "title": "Free/Libre/Open Source Software", "text": ""}
{"id": "549122", "revid": "258664", "url": "https://it.wikipedia.org/wiki?curid=549122", "title": "Liquore di mirto", "text": "Il liquore di mirto (lic\u00f2re/-i de murta in sardo, lic\u00f2r di mortula in corso), detto semplicemente mirto o mirto rosso, \u00e8 un liquore popolare, in Sardegna e in Corsica, ottenuto per macerazione alcolica delle bacche di mirto o di un misto di bacche e foglie. Nell'accezione comune del termine, il liquore di mirto \u00e8 ottenuto dalla macerazione di bacche pigmentate mature.\nA questo tipo fa riferimento specifico il termine di \"mirto rosso\", per la colorazione conferita dagli antociani delle bacche. Un tipo differente \u00e8 il \"mirto bianco\" termine generico con cui si indica sia il liquore ottenuto dalla macerazione di bacche depigmentate sia quello meno comune ottenuto dalla macerazione delle foglie di giovani germogli. Quest'ultimo liquore ha caratteristiche organolettiche nettamente differenti dal liquore di mirto propriamente detto.\nLa denominazione ufficiale, adottata dalla Regione Sardegna e dall'associazione dei produttori, \u00e8 quella di \"Mirto di Sardegna\".\nAspetti storici.\nCome per tutte le tradizioni popolari, le origini di questo prodotto sono antichissime. Il liquore ottenuto dalle sole bacche, o dalle bacche e le foglie, fa parte della tradizione popolare di Sardegna, in particolare la qualit\u00e0 rossa, ritenuta la pi\u00f9 pregiata, mentre nella vicina Corsica il mirto, (detto \"murta\" in entrambe le isole), veniva usato solitamente come spezia per condire i prodotti di cacciagione. L'introduzione della preparazione del mirto in Corsica si ha per opera dei banditi di Gallura, che cercando riparo nell'isola vicina, portarono con s\u00e9 e oltre mare il prezioso liquore, un tempo proibito da editti o pregoni. In tempi recenti e con il decreto-legge n. 173 del 1998, articolo 8, comma 1, il mirto di Sardegna \u00e8 stato inserito nell'elenco ufficiale dei Prodotti Tradizionali.\nDiverse fonti fanno risalire le origini di questo liquore alla tradizione popolare dell'Ottocento. Nelle famiglie si produceva il \"vino di mirto\" dalla macerazione idroalcolica delle bacche mature. Per la macerazione si utilizzava una miscela di alcool e acqua o, pi\u00f9 probabilmente, acquavite e acqua oppure lo stesso vino. Al termine del periodo di macerazione all'estratto si aggiungeva zucchero o miele per dolcificarlo. Il prodotto era destinato all'autoconsumo. Di questa semplice ricetta sono citate delle varianti.\nPresupposti della trasformazione.\nLe caratteristiche organolettiche del liquore si devono al passaggio in soluzione degli antociani presenti nella buccia delle bacche, che conferiscono la colorazione al liquore, dei tannini presenti nella polpa, responsabili del gusto astringente, e di composti volatili che conferiscono l'aroma.\nIl processo d'invecchiamento, da alcuni mesi fino al massimo di un anno, \u00e8 determinante sulle caratteristiche organolettiche del liquore in quanto sia gli antociani sia i tannini subiscono delle trasformazioni. Il liquore appena preparato in genere ha una colorazione molto scura, tendente al nero con riflessi marcatamente violacei, e un gusto astringente al palato. Dopo diversi mesi la colorazione si attenua e presenta riflessi che tendono al rosso rubino, il gusto \u00e8 pi\u00f9 armonico e vellutato con un'attenuazione dell'effetto astringente dei tannini. Dopo 1-2 anni le propriet\u00e0 organolettiche degenerano, soprattutto in riferimento al viraggio della pigmentazione verso il bruno.\nIl periodo migliore in cui gustare il liquore va dunque dagli 1-2 mesi dopo la preparazione, per chi apprezza la pigmentazione nero-violacea e il gusto astringente, ai 6-15 mesi per chi apprezza un liquore pi\u00f9 amabile e vellutato.\nDurante il periodo di maturazione in bottiglia pu\u00f2 riscontrarsi la formazione di sospensioni, dovute ai tannini, che rendono torbido il liquore. Il fenomeno \u00e8 negativo perch\u00e9 deprezza la qualit\u00e0 al senso della vista, tuttavia non influisce sulle altre propriet\u00e0 organolettiche: una volta versato nel bicchiere, il liquore a contatto con l'aria riacquista la sua limpidezza.\nPreparazione casalinga.\nLo schema della preparazione casalinga prevede, in sequenza, l'infusione alcolica delle bacche mature per macerazione in alcool etilico a 95\u00b0, il recupero dell'estratto alcolico per sgrondatura ed eventuale torchiatura, l'aggiunta a freddo di sciroppo di zucchero o zucchero e miele, l'imbottigliamento e, infine, la maturazione.\nEsistono diverse ricette per la preparazione del liquore, pertanto quella che segue \u00e8 la descrizione di una delle possibili varianti. Le bacche appena raccolte vanno lavate accuratamente in modo da rimuovere la polvere e altre impurit\u00e0. La presenza di foglie non \u00e8 un fatto negativo, anzi, conferisce propriet\u00e0 aromatiche in virt\u00f9 dei principi attivi volatili contenuti nelle foglie.\nDopo il lavaggio si lasciano appassire le bacche per qualche giorno lasciandole stese in uno strato sottile al riparo dalla polvere. A questo punto si trasferiscono le bacche in contenitori di vetro scuro che andranno colmati con alcool etilico a 95\u00b0. La quantit\u00e0 di alcool da impiegare \u00e8 importante: l'alcool deve appena sommergere completamente le bacche perch\u00e9 una quantit\u00e0 eccessiva fornirebbe un estratto povero di componenti. I contenitori si lasciano esposti alla luce per alcuni giorni, dopo di che vanno riposti in un luogo chiuso per tutto il periodo della macerazione, che deve durare complessivamente circa 40 giorni.\nAl termine della macerazione si recupera l'estratto facendo sgrondare le bacche. Con un piccolo torchio si pu\u00f2 recuperare un ulteriore quantitativo di estratto per aumentare la resa, tuttavia se si forza eccessivamente la torchiatura si ottiene un liquore con spiccate propriet\u00e0 tanniche, pertanto si deve scegliere un congruo compromesso fra resa e qualit\u00e0. L'estratto va filtrato impiegando filtri in carta assorbente.\nNel frattempo si prepara uno sciroppo sciogliendo a caldo lo zucchero in una quantit\u00e0 adeguata di acqua. Si tratta della fase pi\u00f9 delicata perch\u00e9 un piccolo errore pu\u00f2 ripercuotersi in modo marcato sulle qualit\u00e0 organolettiche del prodotto finale. Il grado di densit\u00e0 dello sciroppo dipende dalla gradazione alcolica e dal grado di dolcificazione desiderati. Le ricette propongono in genere quantitativi medi in peso composti da 300 g di bacche, 300 g di alcool e uno sciroppo ottenuto sciogliendo 250 g di zucchero in 250 g d'acqua, tuttavia \u00e8 pi\u00f9 razionale operare in termini volumetrici facendo un saggio preliminare su un piccolo quantitativo: si prepara uno sciroppo con rapporto acqua e zucchero di 1:1 e si aggiunge a freddo all'estratto alcolico. I rapporti volumetrici fra sciroppo e alcool sono orientativamente i seguenti:\nQueste indicazioni hanno solo valore orientativo perch\u00e9 per valutarle con esattezza sarebbe necessario determinare la gradazione di partenza dell'estratto alcolico. In ogni modo, una volta effettuato il saggio preliminare si valuta l'opportunit\u00e0 di preparare uno sciroppo pi\u00f9 concentrato, se si desidera un liquore pi\u00f9 dolce, oppure pi\u00f9 diluito se si desidera un liquore pi\u00f9 \"amaro\". Nella valutazione si deve prevedere che il processo di maturazione accentua il sapore dolce perch\u00e9 si attenua l'effetto astringente dei tannini. In ogni modo si tratta di valutazioni soggettive legate molto all'esperienza.\nUna volta preparato, il liquore si travasa nelle bottiglie. Per l'imbottigliamento si utilizza in genere la classica bottiglia bordolese da 75 cl oppure la bottiglia lirica da 50 cl, preferibilmente in vetro scuro. Prima di consumare il liquore \u00e8 consigliabile una conservazione di almeno 1 o 2 mesi per ottenere la maturazione. Durante la conservazione potrebbe essere opportuno effettuare un travaso o una seconda filtrazione per eliminare i sedimenti, ma spesso questa operazione non \u00e8 necessaria. \u00c8 del tutto inutile, invece, cercare di eliminare l'eventuale formazione di sospensioni fioccose dai riflessi chiari: si tratta di un fenomeno fisico-chimico che non pu\u00f2 essere rimosso con la semplice filtrazione.\nPreparazione industriale.\nNell'industria liquoristica lo schema della preparazione tradizionale \u00e8 stato adattato a un processo industriale, in grado di operare su grossi quantitativi e applicare i controlli di qualit\u00e0.\nLe bacche, conferite da raccoglitori che attualmente esercitano la loro attivit\u00e0 sulla vegetazione spontanea della macchia mediterranea, sono sottoposte a un lavaggio in acqua fredda per l'eliminazione delle impurit\u00e0, dopo di che sono sottoposte al processo d'infusione. Questo avviene per macerazione in alcool all'interno di sili in acciaio.\nAl termine della macerazione, si procede con la separazione dell'estratto alcolico dalla frazione solida. L'estratto alcolico \u00e8 convogliato in altri sili, mentre la frazione solida \u00e8 sottoposta a un lavaggio con acqua potabile per recuperare l'estratto che ancora impregna le bacche. L'estratto idroalcolico \u00e8 convogliato nei sili in cui \u00e8 contenuto il primo estratto.\nQuello che si ottiene, denominato \"prodotto di massa\", \u00e8 un estratto idroalcolico con gradazione superiore al 50% e viene mantenuto tal quale nei sili di stoccaggio.\nLe operazioni successive si effettuano alla fine sulle partite destinate all'imbottigliamento. Si procede innanzitutto all'addolcimento del prodotto di massa, in genere utilizzando zucchero o, come fanno alcune Case, zucchero e miele o solo miele, dopo di che si aggiunge acqua deionizzata fino a raggiungere il grado alcolico previsto. Segue la filtrazione e, infine, l'imbottigliamento generalmente in bottiglie in vetro scuro da 50 o 75 cl.\nIl prodotto ha in genere una gradazione alcolica del 30% o del 32%. Alcune Case offrono per\u00f2 al mercato liquori con gradazione inferiore (28%) o superiore (35%).\nTutela e valorizzazione.\nL'interesse che il mercato sta rivolgendo a questo liquore ha spinto alcune Case ad associarsi per tutelare e valorizzare il prodotto. Nel 1994 \u00e8 stata istituita l'Associazione Produttori Mirto di Sardegna con i seguenti scopi: definire uno standard di produzione, di concerto con Centri di ricerca, definire un marchio di qualit\u00e0, promuovere azioni di tutela.\nL'attivit\u00e0 si \u00e8 concretizzata nel corso di poco pi\u00f9 di un decennio con le seguenti azioni:\nUn ostacolo determinante alla valorizzazione e tutela del prodotto \u00e8 il mancato riconoscimento del prodotto da parte della Commissione Europea. L'Associazione ha proposto la modifica al Regolamento UE n. 1576 del 1989. Il Regolamento comunitario disciplina le norme relative alla presentazione delle \"bevande spiritose\" e alla tutela delle denominazioni legate alla provenienza geografica. L'ultimo aggiornamento del regolamento risale al 1989 e l'Italia \u00e8 proprio uno dei Paesi Comunitari che in passato si sono opposti a successive richieste di modifiche. L'azione in sede comunitaria \u00e8 stata ostacolata proprio dal Ministro delle Politiche Agricole, Alimentari e Forestali, contrario a eventuali procedure di riapertura del Regolamento che avrebbero accolto anche richieste da parte di altri Paesi per prodotti concorrenti con bevande italiane gi\u00e0 inserite nell'elenco.\nNel decennio a cavallo del 2000 il mercato delle bevande alcoliche mostra nel complesso un andamento negativo della domanda. Al contrario, la domanda del liquore di mirto \u00e8 in controtendenza e registra una marcata crescita anche e soprattutto per la penetrazione del prodotto sia nel mercato nazionale sia in quello internazionale. Il successo del prodotto \u00e8 comprovato anche dai tentativi d'imitazione e dall'adozione di processi che contrastano con le direttive e le finalit\u00e0 del Disciplinare di produzione e degradano l'immagine del prodotto. Il Disciplinare prevede infatti l'utilizzo di materia prima prodotta esclusivamente in Sardegna, la trasformazione in aziende site nel territorio regionale, l'adozione dell'infusione per macerazione, l'assoluto divieto d'impiego di additivi, con particolare riferimento ai coloranti.\nPossibili frodi che violano il Disciplinare sono le seguenti:\nUtilizzo del prodotto.\nPer le sue propriet\u00e0, il Mirto di Sardegna s'inserisce fra i digestivi, pertanto va degustato dopo i pasti, anche se molte persone lo gradiscono anche come aperitivo. Il modo migliore di apprezzarlo \u00e8 consumarlo ghiacciato, versato da bottiglie tenute in congelatore.\nAlcune pasticcerie isolane lo usano nell'impasto di farcitura dei cioccolatini."}
{"id": "549127", "revid": "62221", "url": "https://it.wikipedia.org/wiki?curid=549127", "title": "Liquore di Mirto", "text": ""}
{"id": "549130", "revid": "339392", "url": "https://it.wikipedia.org/wiki?curid=549130", "title": "Corpi fruttiferi", "text": ""}
{"id": "549144", "revid": "984922", "url": "https://it.wikipedia.org/wiki?curid=549144", "title": "Argentella", "text": "L'Argentella \u00e8 una localit\u00e0 della Corsica nord occidentale. \u00c8 situata a circa met\u00e0 strada fra Calvi e Galeria nel comune di Calenzana, sulla baia di Crovani. Si trova nel dipartimento della Corsica settentrionale.\nDi fronte ad Argentella si trova un'enorme spiaggia di ciottoli neri lunga oltre 1\u00a0km, e assai poco frequentata.\nNella seconda met\u00e0 dell'Ottocento fu sede di una miniera per l'estrazione e la lavorazione di un minerale contenente piombo e argento.\nLa miniera si esaur\u00ec e fu chiusa ai primi del Novecento.\nNegli anni cinquanta il governo francese aveva in progetto di utilizzare il sito per esperimenti nucleari sotterranei, ma dovette desistere per l'opposizione della popolazione dell'isola."}
{"id": "549161", "revid": "1005847", "url": "https://it.wikipedia.org/wiki?curid=549161", "title": "Gulnara (avviso)", "text": "Il Gulnara \u00e8 stato un avviso a ruote della Regia Marina, gi\u00e0 della Marina del Regno di Sardegna.\nPremesse.\nNella storia delle flotte italiane dei secoli passati, la Marina da guerra sabauda rappresentava un'entit\u00e0 quasi trascurabile. Il piccolo Stato sabaudo, con la stretta finestra sul Mediterraneo costituita dal litorale di Nizza, non aveva grossi interessi marittimi e non aveva quindi dedicato grosse risorse alla Marina, neanche dopo l'acquisto della Sicilia, peraltro scambiata dopo pochi anni con la Sardegna. Solo quando la Rivoluzione francese costrinse i Savoia a trasferirsi in Sardegna, con l'occupazione di parte dei suoi territori piemontesi, si comprese la necessit\u00e0 di avere una, sia pur esigua, flotta. Questa, durante il periodo di permanenza dei Savoia nell'isola, fu utilizzata per reprimere il contrabbando e difendere le coste dai corsari africani.\nDopo la caduta di Napoleone i Re di Sardegna rientrarono in possesso dei loro territori nel continente, con l'aggiunta della Liguria, fatto questo che costrinse il Regno a potenziare la propria flotta.\nAll'inizio dell'Ottocento vi fu lo sviluppo rapidissimo della nave a vapore. Le prime navi militari furono piccole unit\u00e0, come avvisi, esploratori e rimorchiatori per grossi vascelli in assenza di vento. Tra le marine italiane quella sarda fu la prima ad acquistare una nave a vapore.\nCaratteristiche.\nPrima nave da guerra a vapore del Regno di Sardegna, il \"Gulnara\", detto \u00ab\"pacchetto postale\"\u00bb \u2013 bench\u00e9 nave da guerra, appartenente alla Marina sarda e provvisto di un sia pur scarso armamento, infatti, l'avviso era stato concepito soprattutto per l'utilizzo come piroscafo postale per il trasporto di merci e passeggeri \u2013, venne ordinato ai cantieri inglesi di Blackwall nel 1832 e costruito in tre anni. Nel 1837 al \"Gulnara\" di aggiunse un'unit\u00e0 gemella, l\"Ichnusa\", costruita nei cantieri genovesi della Foce sugli stessi piani.\nL'apparato motore delle due unit\u00e0 della classe Gulnara era costituito da una macchina alternativa a vapore a cilindri oscillanti prodotta dalla ditta Fawcett &amp; Preston di Liverpool, che, alimentata da una singola caldaia, imprimeva la potenza di 90\u00a0hp (66\u00a0kW) indicati a due ruote a pale laterali, permettendo una velocit\u00e0 di 7 nodi. Ogni ruota aveva dodici bracci, otto dei quali muniti di doppie pale fissate alla struttura e non rimovibili, mentre i restanti quattro avevano pale composte da un solo pezzo (e lievemente pi\u00f9 corte, in modo da mantenere un'eguale superficie complessiva) connesse a cerniera all'estremit\u00e0 del braccio, ed abbattibili mediante lo sfilamento di un perno asportabile sito nella parte superiore. In tal modo, quando le navi navigavano a vela (avevano infatti due alberi, trinchetto e maestra, armati a brigantino goletta, il primo a vele quadre ed il secondo a vele auriche), le ruote venivano immobilizzate in maniera tale che i bracci immersi fossero i quattro con pale abbattibili, permettendo cos\u00ec di abbattere o rimuovere tali pale, in modo da eliminarne la resistenza all'acqua.\nL'armamento di \"Gulnara\" ed \"Ichnusa\" era molto ridotto, limitandosi a quattro grossi cannoni ad avancarica, in ferro ed a canna liscia, da 200\u00a0mm (80 libbre piemontesi di palla). Nel 1861 l'armamento venne mutato in un cannone in ferro ed a canna liscia da 40 libbre e due cannoni-obici da 60 libbre, anch'essi in ferro ed a canna liscia.\nLe due navi erano sostanzialmente uguali, con il \"Gulnara\" che era di dieci centimetri pi\u00f9 corto dell\"Ichnusa\". Un'altra piccola differenza era costituita dai casotti ai lati dei tamburi: essi vennero aggiunti in un secondo tempo sul \"Gulnara\", mentre l\"Ichnusa\" ne rimase privo. Oltre che per il collegamento tra Liguria e Sardegna, i due avvisi erano spesso utilizzati anche dalla Squadra Navale per compiti di rimorchio, per i quali erano particolarmente indicati.\nIl \"Gulnara\" \u00e8 una delle poche navi, tra le prime unit\u00e0 della Regia Marina, di cui si siano conservati i piani costruttivi: essi furono infatti rilevati da ufficiali francesi del Corpo del Genio durante una sosta dell'avviso nell'Arsenale di Tolone, nel 1837 (in tali piani il \"Gulnara\" appare con armamento a velico a goletta invece che a brigantino goletta, e privo di casotti ai lati dei tamburi, aggiunti in seguito), venendo poi pubblicati nell\"Atlas du Genie Maritime\" del 1840 a cura dell'ingegnere della Marina francese A. Campagnac.\nStoria.\nImpostato nel 1832 nei cantieri londinesi di Blackwall, l'avviso, varato nel dicembre 1834 e completato nell'aprile 1835, ricevette il nome di \"Gulnara\", derivato dal poema \"Il Corsaro\" di George Byron (cos\u00ec si chiamava, infatti, la schiava amata dal corsaro dell'omonimo poema), opera allora molto in voga. L'equipaggio per la costruenda unit\u00e0 venne trasportato in Inghilterra dalla fregata a vela \"Regina\". Lasciata Londra al comando del luogotenente di vascello Castagneouz, l'avviso arriv\u00f2 a Genova il 15 maggio 1835.\n Dal 1835 al maggio 1848 la nave, cos\u00ec come l\"Ichnusa\", venne impiegata nel servizio di collegamento postale e trasporto merci e passeggeri tra Genova, Cagliari e Porto Torres (servizio di competenza della Marina, per legge). Le due navi, che svolgevano servizio quindicinale, introdussero un notevole miglioramento nei collegamenti con la Sardegna, fino ad allora effettuati solo da velieri.\nIn questo periodo, nel 1841, fu imbarcato sul \"Gulnara\" anche Nino Bixio, in qualit\u00e0 allievo pilota. Nello stesso 1841 le caldaie dell'avviso vennero sostituite con altre, di nuova costruzione, trasportate da Marsiglia dalla corvetta \"Aquila\".\nLa nave partecip\u00f2 poi alla prima guerra d'indipendenza: al comando di Antonio Susini Millelire, nel luglio 1848 il \"Gulnara\" (che inizialmente non era stato inviato in Adriatico per non sottrarlo ai collegamenti con la Sardegna), insieme al gemello \"Ichnusa\", alla fregata \"Euridice\" ed agli avvisi \"Authion\", \"Goito\" e \"Monzambano\", venne inviato a rafforzare la squadra sarda che impose il blocco al porto di Trieste, a favore di Venezia insorta. Dal 7 giugno al 14 agosto le navi sardo-piemontesi e ad alcune unit\u00e0 venete, stazionarono al largo di Trieste nell'ambito del blocco navale imposto alla citt\u00e0, importante porto civile e militare austro-ungarico. Tale blocco rimase per\u00f2 sulla carta, dato che la squadra sardo-veneta, giunta davanti a Trieste gi\u00e0 il 23 maggio, aveva ricevuto diversi consoli delle nazioni della Confederazione tedesca, i quali affermarono che qualunque atto di guerra contro Trieste sarebbe stato considerato anche contro i loro stati. La squadra italiana rimase pertanto inattiva, e non reag\u00ec nemmeno quando, il 6 giugno, la nave ammiraglia \"San Michele\" venne colpita di rimbalzo da una palla sparata per provocazione da una fregata austroungarica. Nonostante la formale proclamazione del blocco, avvenuta l'11 giugno, diverse navi nemiche con carichi militari riuscirono ad entrare ed uscire da Trieste senza incontrare ostacoli. Le navi sarde rientrarono a Venezia in agosto e ricevettero l'ordine di ritrasportare in Piemonte via mare il corpo di spedizione sardo-piemontese del generale La Marmora, costituito da circa 2.000 uomini. Tornate ad Ancona il 9 settembre, negli ultimi giorni di ottobre le navi effettuarono una breve puntata su Venezia, per poi tornare rapidamente nel porto marchigiano. La Squadra sarda fu poi fatta rientrare in patria in seguito alla definitiva sconfitta di Novara: il \"Gulnara\", in particolare, rientr\u00f2 a Genova nell'aprile 1849, trasportando reparti sardi in ritirata da Venezia.\nNel 1850 l'avviso venne inviato ad Alessandria d'Egitto, mentre el marzo 1852 torn\u00f2 al servizio postale verso la Sardegna ed anche verso Tunisi, sulla linea sperimentale Genova-Cagliari-Tunisi. Tale servizio venne proseguito sino al marzo 1853. Il 7 maggio 1853 il \"Gulnara\" venne prestato gratis all'armatore genovese Raffaele Rubattino, per un servizio di linea tra Cagliari e Tunisi.\nLa nave partecip\u00f2 poi alla guerra di Crimea, trasportando truppe in Crimea nel luglio 1855 e rientrando dal Bosforo nel 1856.\nDurante la spedizione dei Mille, nel maggio 1860, l'avviso fu in missione di vigilanza nel Mar Tirreno, cercando infruttuosamente di intercettare i piroscafi \"Piemonte\" e \"Lombardo\" con a bordo i volontari garibaldini.\nIl 13 giugno 1860 l'avviso, al comando del barone Sivori, port\u00f2 al viceammiraglio Carlo Pellion di Persano, comandante la Divisione sarda attiva nelle acque dell'Italia meridionale, una lettera da parte del Conte di Cavour che ordinava di arrestare Giuseppe Mazzini, che si riteneva partito a bordo del piroscafo \"Washington\". Il 18 giugno l'avviso, insieme alla pirofregata ad elica \"Carlo Alberto\", venne inviato incontro ad un convoglio, composto dai piroscafi \"Washington\", \"Franklin\", \"Oregon\" ed \"Utile\" e da un clipper, partito il 16 da Cagliari alla volta di Marsala con a bordo truppe di rinforzo per i garibaldini al comando di Giacomo Medici (3500 uomini, 8000 fucili e 400.000 cartucce): le due navi sarde scortarono il convoglio a Castellammare del Golfo (scelta da Persano come destinazione al posto di Marsala) e quindi si ricongiunsero con le navi di Persano il 19 giugno. Il comandante Sivori accert\u00f2 inoltre che Mazzini non fosse presente a bordo di nessuna delle navi scortate a Castellammare.\nA Cagliari la Spedizione Medici attese inutilmente il gruppo Corte composto del piccolo bastimento \"Utile\" e della nave \"Charles and Jane\", catturate dalla Marina borbonica, condotti a Gaeta e successivamente rilasciati ripartiranno il 15 luglio 1860 con la nave \"Amazon\".&lt;br&gt;\nIl 26 giugno il \"Gulnara\" venne inviato da Persano a Cagliari, tornandone il 29 con una lettera di Cavour ed una del governatore di Cagliari. Il 7 luglio l'avviso lasci\u00f2 la Sicilia e trasport\u00f2 a Genova Giuseppe La Farina, emissario di Cavour presso i Mille, allontanato da Giuseppe Garibaldi. La nave port\u00f2 nell'occasione anche una lettera di Persano indirizzata a Cavour, in cui l'ammiraglio raccontava gli ultimi eventi.\nSuccessivamente, nell'agosto 1860, il \"Gulnara\" scort\u00f2 al largo di Castellammare del Golfo il piroscafo \"Indipendenza\", che aveva a bordo altre truppe garibaldine di Giacomo Medici.\nIn seguito alla nascita della Regia Marina italiana, il 17 marzo 1861, il \"Gulnara\" venne iscritto nel Quadro del Naviglio della nuova forza armata, che lo adib\u00ec al servizio postale tra l'isola d'Elba e la Toscana.\nIl 14 giugno 1863 il \"Gulnara\" venne riclassificato avviso a ruote di II classe.\nIl 31 ottobre 1865 il \"Gulnara\" salp\u00f2 da Genova e si rec\u00f2 a Costantinopoli, dove permase, quale stazionario, sino al maggio 1866. Negli anni successivi l'avviso disimpegn\u00f2 attivit\u00e0 ordinaria in Mar Tirreno, svolgendo in particolare crociere di sorveglianza sulle coste dello Stato Pontificio e della Sardegna per evitare tentativi garibaldini di sbarco nello Stato Pontificio.\nNell'ottobre 1867 l'unit\u00e0 fu utilizzata per vari rilievi idrografici nello stretto di Bonifacio, poi rimase di base a Cagliari fino all'aprile 1872. In questo lasso di tempo l'avviso, impiegato anche per usi civili, venne adibito ai primi collegamenti di linea tra Porto Torres e Genova. Il 24 agosto 1868 l'equipaggio del \"Gulnara\" partecip\u00f2 all'opera di spegnimenti dell'incendio provocato dall'esplosione del polverificio di Cagliari. Il 23 febbraio 1872 la nave presenzi\u00f2 a Cagliari ai funerali del generale Efisio Cugia, eseguendo delle salve di saluto.\nNel maggio 1872 la nave venne inviata a Napoli nell'ambito delle operazioni di soccorso alla grave eruzione del Vesuvio. Terminata l'emergenza, la nave, tornata ancora per qualche tempo a Cagliari come stazionaria, il 1\u00ba settembre 1872 imbarc\u00f2 a Livorno il Ministro dell'interno e lo port\u00f2 in visita alle carceri di Porto Santo Stefano, Pianosa, Capraia e dell'isola d'Elba. Dopo la visita della Gorgona e del bagno penale di Portoferraio, l'avviso, in navigazione verso Pianosa, incapp\u00f2 nel mare grosso e dovette rientrare a Livorno dopo aver perso una parte del tamburo della ruota di dritta.\nIl \"Gulnara\" venne quindi disarmato nell'Arsenale di Napoli restandovi sino al 1874, quando fu riportato in armamento per una crociera lungo le coste della Francia meridionale.\nPiccola ed ormai obsoleta unit\u00e0, l'avviso venne radiato con Regio Decreto del 31 agosto 1874 e quindi demolito."}
{"id": "549162", "revid": "123312527", "url": "https://it.wikipedia.org/wiki?curid=549162", "title": "Dietiltoluamide", "text": "La dietiltoluamide (DEET) \u00e8 una sostanza presente nella maggior parte dei repellenti antizanzara in commercio, \u00e8 uno degli insettorepellenti pi\u00f9 efficaci; si presenta come un liquido oleoso inodore e di colore tendente al giallo. Protegge per 4-8 ore ed \u00e8 pi\u00f9 resistente al calore rispetto ad altri prodotti.\nStoria.\nLa DEET fu sviluppata nel 1944 da Samuel Gertler del United States Department of Agriculture per lo United States Army, l'esercito americano, seguendo la propria esperienza sulla guerriglia nella giungla durante la seconda guerra mondiale. Fu originariamente testata come fitofarmaco in agricoltura ed entrata nell'uso militare nel 1946 e in quello civile nel 1957. Fu usata nel Vietnam e nel sudest asiatico.\nNella sua formulazione originale denominata \"bug juice\", la soluzione di DEET fu di 75% DEET ed etanolo. Successivamente una nuova versione fu sviluppata dal U.S. Army e dal USDA; DEET e polimeri che estendono il rilascio DEET e ne riducono l'evaporazione. Questa formulazione fu registrata dall'EPA nel 1991.\nPreparazione.\nPu\u00f2 essere preparata a temperatura ambiente convertendo l'acido m-toluico (acido 3-metilbenzoico) nel corrispondente acilcloruro e facendolo reagire con dietilamina."}
{"id": "549225", "revid": "1745361", "url": "https://it.wikipedia.org/wiki?curid=549225", "title": "Ipsipile", "text": "Ipsipile (greco \u1f59\u03c8\u03b9\u03c0\u03cd\u03bb\u03b7), nota anche come Issipile, Isifile o Hisiphile, \u00e8 un personaggio della mitologia greca menzionato da vari poeti, come Ovidio nelle \"Metamorfosi\" o Stazio nella \"Tebaide\".\n\u00c8 la protagonista dell'omonima tragedia di Euripide, la meglio conosciuta tra le sue opere frammentarie, conservata per circa la met\u00e0.\nIl mito.\nEra la regina dell'isola di Lemno. Durante il suo regno le donne dell'isola smisero di sacrificare alla dea Afrodite per la sua infedelt\u00e0 nei confronti di Efesto. Allora Afrodite pun\u00ec le donne con una forte alitosi che le rendeva ripugnanti agli uomini, i quali iniziarono a trascurarle prediligendo le schiave di Tracia. Le donne allora decisero di vendicarsi sterminando l'intera popolazione maschile (\"androcidio\"), compresi i padri, i fratelli e i figli. Solo Ipsipile ingann\u00f2 le altre nascondendo e salvando il padre Toante, figlio di Dioniso e Arianna.\nAnni dopo si ferm\u00f2 su Lemno Giasone con gli Argonauti come tappa della loro missione per il recupero del Vello d'oro nella Colchide. L'eroe greco la sedusse e poi l'abbandon\u00f2 incinta, nonostante le avesse giurato eterna fedelt\u00e0 (far\u00e0 lo stesso anche con Medea). A questo mito allude Dante Alighieri che pose Giasone nell'Inferno tra i seduttori (Inf. XVIII, 88-93). Dalla relazione con Giasone ebbe due gemelli Euneo e Deipilo.\nQuando le donne di Lemnos scoprirono il tradimento di Ipsipile, che aveva salvato il padre, la vollero uccidere, ma lei riusc\u00ec a scappare. Essa e i due figli vennero catturati dai pirati e venduti come schiavi al Re Licurgo di Nemea. In un momento in cui le venne affidato Archemoro, il figlio del re, avvenne una disgrazia: per un breve momento essa lo lasci\u00f2 incustodito per mostrare una fontana ai sette re che stavano per assediare Tebe e proprio allora un serpente soffoc\u00f2 il fanciullo, che mor\u00ec. Per questa negligenza Ipsipile venne condannata a morte, ma si salv\u00f2 grazie all'intervento dei suoi due figli. A questa parte del suo mito si riferisce di nuovo Dante nel Purgatorio (Pg. XXVI, 94-95)."}
{"id": "549237", "revid": "1884099", "url": "https://it.wikipedia.org/wiki?curid=549237", "title": "Flussante", "text": "Il flussante (in inglese \"flux\") \u00e8 un prodotto chimico utilizzato per preparare la superficie metallica alla saldatura.\nTutte le superfici metalliche esposte all'aria tendono a creare composti con i gas ivi contenuti e si rivestono di un sottile strato di ossido (passivazione): la sua asportazione \u00e8 detta depassivazione o decapaggio.\nLa colofonia additivata con cloruro di zinco \u00e8 uno dei pi\u00f9 comuni flussanti utilizzati.\nIl flussante utilizzato in elettronica ha tre funzioni:"}
{"id": "549248", "revid": "1209850", "url": "https://it.wikipedia.org/wiki?curid=549248", "title": "Antonio Farnese", "text": "Biografia.\nNacque da Ranuccio II Farnese e da Maria d'Este. Terzogenito del duca, Antonio non avrebbe mai pensato di poter cingere la corona ducale, ma Odoardo era addirittura premorto al padre e Francesco, pur avendo regnato a lungo, non ebbe figli.\nLa sua vita pubblica inizi\u00f2 a 18 anni con un viaggio nelle principali citt\u00e0 europee, viaggio che oltre ad essere di istruzione, doveva essere un veicolo per allacciare rapporti tra i Farnese ed i sovrani europei. Il viaggio inizi\u00f2 il 14 dicembre 1697. Per l'occasione, Antonio assunse il titolo di marchese di Sala. Suo accompagnatore fu il conte Alessandro Roncovieri. La prima tappa del viaggio fu Milano, dove visitarono la Biblioteca Ambrosiana e dove furono accolti da Carlo Borromeo; proseguirono, quindi, per Torino e per la Francia, dove Antonio si ferm\u00f2 piuttosto a lungo. Tappa successiva fu l'Inghilterra, dove resero omaggio al re Guglielmo, quindi il Belgio, la Spagna, il Portogallo, i Paesi Bassi e la Germania. Nel novembre 1699 furono ricevuti sfarzosamente a Vienna dall'imperatore Leopoldo in persona. Di ritorno dall'Austria si fermarono a Venezia per celebrare il carnevale dell'anno 1700, quindi si spinsero fino a Roma, Napoli e Palermo. Nel novembre del 1700, dopo tre anni di assenza, tornarono finalmente a Parma, dopo aver sperperato oltre due milioni di lire parmensi.\nAlcune fonti riportano che, specialmente dopo questi viaggi, il duca Francesco cerc\u00f2 di ritardare il suo matrimonio e di tenerlo lontano dagli affari di Stato favorendone la vita mondana ed oziosa. Certamente questo fu per Antonio un periodo spensierato, in cui si pot\u00e9 dedicare alle sue occupazioni preferite: la buona tavola, il gioco d'azzardo e la caccia, per la quale abbell\u00ec la residenza di Sala Baganza con un ricco padiglione. Tuttavia il ritardo con cui si spos\u00f2, dovuto sia alla sua avversione per un legame fisso, sia alla contrariet\u00e0 di Francesco, anche per questioni di appannaggio, probabilmente port\u00f2 all'estinzione del ramo maschile della famiglia.\nL'avanzare dell'et\u00e0 di Francesco, che continuava a non generare figli, preoccupava sia Elisabetta, che voleva porre i suoi figli sul trono ducale, sia la Santa Sede, che voleva mantenere lo \"status quo\". Alla soluzione di questo problema si giunse solo dopo l'ascesa al trono di Antonio.\nAntonio duca di Parma e Piacenza.\nQuando Francesco mor\u00ec improvvisamente il 26 febbraio 1727, il quarantottenne Antonio si trov\u00f2 catapultato al centro della scena. Al momento della morte del fratello si trovava a Reggio per festeggiare il carnevale, un carnevale certamente pi\u00f9 fastoso di quello parmense, visto che Francesco praticava una politica di austerit\u00e0.\nAntonio corse a Piacenza per ricevere il giuramento dei sudditi, ma, per non creare incidenti diplomatici, non porse il suo n\u00e9 al papa n\u00e9 all'imperatore.\nOrmai il problema del matrimonio era impellente, cos\u00ec Antonio (consigliato anche dalla sua favorita, la contessa Margherita Borri nata Giusti) decise di sposare una rappresentante della Casa d'Este, Enrichetta. Per i precedenti vincoli nuziali che erano intercorsi tra le due famiglie, fu necessario ricevere la dispensa papale, che fu accordata.\nIl matrimonio fu sfarzosamente celebrato il 5 febbraio 1728. La nuova duchessa fece il suo ingresso a Parma il 6 luglio.\nGli Atti di Governo che il duca fece in tempo a porre in essere furono il rinnovo delle gride per l'incremento delle piantagioni di gelso al fine di favorire l'industria della seta e l'apicoltura, e per la ripresa della Fiera delle Mercanzie di Piacenza.\nNel 1729, dopo 40 anni, ripristin\u00f2 l'uso delle maschere nel carnevale parmense.\nAll'improvviso, il 20 gennaio 1731, dopo tre giorni di sofferenze, causate da impeti di vomito e da febbre acuta, il duca mor\u00ec. Aveva 51 anni.\nNel suo testamento, rogato un giorno prima di morire, aveva nominato erede universale il \"ventre pregnante\" della moglie, nominando al contempo un consiglio di reggenza formato dalla vedova, dal vescovo Camillo Marazzani, dal conte Odoardo Anviti, primo Segretario di Stato, dal conte Federico dal Verme, Maggiordomo di palazzo e da 2 Gentiluomini della Corte, il conte Jacopo Antonio Sanvitale ed il conte Artaserse Baiardi. In mancanza di un maschio avrebbe dovuto succedergli la discendenza di Elisabetta Farnese: l'erede non nacque mai e il ducato pass\u00f2 nelle mani di Carlo di Borbone, figlio di Elisabetta Farnese e di Filippo V di Spagna, secondo quanto stabilito nel trattato dell'Aia (gennaio 1720)."}
{"id": "549249", "revid": "38120", "url": "https://it.wikipedia.org/wiki?curid=549249", "title": "Lilo &amp; Stich", "text": ""}
{"id": "549250", "revid": "38120", "url": "https://it.wikipedia.org/wiki?curid=549250", "title": "Lilo e Stich", "text": ""}
{"id": "549251", "revid": "2014155", "url": "https://it.wikipedia.org/wiki?curid=549251", "title": "Enrichetta d'Este", "text": "Divenne duchessa di Parma, in quanto moglie del duca Antonio Farnese. Fu inoltre membro del consiglio di reggenza fino al settembre 1731.\nBiografia.\nEnrichetta era figlia del duca di Modena e Reggio Rinaldo d'Este e della principessa Carlotta Felicita di Brunswick e L\u00fcneburg, figlia del duca di Brunswick-L\u00fcneburg. A causa dei tanti legami di sangue tra le due famiglie, per celebrare il matrimonio occorsero le dispense papali.\nIl matrimonio fu sfarzosamente celebrato il 5 febbraio 1728; a rappresentare lo sposo c'era il principe ereditario di Modena e Reggio, Francesco III d'Este. \nEnrichetta d'Este fece il suo ingresso a Parma il 6 luglio da Porta San Michele, tra due ali di folla acclamanti. Le feste che seguirono furono degne delle tradizioni di sontuosit\u00e0 farnesiane. I festeggiamenti si protrassero con rappresentazioni teatrali fino al 1730.\nIl 20 gennaio 1731 Enrichetta rimase vedova. Il giorno precedente, per\u00f2, il duca Antonio aveva proclamato suo erede universale il \u201cventre pregnante\u201d della moglie. Il governo doveva essere gestito da una reggenza composta dalla vedova, dal vescovo, dal primo Segretario di Stato, dal Maggiordomo e da due Gentiluomini della Corte. Nel caso non fosse nato un maschio, il ducato doveva passare ai figli della nipote, Elisabetta Farnese. La stessa eredit\u00e0 di Enrichetta le sarebbe stata data dalle mani del nuovo duca.\nIl 22 gennaio, il conte Carlo Stampa di Soncino, plenipotenziario dell'imperatore in Italia, occup\u00f2 Parma con 20 compagnie di fanteria e quattro di cavalleria, allo scopo di preservare la successione. Anche papa Clemente XII, con due brevi datati 25 e 31 gennaio, fece valere i suoi diritti di alta sovranit\u00e0 sul ducato. L'occupazione tedesca irrit\u00f2 sia il papa, che avrebbe voluto procedere con armi spirituali, ma si limit\u00f2 ad una protesta formale, sia Elisabetta che la vedeva come una minaccia per la successione dei suoi figli ed avrebbe voluto procedere per le vie di fatto.\nIl 22 luglio, grazie al Trattato di Siviglia, entrarono in Toscana ed a Parma 6.000 armati spagnoli. Le forze erano nuovamente bilanciate, sempre a scapito della Santa Sede. Furono mesi di trepida attesa, in cui ogni parte in causa avrebbe beneficiato di una alternativa diversa. La duchessa incerta sul suo stato si sottoponeva a continue visite ginecologiche, finch\u00e9 il 31 maggio, dietro insistenza di Elisabetta, fu sottoposta ad una solenne \u201cispezione corporale\u201d. Erano presenti Don Bernardo Espelletta, Isidro Casado y Rosales marchese di Montele\u00f3n e Neri Lapi per la Spagna, i membri del Consiglio di Reggenza, tre medici e Dorotea Sofia di Neuburg.\nQuattro levatrici entrarono nella stanza della duchessa e ne uscirono certificando che era incinta di sette mesi. Fu immediatamente rogato un atto pubblico, che fu inviato a tutte le corti europee.\nTuttavia Elisabetta non era convinta e, dopo una nuova ispezione corporale eseguita il 14 settembre, venne annunciata l'inesistenza della gravidanza.\nSi spegneva cos\u00ec la speranza della continuazione della linea maschile della famiglia Farnese.\nEnrichetta, non potendo tornare a Modena per il rifiuto del padre, si ritir\u00f2 nella villa di Colorno scortata dalla guardia svizzera, da quella irlandese e da un distaccamento di cavalleria imperiale offerti dal conte Stampa. Tuttavia, nel dicembre torn\u00f2 a Palazzo Ducale a Parma e qui fu costretta, da Elisabetta, a riconsegnare i gioielli di famiglia che custodiva.\nIl 29 dicembre 1731 il Consiglio di Reggenza rimise il suo mandato nelle mani di Dorotea Sofia di Neuburg, reggente per conto di Carlo III di Spagna.\nEnrichetta in seguito visse a Piacenza, Borgo San Donnino e Cortemaggiore. \nIl 23 marzo 1740 spos\u00f2 in seconde nozze, a Piacenza, il langravio Leopoldo d'Assia-Darmstadt. \nLa duchessa, con il permesso dei duchi della dinastia Borbone-Parma Ferdinando I e Maria Amalia, poteva frequentare la Corte ducale. Fu in buoni rapporti con entrambi i duchi e questo lo dimostrano le lettere che la duchessa Maria Amalia le scrisse.\nMor\u00ec il 30 gennaio 1777, lasciando come eredi i sovrani di Parma, ai quali lasci\u00f2 mobili e gioielli."}
{"id": "549252", "revid": "2043609", "url": "https://it.wikipedia.org/wiki?curid=549252", "title": "Dorotea Sofia di Neuburg", "text": "Era la sesta figlia dell'elettore palatino del Reno Filippo Guglielmo e di Elisabetta Amalia d'Assia-Darmstadt.\nFu madre di Elisabetta Farnese, ultima della dinastia Farnese e regina di Spagna (in quanto moglie di Filippo V). Tre delle sue sorelle furono rispettivamente regina di Spagna, regina del Portogallo e imperatrice del Sacro Romano Impero.\nBiografia.\nIl matrimonio di Dorotea Sofia con Odoardo II fu combinato dal conte Fabio Perletti, un accorto funzionario farnesiano. Le testimonianze dell'epoca ci parlano di una donna fiera e ricca di qualit\u00e0, battagliera e pronta a discutere con il cognato Antonio Farnese per questioni economiche successorie.\nIl 3 aprile 1690 spos\u00f2 Odoardo, erede del duca Ranuccio II Farnese, portando una ricchissima dote. Era la prima volta che la casa Farnese si imparentava con una principessa tedesca. Per l'occasione furono indetti festeggiamenti grandiosi, come mai se ne erano visti precedentemente.\nIl carattere rigido e seriamente religioso di Dorotea Sofia la port\u00f2, in seguito, a trascurare le occasioni mondane, tranne nei periodi carnevaleschi.\nNel 1693, Odoardo mor\u00ec e Dorotea Sofia rimase vedova. Tuttavia, l'anno seguente mor\u00ec anche Ranuccio II e il ducato pass\u00f2 nelle mani del diciottenne Francesco che, per non perdere la dote, accett\u00f2 di sposarla. Nel 1695 Francesco spos\u00f2 dunque la venticinquenne Dorotea Sofia.\nMolti anni dopo, nel 1714, la duchessa riusc\u00ec, con l'aiuto di Giulio Alberoni, a far sposare la figlia avuta dal primo marito, Elisabetta, con il re Filippo V di Spagna.\nDopo la morte di Francesco, Dorotea Sofia si ritir\u00f2 a vita privata, ma il nuovo duca, Antonio Farnese, regn\u00f2 solo per quattro anni, quindi, in virt\u00f9 del trattato di Londra del 1718, che stabiliva il passaggio del trono ducale ai figli di Elisabetta, Dorotea Sofia fu reggente fino all'arrivo del nipote Carlo di Borbone.\nLa situazione era tesa e difficile per via delle richieste della Chiesa che voleva salvaguardare i suoi diritti, ma ella riusc\u00ec a tener testa a tutti, avanzando anche le antiche pretese su Castro.\nNel 1732 ricevette un pubblico giuramento di fedelt\u00e0 dei sudditi e si ritir\u00f2 nuovamente a vita privata. A partire dal 1736 vide altri sovrani alternarsi sul trono ducale, ma, nel 1748, con il trattato di Aquisgrana suo nipote Carlo ottenne il trono di Napoli e l'altro nipote, Filippo di Borbone il ducato parmense.\nMor\u00ec a Parma il 15 settembre 1748 e i suoi resti mortali sono conservati nella cappella sepolcrale fatta costruire nei sotterranei della chiesa di Santa Maria della Steccata da Maria Luigia nel 1823.\nDiscendenza.\nDorotea Sofia ed Odoardo ebbero due figli:"}
{"id": "549275", "revid": "599013", "url": "https://it.wikipedia.org/wiki?curid=549275", "title": "Cy Young", "text": "Conosciuto con il soprannome \"Cy\", abbreviazione di \"Cyclone\", per via della velocit\u00e0 dei suoi lanci, \u00e8 uno dei membri della Baseball Hall of Fame, dove \u00e8 stato eletto nel 1937. In suo onore, dall'anno successivo alla sua morte, \u00e8 stato istituito il \"Cy Young Award\", che premia i migliori lanciatori dell'anno nelle due leghe della Major League Baseball.\nLa carriera.\nCominci\u00f2 la propria carriera nel 1890 con i Cleveland Spiders, lanciando una partita completa in cui concesse solo tre battute valide ai suoi avversari. La sua potenza non risent\u00ec dello spostamento del monte di lancio a 60 piedi e 6 pollici decretata nel 1893, e negli anni seguenti si afferm\u00f2 come il lanciatore pi\u00f9 dominante della sua epoca.\nNel 1901, a seguito della decisione delle presidenze di Cleveland Spiders e St. Louis di scambiarsi i giocatori delle proprie squadre, Young si trasfer\u00ec con la moglie a Boston, dove si un\u00ec ai Boston Americans, squadra nella quale milit\u00f2 fino al 1908.\nIl 12 luglio 1901 ottenne la 300\u00aa vittoria, entrando cos\u00ec a far parte del Club delle 300 vittorie. Nella sua prima stagione con Boston, vinse la Tripla Corona dei lanciatori: maggior numero di vittorie (33), strikeout (158), e migliore media PGL (1.62).\nNel 1903, dopo un'altra stagione di alto livello, condusse Boston alla vittoria nella prime World Series della storia, vincendo due partite contro i Pittsburgh Pirates.\nIl 5 maggio 1904 raggiunse il culmine della propria carriera straordinaria, lanciando la prima partita perfetta ufficialmente riconosciuta, contro i Philadelphia A's. In precedenza, aveva gi\u00e0 lanciato due no-hitter.\nNel 1909 lasci\u00f2 Boston per tornare a Cleveland, dove trascorse tre stagioni non troppo fortunate, prima di chiudere con un'ultima stagione a Boston, nella seconda squadra della citt\u00e0, i Boston Rustlers. Chiuse la carriera con 511 vittorie, ancora oggi oltre 100 in pi\u00f9 del secondo della classifica, ottenendone almeno 20 per 15 stagioni, e 749 partite complete, record che si ritiene mai pi\u00f9 avvicinabile.\nConcluse la carriera in maniera piuttosto insolita, quando nella sua ultima partita, il 6 ottobre 1911, concesse battute valide agli ultimi sette avversari affrontati, finendo sostituito. Nel 1999 fu inserito nella formazione del secolo della MLB e nello stesso anno \"The Sporting News\" lo inser\u00ec al 14\u00ba posto nella classifica dei migliori cento giocatori di tutti i tempi."}
{"id": "549283", "revid": "33689", "url": "https://it.wikipedia.org/wiki?curid=549283", "title": "Sonarman", "text": ""}
{"id": "549289", "revid": "1543377", "url": "https://it.wikipedia.org/wiki?curid=549289", "title": "Il vento \u00e8 cambiato", "text": "Il vento \u00e8 cambiato (\"The Winds of Change and Other Stories\") \u00e8 un'antologia di racconti fantascientifici del 1983 dello scrittore statunitense Isaac Asimov. L'opera \u00e8 stata pubblicata in Italia il 23 dicembre 1984 nella collana fantascientifica \"Urania\" n. 986.\nL'edizione italiana \u00e8 seguita da un saggio dello stesso Asimov intitolato \"Il braccio del gigante\" (\"Arm of the Giant\", 1983); mancano inoltre i racconti \"About Nothing\", \"A Perfect Fit\", \"Death of a Foy\" e \"Sure Thing\", inclusi in altri volumi dedicati ad Asimov. "}
{"id": "549317", "revid": "701660", "url": "https://it.wikipedia.org/wiki?curid=549317", "title": "Piet\u00e0 di Palestrina", "text": "La Piet\u00e0 di Palestrina \u00e8 una scultura marmorea (h 253\u00a0cm) incertamente attribuita a Michelangelo Buonarroti, databile forse al 1555 circa e conservata nella Galleria dell'Accademia a Firenze.\nStoria e descrizione.\nL'opera venne scolpita in un blocco antico appartenente forse a una trabeazione, con una parte della precedente decorazione ancora visibile sul retro.\nTra le opere di considerevole rilievo legate al \"corpus\" michelangiolesco, la \"Piet\u00e0 di Palestrina\" \u00e8 l'unica a non essere ricordata da nessuna fonte n\u00e9 documento dell'epoca. Venne citata per la prima volta nel [1756] dallo storico Cecconi nella sua \"Storia di Palestrina\", in cui \u00e8 ricordata come \"abbozzo del celebre Buonarroti\" nella cappella funebre del cardinale Antonio Barberini all'interno della chiesa di Santa Rosalia a Palestrina. Non si sa la collocazione originale dell'opera, la cui indicazione \u00e8 legata a ipotesi puramente speculative. Ad esempio Romanelli (1967) la leg\u00f2 all'amicizia tra Michelangelo e Vittoria Colonna, la cui famiglia possedeva Palestrina nel Cinquecento; Granier invece pens\u00f2 che fosse arrivata nella cittadina attraverso i Farnese, che ebbero il feudo dagli anni quaranta del Quattrocento. Altri ancora si rifanno a una notizia di una \"Piet\u00e0\" michelangiolesca ritrovata a Roma nel Seicento, e che sarebbe poi finita a Palestrina: nel 1655 il precisissimo Suaresius taceva gi\u00e0 sul conto di quest'opera.\nIl primo critico moderno a pubblicarla e ribadirne l'attribuzione fu Grenier nel 1907 (in \"Gazette des Beaux-Arts\") e a stabilire una datazione vicina al 1550. L'ipotesi venne accettata da W\u00f6lfflin, Vasnier, Wallerstein, Bertini, Brion, Gengaro, Clark, Venturi, Cecchi, Bottari, Carli e Toesca. Le datazioni proposte hanno quasi sempre oscillato tra il 1550 e il 1559, vicina alle altre due \"Piet\u00e0\" della vecchiaia, la \"Piet\u00e0 Bandini\" e la \"Piet\u00e0 Rondanini\", nonch\u00e9 a un foglio con la \"Deposizione\" a Oxford.\nNel 1939 venne acquistata dal regime fascista attraverso una donazione di Gaslini e destinata al museo fiorentino, dove si trovava gi\u00e0 un nucleo di opere michelangiolesche raccolte attorno al \"David\".\nNon sono mancati per\u00f2 forti dubbi sulla paternit\u00e0 dell'opera, legati essenzialmente a discrepanze esecutive nell'opera stessa (come la sproporzione delle gambe di Cristo, una certa pesantezza e il contorno squadrato del gruppo) e il silenzio delle fonti, cos\u00ec precise sull'opera michelangiolesca. Tra gli storici dell'arte scettici si sono registrati Thode, Berenson, Steinmann, Popp, von Einem, Wittkower, de Tolnay e Sestrieri.\nUna via conciliativa \u00e8 stata proposta da alcuni studiosi (Russoli, Grassi), che hanno pensato a un'ideazione da parte di Michelangelo elaborata per\u00f2 da qualche aiuto; Alessandero Parronchi ha anche fatto il nome di Francesco da Sangallo, che l'avrebbe scolpita sull'onda emozionale della \"Piet\u00e0 Bandini\": da quest'ultima derivano infatti alcune analogie come il torso muscolare di Cristo incorniciato da due bande (particolarmente tesa ed elastica quella sul pube), il sostegno da dietro (presente anche nel disegno della \"Piet\u00e0 per Vittoria Colonna\"), la figura minore (la Maddalena?) a lato.\nSebbene alcuni tratti della fisionomia del soggetto siano coerenti con altre opere del maestro, una certa sproporzione delle gambe di Cristo per esempio, rispetto al resto della figura, fa propendere verso un'attribuzione a un non identificato allievo o imitatore. Vi si rileva inoltre un'insolita morbidezza di modellato e uno schiacciamento del rilievo."}
{"id": "549320", "revid": "287204", "url": "https://it.wikipedia.org/wiki?curid=549320", "title": "Dukla Praha", "text": "Il Fotbalov\u00fd Klub Dukla Praha, conosciuta pi\u00f9 semplicemente con la denominazione Dukla Praha, \u00e8 stata una societ\u00e0 calcistica ceca con sede nella citt\u00e0 di Praga. Fondata nel 1947 lo scioglimento avvenne nel 1996, quando si fuse con l'1. FC P\u0159\u00edbram divenendo FC Dukla P\u0159\u00edbram. Fu una delle pi\u00f9 importanti e titolate societ\u00e0 calcistiche dell'ex Cecoslovacchia. Fu la quarta squadra di Praga dopo Sportovn\u00ed Klub Slavia Praha, Sparta e Bohemians 1905.\nStoria.\nIl club venne inizialmente formato all'interno dell'esercito cecoslovacco, nel 1947, dopo la seconda guerra mondiale. Il nome Dukla deriva dal Passo di Dukla, dove si svolse un'importante battaglia tra l'Armata Rossa, composta da diversi soldati cecoslovacchi, e l'esercito nazista per la liberazione della Slovacchia. Dopo alcuni anni assunse la denominazione di ATK (\"Arm\u00e1dn\u00ed t\u011blocvi\u010dn\u00fd klub\"). Nel calcio cecoslovacco fu introdotta una nuova norma: qualsiasi calciatore che aveva prestato servizio nell'esercito cecoslovacco avrebbe potuto essere acquistato automaticamente dal Dukla Praga, anche se giocava in un'altra squadra. La societ\u00e0 raggiunse la massima divisione e pot\u00e9 contare sui migliori calciatori del torneo nazionale.\nIl primo titolo nazionale \u00e8 del 1952: il Dukla Praga vince la Coppa di Cecoslovacchia. All'inizio della stagione 1953 il club cambi\u00f2 nome in UDA (\"\u00dast\u0159edn\u00ed d\u016fm arm\u00e1dy\"), e solamente a partire dal 1956 assunse la denominazione definitiva di Dukla.\nNel 1952 viene acquistato Josef Masopust che diventer\u00e0 poi Golden Player ed entrer\u00e0 nel FIFA 100 di Pel\u00e9. Anche grazie al centrocampista cecoslovacco il Dukla Praga coglier\u00e0 diversi successi, 8 campionati cecoslovacchi e 3 coppe nazionali: grazie a questi successi si fa notare come una delle squadre pi\u00f9 forti di Praga e della Cecoslovacchia.\nPer gran parte degli anni sessanta e settanta il club fu una vera potenza del calcio, conquistando 11 campionati cecoslovacchi, arrivando secondo in altre sette occasioni, e conquistando 8 Coppe di Cecoslovacchia. A livello europeo il maggior risultato conseguito fu il raggiungimento delle semifinali (poi perse contro gli scozzesi del Celtic) della Coppa dei Campioni 1966-1967.\nIl club giovanile della squadra ottenne 6 vittorie al Torneo di Viareggio.\nVerso la fine degli anni ottanta il club inizi\u00f2 ad attraversare tempi duri. Il maggiore rivale, lo Sparta Praga dopo aver aperto la fase delle sponsorizzazioni sulle maglie anche in Cecoslovacchia, inizi\u00f2 ad acquistare i migliori giocatori, mentre il Dukla, che gravitava ancora nell'orbita del governo comunista, inizi\u00f2 a perdere il proprio prestigio, non potendo competere a livello di ingaggi con lo Sparta. Alla fine della stagione 1993-1994 il club venne retrocesso dalla prima alla terza divisione ceca; ci\u00f2 costrinse la dirigenza a vendere i migliori giocatori. La squadra riparte dalla terza divisione (1994-1995), raggiungendo il terzo posto in campionato e non riuscendo a ottenere la promozione in seconda serie. Dopo un altro anno in terza divisione (1995-1996), il club \u00e8 dissolto.\nL'imprenditore Bohumil Duricko infine decise di riportare all'antica grandezza il club: dopo aver acquistato la squadra del P\u0159ibram, allora in seconda divisione, fuse le due squadre che assunsero il nome di Dukla P\u0159ibram, e che iniziarono lentamente ad emergere verso la met\u00e0 degli anni novanta.\nNel 2001 \u00e8 fondato un nuovo club omonimo, il , che prende nome, simbolo e colori dello storico Dukla Praga ma non i titoli sportivi, che restano al P\u0159\u00edbram: a un decennio di distanza riesce a raggiungere la massima divisione ceca.\nIl Dukla Praha nella cultura di massa.\nLa band britannica degli Half Man Half Biscuit ha reso omaggio al club ceco con la canzone \"All I want for Christmas is a Dukla Prague Away Kit\"."}
{"id": "549322", "revid": "79968", "url": "https://it.wikipedia.org/wiki?curid=549322", "title": "Similitudine (figura retorica)", "text": "La similitudine (lat. \"similitudo\", gr. \"parabol\u00e9\" \"paragone, confronto tra due o pi\u00f9 termini\", da cui il termine \"parabola\") \u00e8 una figura retorica che consiste nel confrontare due identit\u00e0, in una delle quali si individuano propriet\u00e0 somiglianti e paragonabili a quelle dell'altra, facendo uso di avverbi quali: come, simile a, sembra, assomiglia, cos\u00ec come, ecc., a differenza della metafora che non si serve di questi ultimi.\nDescrizione.\nLa similitudine si differenzia dalla comparazione perch\u00e9 nella prima i termini del confronto non sono intercambiabili.\nLa similitudine \u00e8 particolarmente diffusa nei testi antichi come, per esempio, nella Bibbia:\nAnche la letteratura classica ha fatto largo uso della similitudine e nell'Eneide, per esempio:\nSolitamente le similitudini della poesia antica sono piuttosto complesse e si sviluppano per esteso: nella Divina Commedia di Dante Alighieri infatti, se ne incontrano molteplici:\nRispetto alla letteratura classica, \u00e8 raro che gli scrittori moderni usino questa figura retorica cos\u00ec poco rapida ed immediata, che tuttavia troviamo nella poesia di Giuseppe Ungaretti \"Soldati\":"}
{"id": "549327", "revid": "125985326", "url": "https://it.wikipedia.org/wiki?curid=549327", "title": "Roberto Stellone", "text": "Caratteristiche tecniche.\nGiocatore.\nAttaccante completo, mancino, poteva agire sia da centravanti sia da seconda punta: tra le sue qualit\u00e0 principali, tecnica e dribbling.\nCarriera.\nGiocatore.\nClub.\nFiglio d'arte (suo padre Gaetano, barese, ha giocato come attaccante in Serie C negli anni settanta, vestendo anche le maglie di Pescara, e ) cresce calcisticamente nella Lodigiani: il suo esordio in prima squadra risale alla stagione 1993-94, quando scende in campo in un'occasione. Mai utilizzato l'anno seguente, nella stagione 1995-96 segna un gol in 18 presenze; nell'annata 1996-97 diventa titolare, disputa 31 partite e segna 16 reti.\nPassato alla , il 7 settembre 1997 esordisce in Serie B giocando l'incontro Genoa-Lucchese (1-1): colleziona 12 presenze in campionato, segnando una rete. Nel 1998 viene ceduto al ma non riesce a debuttare in massima serie, cos\u00ec a gennaio 1999 torna in B al Lecce: totalizza 19 presenze e 6 reti, contribuendo alla promozione dei salentini.\nDecide poi di rimanere nella serie cadetta, passando al Napoli: realizza 10 gol in 36 partite nel campionato 1999-00, conquistando un'altra promozione in A.\nIl 30 settembre 2000 fa il suo esordio in Serie A (con gol) nella gara persa contro la (1-2), ma a causa di un infortunio nel corso della stagione colleziona solo altre due presenze in campionato e due in Coppa Italia, con la squadra partenopea che retrocede a fine anno. Rimasto al Napoli, nelle due stagioni seguenti 2001-02 e 2002-03 (in cui \u00e8 anche capitano) mette a segno 19 reti in 51 incontri. Concluder\u00e0 la sua avventura a Napoli con 33 goal in 102 partite tra Serie A, serie B e Coppa Italia.\nNel 2003-2004 torna a giocare in A: con la maglia della (coinvolto nello scambio che porta Gianluca Savoldi a Napoli) segna un gol in 16 presenze.\nNell'estate del 2004 si trasferisce al Genoa, dove giocando in coppia con Diego Milito segna 18 reti in 29 gare conquistando la promozione: lo scoppio del Caso Genoa per\u00f2 annulla la promozione, declassando il club ligure in Serie C. Stellone passa quindi al Torino (rifondato sotto la presidenza di Urbano Cairo): segna 7 reti in 31 partite, ottenendo la quarta promozione dalla B in sette anni (terza effettiva). In tre campionati con il \"Toro\" in Serie A gioca 82 gare, andando in rete per 9 volte: nel 2009, dopo la retrocessione dei granata e la scadenza del suo contratto con la societ\u00e0 piemontese, si accasa al Frosinone dove trova Francesco Moriero come allenatore. Nella stagione 2009-2010 con le sue reti contribuisce alla salvezza dei gialloazzurri: a seguito della retrocessione della squadra in Lega Pro l'anno seguente, il 28 giugno 2011 annuncia il suo ritiro dal calcio giocato.\nAllenatore.\nFrosinone.\nDopo essersi ritirato dal calcio giocato, diventa allenatore della squadra Berretti del Frosinone, vincendo lo scudetto di categoria 2011-2012. Il 14 giugno 2012 diventa allenatore della prima squadra. Nella sua prima stagione da allenatore centra un settimo posto, mentre nella stagione successiva arriva secondo in Lega Pro e ottiene la promozione in Serie B vincendo i play-off contro il . Il 16 maggio 2015 al termine del primo anno in Serie B riesce a far conquistare ai laziali, contro ogni pronostico, la prima promozione in Serie A con un turno di anticipo, vincendo in casa contro il Crotone per 3-1. Il 31 maggio 2015, in seguito alla prima storica promozione in Serie A del club giallo-azzurro, diventa cittadino onorario di Frosinone insieme al resto della squadra. Il 15 maggio 2016, in seguito alla retrocessione in Serie B, lascia la panchina dei \"Ciociari\", dopo aver ottenuto la promozione in Serie B e successivamente quella storica in Serie A in soli quattro anni.\nBari.\nIl 4 luglio seguente diventa allenatore del , in Serie B, firmando con i pugliesi un contratto biennale con opzione per il terzo anno.\nIl 7 novembre viene esonerato avendo collezionato 16 punti in 13 partite.\nPalermo.\nIl 28 aprile 2018 viene nominato nuovo tecnico del , subentrando a Bruno Tedino a quattro giornate dalla fine del campionato di Serie B 2017-2018, con la squadra seconda in classifica e in corsa per la promozione diretta, con una partita giocata in pi\u00f9 rispetto al . Conduce i rosanero al quarto posto e dunque ai play-off, dove il Palermo elimina in semifinale il , 1-1 a Venezia e Palermo 1 - Venezia 0 al Barbera, e approda alla finale con il . Malgrado la vittoria per 2-1 all'andata al Barbera, il Palermo perde per 2-0 il ritorno allo Stirpe, fallendo quindi la promozione in Serie A. Stellone viene sollevato dall'incarico il 9 luglio, contestualmente al ritorno sulla panchina rosanero di Bruno Tedino. Il 26 settembre 2018 viene nuovamente chiamato a sostituire Tedino alla guida del Palermo, essendo ancora sotto contratto con la societ\u00e0 rosanero. Dopo un buon avvio che vede il Palermo al primo posto alla fine del girone d'andata, il 23 aprile 2019 viene esonerato dopo l'1-1 casalingo contro il Padova, con la squadra al terzo posto a quattro giornate dal termine del campionato di Serie B.\nAscoli.\nIl 2 febbraio 2020 viene annunciato come nuovo allenatore dell', in quel momento a met\u00e0 classifica in Serie B, con un contratto fino al 2021. Cinque giorni dopo al debutto pareggia per 2-2 con la ; seguono tre sconfitte e un altro pareggio che fanno scivolare la squadra in zona play-out. Il 16 aprile il club risolve il contratto unilaterlmete, causa le difficolt\u00e0 economiche causate dal Covid 19, poi il 29 maggio le parti trovano un accordo consensuale.\nArezzo.\nIl 18 gennaio 2021 viene nominato nuovo tecnico dell', in Serie C, sostituendo Andrea Camplone con la squadra all'ultimo posto a quattro punti dalla penultima. Nonostante un'ultima parte di torneo in ripresa non riesce ad evitare l'ultimo posto con la retrocessione in Serie D.\nReggina.\nIl 24 gennaio 2022 viene nominato nuovo tecnico della , in Serie B, sostituendo l'esonerato Domenico Toscano che lascia la squadra calabrese al quattordicesimo posto in classifica con 23 punti dopo 20 giornate.\nStatistiche.\nStatistiche da allenatore.\n\"Statistiche aggiornate al 19 febbraio 2022.\""}
{"id": "549329", "revid": "671029", "url": "https://it.wikipedia.org/wiki?curid=549329", "title": "Similitudine (geometria)", "text": "La similitudine \u00e8 una trasformazione geometrica, del piano o dello spazio, che conserva i rapporti tra le distanze. In altre parole, una trasformazione formula_1 del piano (o dello spazio) in s\u00e9 \u00e8 una similitudine se e solo se esiste un numero reale positivo formula_2 tale che:\nper ogni coppia di punti formula_4\nOgni similitudine si pu\u00f2 ottenere dalla composizione di una \"omotetia\" e una \"isometria\", o viceversa.\nQueste trasformazioni mantengono la \"forma\" (non vengono modificati gli angoli) dell'oggetto, pur cambiandone la posizione, l'orientazione o la grandezza; quindi due oggetti simili hanno la stessa \"forma\".\nEsempi.\nDue circonferenze nel piano sono sempre simili. Tutti i quadrati sono simili: pi\u00f9 in generale, tutti i poligoni regolari con un numero fissato di lati sono simili.\nTutte le parabole sono simili fra loro, mentre ellissi ed iperboli non lo sono necessariamente.\nQuando due oggetti formula_5 e formula_6 sono simili, si scrive generalmente\nGeometria affine.\nIn geometria affine, una similitudine del piano cartesiano \u00e8 una particolare affinit\u00e0\nIn questa notazione formula_9 indica un generico punto del piano formula_10, mentre formula_11 \u00e8 una matrice 2x2\ne formula_13 \u00e8 un vettore colonna fissato formula_14. Nella notazione si fa uso della moltiplicazione fra matrici. \nUna affinit\u00e0 descritta in questo modo \u00e8 una similitudine se e solo se:\nQuesto \u00e8 equivalente a chiedere che i coefficienti formula_16 siano non tutti nulli e che una delle due seguenti condizioni sia verificata:\nNel primo caso, il determinante di formula_11 \u00e8 positivo, la similitudine preserva l'orientazione e si dice \"diretta\". Nel secondo caso il determinante \u00e8 negativo, l'orientazione \u00e8 ribaltata e si dice \"inversa\".\nPoligoni.\nTriangoli simili.\nEsistono alcuni criteri che permettono di determinare se due triangoli sono simili, il primo \u00e8 il pi\u00f9 noto:\nPoligoni simili.\nEsistono criteri analoghi per due poligoni arbitrari nel piano. Il pi\u00f9 importante \u00e8 il seguente:\nDue poligoni sono simili se hanno gli angoli corrispondenti congruenti e i lati corrispondenti in proporzione. \nIn verit\u00e0, non \u00e8 necessario effettuare la verifica su tutti gli angoli e tutti i lati: \u00e8 possibile escludere \nSe il poligono non \u00e8 un triangolo, \"non\" \u00e8 vero che due poligoni aventi gli angoli interni uguali sono simili: ad esempio, due rettangoli hanno sempre gli stessi angoli interni, ma sono simili soltanto se hanno lo stesso rapporto fra i lati.\nNumeri complessi e figure auto-similari.\nNumeri complessi.\nOgni similitudine fra due oggetti nel piano pu\u00f2 essere elegantemente espressa tramite l'uso dei numeri complessi. \u00c8 sufficiente descrivere il piano come piano complesso: in questo modo, ogni similitudine \u00e8 esprimibile tramite una trasformazione lineare del tipo\noppure\ndove formula_22 e formula_23 sono due numeri complessi, e formula_24 \u00e8 il complesso coniugato di formula_25.\nFrattali.\nUn frattale \u00e8 un oggetto geometrico \"autosimilare\": ogni sua piccola parte contiene un oggetto simile all'oggetto grande. "}
{"id": "549331", "revid": "1305772", "url": "https://it.wikipedia.org/wiki?curid=549331", "title": "Giudici", "text": ""}
{"id": "549335", "revid": "547034", "url": "https://it.wikipedia.org/wiki?curid=549335", "title": "Trono Ludovisi", "text": "Il Trono Ludovisi \u00e8 un trittico marmoreo databile al 460-450 a.C. (sebbene esistano al riguardo anche altre ipotesi) e conservato nel Museo nazionale romano di palazzo Altemps a Roma.\nStoria e descrizione.\nL'opera fu rinvenuta a Roma nel 1887 durante i lavori di lottizzazione della Villa Ludovisi nell'area corrispondente agli antichi Horti Sallustiani, nei pressi del tempio della Venere Erycina.\nOpera singolare, priva di riferimenti simili, \u00e8 stata molto discussa fin dal momento del suo rinvenimento a causa della forma inconsueta e della tipologia del suo rilievo. La frattura della parte superiore non permette infatti di stabilire con certezza la sua forma originaria e dunque la sua funzione. Alcuni pensano facesse parte del trono di una statua colossale di divinit\u00e0, forse Venere Erycina. Altri ritengono costituisse la balaustra di una scala, o ancora la parte superiore di un'edicola o di un tempio.\nDescrizione.\nIl bassorilievo rappresenta sul davanti una figura femminile vestita di chitone sorretta da due Horai che sorreggono anche un leggero velo che in parte nasconde la scena. Sui lati destro e sinistro sono rappresentate due figure sedute su un cuscino: a sinistra una ragazza nuda (etera-ierodula) che suona il diaulos; a destra una donna (sacerdotessa-sposa) con chitone e mantello rialzato sulla testa che pone in un bruciaprofumi grani di incenso presi da una pisside. L'opera \u00e8 datata al V secolo a.C., tra il 460 e il 450 a.C.\nL'interpretazione pi\u00f9 accreditata ritiene che il soggetto rappresenti la nascita di Venere (Afrodite) dalla spuma del mare a Cipro. Altri studiosi vi vedono piuttosto Persefone che risale sulla terra dal mondo degli Inferi.\nL'interpretazione quale nascita di Afrodite resta indubbiamente la pi\u00f9 convincente, sia per la presenza delle Horai, sia per il rapporto con le figure dei rilievi laterali che rappresentano gli aspetti sacro e profano dell'essenza del culto di Afrodite.\nMolte sono state le ipotesi sulla destinazione dell'opera. Forse era destinata ad arredo di una statua pi\u00f9 grande sempre dedicata a Venere. Alcuni studiosi, in base a considerazioni stilistiche e alle sorprendenti analogie con i celebri pinakes locresi della Mannella, l'hanno indicato come proveniente dal santuario di Afrodite a Locri Epizefiri, in Calabria, in ambiente magno-greco. \nUn frammento di p\u00ednax, quadretto votivo in terracotta del 470-60 a. C.circa rinvenuto nel tempio di Persefone in contrada Mannella presso Locri e attualmente nel Museo nazionale della Magna Grecia a Reggio Calabria, mostra parte di una figura femminile pressoch\u00e9 identica a una delle due donne rappresentate sui lati del Trono Ludovisi. \nL'archeologa Margherita Guarducci. ha suggerito l\u2019ipotesi affascinante che interpreta il trono Ludovisi come una specie di parapetto montato davanti alla fossa ritrovata nel tempio in contrada Maras\u00e0 (Locri Epizefiri), in funzione di una sacra rappresentazione: una volta all\u2019anno, in occasione delle feste in onore di Afrodite, un sacerdote si metteva nella fossa e sollevava la statua della dea alle spalle di questo monumento, inscenando quindi la nascita di Afrodite all\u2019interno del suo tempio. L\u2019ipotesi \u00e8 suggerita dalle dimensioni del trono, che coincidono con quelle della fossa, e dalla datazione al 460 a.C., che anche in questo caso coincide con l'epoca in cui era in funzione il tempio.\nDubbi sull'autenticit\u00e0.\nAlcuni critici, tra i quali Federico Zeri, hanno sostenuto che il trono \u00e8 un falso realizzato nell'Ottocento; secondo esperti di scultura di area genovese, l'autore potrebbe essere Santo Varni.\nL'opera presenta affinit\u00e0 con un altro trittico, il trono di Boston, forse ritrovato nello stesso luogo del trono Ludovisi oppure opera della medesima bottega ottocentesca, oggi esposto al Museum of Fine Arts di Boston."}
{"id": "549336", "revid": "115751", "url": "https://it.wikipedia.org/wiki?curid=549336", "title": "Piet\u00e0 Rondanini", "text": "La Piet\u00e0 Rondanini \u00e8 un'opera marmorea (h. 195\u00a0cm) di Michelangelo Buonarroti, scolpita nel 1552-1553 (prima versione) e rilavorata dal 1555 circa al 1564; \u00e8 conservata nel Museo del Castello Sforzesco a Milano. Si tratta dell'ultima opera dell'autore che secondo le fonti vi lavor\u00f2 fino a pochi giorni prima di morire.\nDal 2 maggio 2015 si pu\u00f2 vedere la Piet\u00e0 nel nuovo museo, allestito nell'antico Ospedale Spagnolo nel Cortile delle Armi del Castello Sforzesco.\nStoria.\nNegli ultimi anni della sua vita Michelangelo si era dedicato alla scultura solo occasionalmente e per scopi quasi esclusivamente personali. In particolare, stando a quanto riportano i suoi biografi Condivi e Vasari, era desiderio dell'artista completare una \"Piet\u00e0\" da collocare sulla sua sepoltura, che in un primo momento venne pensata in Santa Maria Maggiore a Roma e, forse, in seguito ripensata a Firenze. \nL'artista prov\u00f2 a scolpire, verso il 1550, una \"Piet\u00e0 detta \"Bandini\"\" che si ruppe per un'imperfezione del marmo quando era in uno stadio gi\u00e0 avanzato, provocando la sua ira, tanto che cerc\u00f2 di distruggerla a martellate, lasciandola poi abbandonata.\nPrima versione.\nL'avvio di una nuova \"Piet\u00e0\" viene fatto risalire agli anni immediatamente successivi, verso il 1552-1553, quando l'artista scolp\u00ec un gruppo che probabilmente comprendeva la sola vergine Maria che sostiene, da dietro, il figlio reggendolo da sotto le ascelle. Una copia di questa versione venne indicata, da Charles de Tolnay, nella \"Piet\u00e0 degli angeli\" di Federico Zuccari (su un modello anteriore di Taddeo Zuccari) alla Galleria Borghese, ma esiste anche un foglio con schizzi (Oxford, Christ Church College), che testimonia degli studi dagli esiti assai diversi dalla versione oggi conosciuta.\nSeconda versione.\nTempo dopo, dal 1554 circa, Michelangelo elabor\u00f2 infatti una nuova versione, rimettendo in discussione l'intera statua: dal corpo di Maria ricav\u00f2 una nuova figura di Cristo (della figura precedente mantenne solo le gambe piegate), mentre dalla spalla sinistra e dal petto del vecchio corpo di Cristo trov\u00f2 lo spazio per ricavare un nuovo corpo per Maria.\nA questa \"Piet\u00e0\" lavor\u00f2 fino a pochi giorni prima di morire, come testimoniano due lettere di Daniele da Volterra scritte rispettivamente a Giorgio Vasari e a Leonardo Buonarroti. L'opera venne infatti rinvenuta nello studio di Michelangelo dopo la sua morte e inventariata cos\u00ec: \"Statua principiata per un Cristo et un'altra figura di sopra, attaccate insieme, sbozzate e non finite\".\nVicende successive.\nNel 1652 l'opera si trovava in una bottega romana, dove venne vista da Gian Domenico Ottonelli e da Pietro da Cortona. \nNel 1744 fu acquistata dai marchesi Rondanini (Rondinini), da cui il nome attuale, che la collocarono in una nicchia della biblioteca di palazzo Rondanini a Roma in via del Corso. \nIl palazzo nel 1904 fu acquistato dal conte Roberto Vimercati-Sanseverino e l'opera, rimasta nell'edificio (l'allora Ministero della pubblica istruzione rinunci\u00f2 per iscritto al diritto di prelazione), fu collocata su una base costituita da un'ara funeraria romana di epoca traianea, raffigurante i coniugi Marco Antonio e Giulia Filumena Asclepiade, sopra la quale \u00e8 rimasta fino al 2015. Tra la base e il gruppo marmoreo di Michelangelo non vi erano perni di posizionamento, ma solo alcune sottili lamelle di piombo poste ai lati della base per migliorare la stabilit\u00e0 del gruppo. Alla morte del conte, occorsa nel 1945, la Piet\u00e0 fu spostata dagli eredi in una villa romana di loro propriet\u00e0, dove era possibile visitarla. \nNel 1952 su pressione di Fernanda Wittgens fu acquistata dal Comune di Milano che la destin\u00f2 alle Raccolte Civiche del Castello Sforzesco.\nNel 2004 \u00e8 stato portato a termine un minuzioso intervento conservativo, destinato alla rimozione delle diverse sostanze (vernici, stucchi, malte) che avevano macchiato la pietra e della patina giallo-bruna che rivestiva sia il piedistallo sia l'opera. Nel corso di questo intervento sono state inoltre effettuate delle verifiche per accertare l'appartenenza del cosiddetto \"Frammento Borghese\" allo stesso blocco di pietra. Questo frammento, ritrovato a Roma negli anni cinquanta del novecento, rappresenta una testa di Cristo. Bruno Mantura, sovrintendente alla Galleria nazionale d'arte moderna di Roma, in un saggio pubblicato nel 1973 lo aveva attribuito a Michelangelo, ritenendo che si trattasse della testa di Cristo della prima versione della Piet\u00e0. In occasione del termine dei lavori di restauro le due opere sono state esposte insieme, ma le indagini condotte sul marmo hanno permesso di escludere l'appartenenza del frammento allo stesso blocco della Piet\u00e0 Rondanini.\nDescrizione e stile.\nLa nuova composizione in verticale fu altamente innovativa e dimostr\u00f2 le capacit\u00e0 inventive dell'artista ormai ottantenne.\nNel gruppo si alternano parti condotte a termine, riferibili alla prima stesura, e parti non finite, legate ai ripensamenti della seconda versione mai compiuta. Le parti condotte a termine sono un braccio destro di Cristo, staccato dal resto del corpo e rotto a un'altezza poco sopra il gomito, le gambe del Redentore e tracce di un diverso orientamento del volto della Vergine. \nLe parti relative alla nuova elaborazione sono invece il nuovo volto e il corpo della Vergine, il torso magrissimo e la testa di Cristo.\nTutta l'attenzione dell'artista \u00e8 concentrata sul rapporto tra madre e figlio morto. Il torso del Salvatore, leggermente piegato in avanti, \u00e8 schiacciato contro il corpo della Vergine quasi a formare un toccante tutt'uno, con una grande tensione emotiva. A questo proposito ha scritto Luigi Serenth\u00e0: un \u00abmovimento inarrestabile del corpo del Cristo morto dentro il corpo della Madre, [...] genialmente fusi nel sublime non finito\u00bb. Maria infatti non sembra pi\u00f9 reggere il figlio, ma i due sembrano piuttosto unirsi in un abbraccio che comunque non riesce a trattenere il corpo di Cristo, il quale sembra scivolare via inerme, come rivela la progressiva e inevitabile piega delle gambe. La stessa Maria mostra una figura aerea e senza peso, che non si sforza di trattenere il corpo del figlio.\nSe guardata di lato, la statua appare curva in avanti. Questa curvatura d\u00e0 un senso di slancio verso l'alto come forse \u00e8 dato intendere da un episodio come la morte di Cristo prossimo alla Resurrezione."}
{"id": "549340", "revid": "33689", "url": "https://it.wikipedia.org/wiki?curid=549340", "title": "Turrican", "text": "Turrican \u00e8 un videogioco a piattaforme e sparatutto fantascientifico, progettato e sviluppato quasi interamente da Manfred Trenz per Commodore 64 e pubblicato dalla Rainbow Arts nel 1990. In seguito venne portato su diverse altre piattaforme; Factor 5 realizz\u00f2 le conversioni per Amiga, Atari ST e CDTV, Probe Software per Amstrad CPC e ZX Spectrum, e Code Monkeys per le console Game Boy, Mega Drive e PC Engine. \nIl videogioco \u00e8 ispirato in alcuni dettagli a \"Metroid\" e in altri a \"Psycho-Nics Oscar\". \"Turrican\" ottenne molti giudizi positivi dalla critica e diede inizio a una serie.\nTrama.\nLa storia introduttiva cambia a seconda delle versioni. In ogni caso il protagonista \u00e8 un guerriero cyborg con un'armatura futuristica che affronta le forze di Morgul, un essere mostruoso con tre facce. Dovr\u00e0 combattere nemici robotici o biomeccanici attraverso cinque mondi, partendo da una zona rocciosa all'aperto per poi introdursi in strutture tecnologiche e caverne, fino a raggiungere Morgul nella sua base.\nIn una versione Morgul \u00e8 un'entit\u00e0 aliena che sta attaccando l'umanit\u00e0 senza spostarsi dal proprio dominio, in quanto ha la capacit\u00e0 di generare incubi e paure nelle persone.\nIn un'altra versione la colonia di Alterra \u00e8 un mondo abitabile interamente plasmato dall'uomo, abbandonato in una galassia vicina molto tempo fa. Alterra era stata bioingegnerizzata da un potente generatore di ecosistemi conosciuto come MORGUL, ovvero \"Multiple Organism Unit Link\" (Unit\u00e0 di Connessione di Organismi Multipli), ma il sistema si ribell\u00f2; i pochi fortunati coloni sopravvissuti raccontarono la terribile storia di un'intelligenza artificiale superiore impazzita. Ora il protagonista \u00e8 stato inviato a riprendere il controllo di Alterra.\nModalit\u00e0 di gioco.\nIl giocatore controlla il guerriero attraverso cinque ambienti molto grandi (per un'area totale pari a oltre 1000 schermate, almeno su Commodore 64 o Amiga) che necessitano anche di esplorazione. La visuale \u00e8 di lato, con scorrimento multidirezionale. Il personaggio pu\u00f2 correre in orizzontale, saltare, abbassarsi, e usare una serie di armamenti, dei quali il pi\u00f9 basilare \u00e8 un fucile che spara proiettili in orizzontale.\nSi dispone di una serie di vite e di una barra dell'energia per ciascuna vita. Si combattono molti tipi di robot e creature nemiche, spesso in grado di volare, tra cui gli strani boss di fine livello, il primo dei quali \u00e8 un enorme pugno.\nSi possono raccogliere vari power-up che conferiscono invincibilit\u00e0 temporanea, pi\u00f9 potenza all'arma principale, ricariche di altre armi secondarie, vite o energia. Accumulando 300 diamanti si ottiene un credito per continuare una partita. Sono presenti molte aree segrete raggiungibili in determinati punti.\nArmi a disposizione.\nIl giocatore ha diverse armi a sua disposizione. In alternativa al normale sparo si possono ottenere:\nCon munizioni limitate, sono disponibili le armi secondarie:\nColonna sonora.\nChris H\u00fclsbeck ha realizzato buona parte della colonna sonora del videogioco, almeno nella versione Commodore 64. Quest'ultima comprende tra l'altro due brani che sono riarrangiamenti di \"Escape\" e di parti di \"Death of Optimus Prime\", tratte dalla colonna sonora del lungometraggio di animazione \"Transformers - The Movie\" del 1986, composta da Vince DiCola, e un brano (usato anche in \"X-Out\") che contiene parte della colonna sonora di \"Shadowfire\". Le musiche possono variare a seconda della piattaforma, mancando del tutto su Amstrad e Spectrum.\nNel 1993 \u00e8 uscita \"Turrican Soundtrack\", una raccolta delle migliori canzoni presenti nei primi tre capitoli della serie; successivamente nel 2013 \u00e8 uscita \"Turrican Soundtrack Anthology\" comprendente tutte le canzoni della saga.\nLa serie.\nSono stati realizzati alcuni seguiti: \nAlla fine degli anni '90 era in fase di realizzazione un ulteriore capitolo, dal titolo \"Turrican 3D\" e dotato della terza dimensione, ma il suo sviluppo \u00e8 stato interrotto. \nIl 24 aprile 2007 Julian Eggebrecht, produttore di Turrican e leader di Factor 5, in un'intervista sul sito web di Gamasutra, ha annunciato un possibile seguito alla saga.\nNel marzo 2013 in rete \u00e8 uscita una notizia, non ufficiale, di un nuovo capitolo alla serie, \"Turrican Rebirth,\" disponibile per sistemi di nuova generazione, anche se la cosa non si \u00e8 mai concretizzata.\nIl 15 marzo 2017, su diversi siti che si occupano di videogiochi, \u00e8 apparsa una notizia, ancora non ufficiale, che Factor 5 ha ottenuto i diritti del marchio \"Turrican\" e che svilupper\u00e0 giochi per console Nintendo Switch.\nIl 18 agosto 2018 Factor 5 annuncia l'uscita di \"Super Turrican Director's Cut\", con grafica migliorata e con l'aggiunta di nuovi livelli, per la retroconsole \"Super NT\".\nAntologie.\nIn occasione dei 30 anni dal primo gioco, Factor 5 in collaborazione con la Strictly Limited Games creano una raccolta suddivisa in due volumi dell'intera saga \"Turrican\", che si prevede per PS4 e Nintendo Switch in formato fisico. La data ancora non \u00e8 stata annunciata.\nTurrican Anthology Vol. 1\nTurrican Anthology Vol. 2"}
{"id": "549343", "revid": "123524676", "url": "https://it.wikipedia.org/wiki?curid=549343", "title": "Media PGL", "text": "Nel gioco del baseball, la media PGL (punti guadagnati sul lanciatore) \u00e8 la statistica che descrive la media di punti concessi da un lanciatore sulla distanza di 9 inning di gioco. Traduzione del termine statunitense ERA (\"earned run average\"), si ottiene moltiplicando per 9 il numero di punti concesso da un lanciatore nel corso della sua prestazione, e dividendo il prodotto per il numero di inning lanciati.\nCalcolo della media PGL.\nIl calcolo della media PGL non \u00e8 una semplice moltiplicazione seguita da una divisione, ma tiene conto di un altro fattore importante: i punti non concessi direttamente dal lanciatore, ma ottenuti dopo un errore difensivo (\"unearned runs\"). Un punto \u00e8 considerato \"non guadagnato\" quando non sarebbe stato ottenuto senza un precedente errore.\nEsempio.\nSi consideri un inning in cui si verificano i seguenti fatti:\n Battitore 1: Singolo\n Battitore 2: Strikeout\n Battitore 3: Salvo in prima base su errore difensivo (Battitore 1 avanza in seconda base)\n Battitore 4: Fuoricampo (1, 3, e 4 segnano)\n Battitore 5: Triplo\n Battitore 6: Volata di sacrificio (5 segna, 6 eliminato)\n Battitore 7: Base ball\n Battitore 8: Fuori campo (7 e 8 segnano)\n Battitore 9: Strikeout\nSono stati realizzati 6 punti, e quindi la media PGL del lanciatore sarebbe un elevatissimo 54.00 (6 punti, per 9 battitori, diviso 1), che potrebbe scendere fino a 6.00 se completasse la partita senza pi\u00f9 subire punti. Tuttavia, la reale situazione che si sarebbe realizzata senza l'errore difensivo sul Battitore 3 \u00e8 la seguente:\n Battitore 1: Singolo\n Battitore 2: Strikeout\n Battitore 3: Eliminato in prima base (invece di errore)\n Battitore 4: Fuoricampo (1 e 4 segnano)\n Battitore 5: Triplo\n Battitore 6: Eliminazione al volo (terzo eliminato, 5 non segna)\n Battitori 7, 8, 9: Non sarebbero andati in battuta\nIn tale modo, sono solamente 2 i punti concessi dal lanciatore, 18.00 la sua media PGL, che potrebbe scendere a 2.00 se terminasse la partita senza subire altri punti. Di contro, se un lanciatore viene sostituito nel corso di un inning e lascia battitori avversari in base, tutti i punti causati da quei giocatori sarebbero sua responsabilit\u00e0, e non del compagno di squadra che lo sostituisce. Cos\u00ec, se al primo lancio del sostituto, il battitore realizza un fuoricampo che porta a casa anche altri giocatori sulle basi, il lanciatore di rilievo \u00e8 responsabile solo per un punto, e gli altri vengono addebitati al lanciatore che ha sostituito, sempre che gli stessi non fossero in base a seguito di precedenti errori.\nRecord della media PGL.\nNel baseball attuale, una media PGL inferiore a 2.00 \u00e8 considerata eccezionale, ed \u00e8 rarissima. Una media PGL tra 2.00 e 3.00 \u00e8 considerata eccellente, ed \u00e8 alla portata di pochi lanciatori. Una media PGL tra 3.00 e 4.00 \u00e8 ancora sopra media, che \u00e8 stabilita in un valore tra 4.00 e 5.00. Una media superiore a 6.00, invece, viene considerata troppo alta per consentire a un lanciatore di rimanere nelle Leghe maggiori.\nIl record per la media PGL pi\u00f9 bassa in carriera (almeno 1.000 inning lanciati) appartiene a Ed Walsh, con 1.817 dal 1904 al 1917; mentre per una singola stagione (almeno 1 inning lanciato a partita) appartiene a Tim Keefe, che lo realizz\u00f2 nel 1880, con 0.86. Nella storia moderna del gioco, spicca la prestazione di Bob Gibson, che nel 1968 vinse 22 partite, tenendo una media di 1.12. Tra i giocatori in attivit\u00e0, la media PGL pi\u00f9 bassa \u00e8 quella di Clayton Kershaw, attualmente a 2.532, valore che lo inserisce tra i migliori 50 della storia. Mariano Rivera \u00e8 il leader della statistica nell'era moderna: con una media PGL di 2.209, si colloca al tredicesimo posto nella lista ogni epoca.\nData la natura della statistica, il titolo per la migliore media PGL finisce spesso a giocatori in grado di realizzare molti strikeout: Roger Clemens ha vinto il titolo 7 volte, Pedro Mart\u00ednez 5 volte, Greg Maddux 4, Randy Johnson 3. Sandy Koufax ha avuto la migliore media per 5 anni di fila, con valori tra 1.73 e 2.54.\nFatti di rilievo nel calcolo della media PGL.\nLa media PGL non \u00e8 considerata misura esatta del valore di lanciatore, per una serie di considerazioni: \nPer ovviare a questi problemi, negli ultimi anni la \"Society for American Baseball Research\", ente che si occupa di catalogare tutti gli aspetti e i record del gioco, ha iniziato la ricerca di nuovi strumenti in grado di valutare in maniera pi\u00f9 uniforme e indipendente dai periodi storici e da influenze esterne le statistiche dei giocatori. Per quanto riguarda la media PGL, \u00e8 stata creata una nuova statistica, chiamata \"'\"Defense-Independent ERA\" (dERA)\"\", la cui formula \u00e8 pi\u00f9 complessa."}
{"id": "549347", "revid": "125387339", "url": "https://it.wikipedia.org/wiki?curid=549347", "title": "Beth Phoenix", "text": "Lei \u00e8 una delle superstar femminili che ha completamente rivoluzionato la storia del wrestling femminile, chiamata anche dominant diva. \u00c8 stata la prima donna a competere in un \"I quit\" match e in un tables match.\nHa detenuto tre volte il Women's Championship e una volta il Divas Championship. \u00c8 inoltre la pi\u00f9 giovane donna ad essere stata introdotta nella WWE Hall of Fame.\nCarriera.\nOhio Valley Wrestling (2004\u20132006).\nNel 2004 divenne manager di Brent Albright nell'Ohio Valley Wrestling ma si ruppe una mano a ottobre e durante la sua convalescenza John Cena and\u00f2 in WWE \"abbandonandola\". Beth un\u00ec le forze con Aaron \"The Idol\" Stevens nel marzo del 2005. Beth e Stevens combatterono contro Danny Inferno e Trudi Denucci nel primo \"Jersey Shore street fight\" venendo sconfitti. Combattendo per la Ohio Valley Wrestling, ebbe il suo primo match in un tag team con Shelly Martinez dove batterono Fuji Cakes e Serena. Sia Beth che Martinez furono poste sotto contratto da \"SmackDown\" nel dicembre 2005 e apparvero la prima volta il 28 gennaio 2006 a \"Heat\" insieme agli Heart Throbs. Le due furono acquistate da \"Raw\" nel febbraio dove accompagnarono Aaron Stevens al ring. Non pi\u00f9 utilizzate tornarono all'OVW.\nWWE (2006-2012).\nBeth Phoenix debutt\u00f2 nella puntata di \"Raw\" l'8 maggio 2006 attaccando Mickie James durante un match contro Trish Stratus; le due divennero alleate conto la James, stabilendosi come \"face\". Beth dichiar\u00f2 di odiare Mickie perch\u00e9 in passato le \"avrebbe rovinato la vita\". Nella puntata di \"Raw\" del 29 maggio, Beth lott\u00f2 assieme a Torrie Wilson contro Candice Michelle e Victoria, con Trish Stratus e Mickie James agli angoli del ring, vincendo l'incontro. Nella puntata di \"Raw\" del 5 giugno, andata in onda da Pittsburgh, Beth vinse un match contro Victoria ma si frattur\u00f2 la mandibola e fu costretta a restare fuori dal ring per due mesi. Nella puntata di \"Raw\" del 12 giugno, Mickie annunci\u00f2 a Todd Grisham che lei e Beth erano compagne di scuola prima che Beth iniziasse a \"diventare meschina\". A seguito dell'infortunio, la storia non continu\u00f2 e Beth fece ritorno in Ohio Valley Wrestling.\nBeth Phoenix fa il suo ritorno nella puntata di \"Raw\" del 9 luglio 2007 come heel, sostituendo Melina in un tag team match insieme a Jillian Hall, perdendo contro la campionessa Candice Michelle e Mickie James; dopo il match attacca la campionessa sancendo una faida fra le due. Nella puntata di \"Raw\" del 23 luglio, Beth e Melina sono state sconfitte da Maria e Mickie James. Nella puntata di \"Raw\" del 30 luglio Beth, Jillian Hall e Melina hanno sconfitto Candice Michelle, Maria e Mickie James. Nella puntata di \"Raw\" del 20 agosto, Beth e Melina sono state sconfitte da Candice Michelle e Mickie James. Il 20 agosto, a \"SummerSlam\", Beth vince una Battle royal match per decretare la prima contendente al Women's Championship detenuto da Candice Michelle. Nella puntata di \"Raw\" del 27 agosto, Beth affronta Maria ma il match termina in no contest. Nella puntata di \"Raw\" del 3 settembre, Beth ha sconfitto Maria. Il 16 settembre, a \"Unforgiven\", Beth ha affrontato la campionessa Candice Michelle per il Women's Championship, ma \u00e8 stata sconfitta. Nella puntata di \"Raw\" del 24 settembre, Beth e Shelton Benjamin hanno sconfitto Candice Michelle e Jeff Hardy in un Mixed Tag Team match. \nIl 7 ottobre, a \"No Mercy\", Beth ha sconfitto Candice Michelle conquistando il Women's Championship per la prima volta. Nella puntata di \"Raw\" dell'8 ottobre Beth, Jillian Hall e Melina sono state sconfitte da Candice Michelle, Maria e Mickie James. Nella puntata di \"Raw\" del 22 ottobre, Beth ha difeso il titolo contro Candice Michelle in un Two out of three falls match. Nella puntata di \"Raw\" del 5 novembre, Beth ha sconfitto Kelly Kelly in un match non titolato. Nella puntata di \"Raw\" del 12 novembre, Beth ha sconfitto Maria in un match non titolato. Nella puntata di \"SmackDown\" del 16 novembre, Beth e Victoria hanno sconfitto Mickie James e Torrie Wilson. Il 18 novembre alle \"Survivor Series\" Beth, Jillian, Layla, Melina e Victoria sono state sconfitte da Kelly Kelly, Maria, Michelle McCool, Mickie James e Torrie Wilson. Nella puntata di \"Raw\" del 3 dicembre, Beth e Melina hanno sconfitto Maria e Mickie James. Il 16 dicembre, ad \"Armageddon\", Beth ha difeso il titolo contro Mickie James. Nella puntata di \"Raw\" del 31 dicembre, Beth ha difeso il titolo contro Melina e Mickie James in un Triple threat match. Nella puntata di \"Raw\" del 14 gennaio 2008 Beth, Jillian e Melina hanno sconfitto Ashley, Maria e Mickie James. Nella puntata di \"Raw\" del 21 gennaio, Beth ha sconfitto Mickie James in un match non titolato. Nella puntata di \"Raw\" del 28 gennaio, Beth e Jillian hanno sconfitto Ashley e Mickie James. Nella puntata di \"Raw\" del 4 febbraio, Beth e Victoria sono state sconfitte da Kelly Kelly e Mickie James. Nella puntata di \"Raw\" del 18 febbraio, Beth \u00e8 stata sconfitta da Maria in un match non titolato, a causa di una distrazione della rientrante Candice Michelle. Nella puntata di \"Raw\" del 24 marzo Beth, Melina e Santino Marella hanno sconfitto Ashley, Maria e Jerry Lawler. Il 30 marzo, a \"WrestleMania XXIV\", Beth sconfigge insieme a Melina il team composto da Ashley e Maria, vincendo grazie ad una distrazione alle avversarie causata da Santino Marella. Nella puntata di \"Raw\" del 7 aprile, Beth ha sconfitto Maria in un match non titolato. Nella puntata di \"Raw\" del 14 aprile, Beth viene sconfitta da Mickie James in un match per il Women's Championship, perdendo il titolo dopo 190 giorni di regno. Il 27 aprile, a \"Backlash\" Beth, Jillian Hall, Layla, Melina, Natalya e Victoria hanno sconfitto Ashley, Cherry, Kelly Kelly, Maria, Michelle McCool e Mickie James. Nella puntata di \"Raw\" del 28 aprile, si verifica il rematch, dove questa volta Beth e la sua squadra vengono sconfitte. Nella puntata di \"Raw\" del 5 maggio, Beth affronta la campionessa Mickie James per il Women's Championship in un Lumberjill match, ma \u00e8 stata sconfitta dopo che \u00e8 stata colpita per sbaglio da Melina. Nella puntata di \"Raw\" del 12 maggio, Beth e Melina sono state sconfitte da Maria e Mickie James, dove durante la contesa, Beth viene nuovamente colpita accidentalmente da Melina, abbandonandola nel match; successivamente, nel backstage le due si scagliano brutalmente, concludendo la loro amicizia e scaturendo in una faida. Il 18 maggio, a \"Judgment Day\", Beth affronta la campionessa Mickie James e la sua ex amica Melina per il Women's Championship in un Triple threat match, dove la James ha difeso la cintura. Nella puntata di \"Raw\" del 19 maggio, Beth ha sconfitto Maria; a fine match, ha un alterco fisico con Melina. Il 1\u00ba giugno, a \"One Night Stand\", Beth ha sconfitto Melina in un \"I quit\" match. Nella puntata di \"Raw\" del 2 giugno, Beth e Katie Lea hanno sconfitto Melina e Mickie James. Nella puntata di \"Raw\" del 9 giugno, Beth \u00e8 stata sconfitta da Mickie James in un match non titolato. Nella puntata di \"Raw\" del 14 luglio, Beth si presenta come la sfidante di Santino Marella in un match e vince. I due concludono un successivo incontro con un bacio, formando un tag team chiamato \"Glamarella\". Nella puntata di \"Raw\" del 21 luglio, Beth ha sconfitto Kelly Kelly. Nella puntata di \"Raw\" del 28 luglio, i Glamarella hanno sconfitto Kelly Kelly e D'Lo Brown in un Mixed Tag Team match. Nella puntata di \"Raw\" dell'11 agosto, Beth ha sconfitto Kelly Kelly. Il 17 agosto, a \"SummerSlam\", i Glamarella hanno sconfitto Mickie James e Kofi Kingston in un Intergender tag team match valevole per entrambi i Women's Championship e Intercontinental Championship, conquistando la cintura per la seconda volta. Nella puntata di \"Raw\" del 25 agosto, Beth \u00e8 stata sconfitta da Kelly Kelly in un match non titolato. Nella puntata di \"Raw\" del 1\u00ba settembre Beth, Jillian Hall e Katie Lea sono state sconfitte da Candice Michelle, Kelly Kelly e Mickie James. Nella puntata di \"Raw\" dell'8 settembre, Beth ha difeso il titolo contro Mickie James. Nella puntata di \"Raw\" del 22 settembre, Beth \u00e8 stata sconfitta da Kelly Kelly in un match non titolato. Nella puntata di \"Raw\" del 29 settembre, Beth e Jillian Hall hanno sconfitte Candice Michelle e Kelly Kelly. Nella puntata di \"SmackDown\" del 3 ottobre, Beth ha sconfitto la Divas Champion Michelle McCool in un Lumberjill match. Il 5 ottobre, a \"No Mercy\", Beth ha difeso il titolo contro Candice Michelle. Nella puntata di \"Raw\" del 6 ottobre, i Glamarella hanno sconfitto Mickie James e Jamie Noble in un Mixed Tag Team match. Nella puntata di \"Raw\" del 3 novembre Beth, Jillian Hall, Katie Lea, Layla, Lena Yada, Maryse, Natalya e Victoria hanno sconfitto Brie Bella, Candice Michelle, Eve Torres, Kelly Kelly, Mae Young, Michelle McCool, Mickie James e Tiffany. Nella puntata di \"Raw\" del 10 novembre, Beth ha difeso il titolo contro Mickie James. Il 23 novembre, alle \"Survivor Series\", Beth prende parte al 5-on-5 Survivor Series tag team elimination match nel \"Team Raw\" (Beth, Candice Michelle, Jillian Hall, Kelly Kelly e Mickie James) contro il \"Team SmackDown\" (Maria, Maryse, Michelle McCool, Natalya e Victoria), dove rimane come ultima sopravvissuta portando il \"Team Raw\" alla vittoria. Nella puntata di \"Raw\" del 24 novembre Beth, Jillian Hall e Katie Lea sono state sconfitte da Candice Michelle, Mickie James e la rientrante Melina; prima del match, Rosa Mendes si proclama fan della \"Glamazon\" urlando a gran voce fra il pubblico. Nella puntata di \"Raw\" dell'8 dicembre, dedicata agli \"Slammy Award\", i Glamarella sono stati sconfitti da Hornswoggle e Finlay; la Phoenix, viene premiata come \"Diva of the Year\". Nella puntata di \"Raw\" del 15 dicembre, Beth e Jillian Hall sono state sconfitte da Kelly Kelly e Melina. Nella puntata di \"Raw\" del 22 dicembre, i Glamarella sono stati sconfitti da Trish Stratus e John Cena in un Mixed Tag Team match; nella stessa puntata, Santino Marella annuncia Rosa Mendes come membro della loro stable. Nella puntata di \"Raw\" del 29 dicembre, Beth \u00e8 al tavolo di commento dove assiste ad una Battle royal match per decretare la sua sfidante al titolo, vinta da Melina, la quale viene poi brutalmente attaccata da Rosa Mendes. Nella puntata di \"Raw\" del 5 gennaio 2009, i Glamarella sono stati sconfitti da Melina e Goldust in un Mixed Tag Team match. Nella puntata di \"Raw\" del 12 gennaio, Beth e Jillian Hall affrontano Kelly Kelly e Melina, ma il match termina in no contest, quando Rosa Mendes attacca Melina durante il suo ingresso. Nella puntata di \"Raw\" del 19 gennaio, Beth ha sconfitto Kelly Kelly in un match non titolato. Il 25 gennaio, \"Royal Rumble\", Beth \u00e8 stata sconfitta da Melina in un match valevole per il Women's Championship, perdendo il titolo dopo 161 giorni di regno.\nNella puntata di \"Raw\" del 26 gennaio, Beth e Jillian Hall hanno sconfitto Kelly Kelly e Melina. Nella puntata di \"Raw\" del 2 febbraio, Beth ha sconfitto Candice Michelle. Nella puntata di \"Raw\" del 9 gennaio, Beth e Jillian Hall hanno sconfitto nuovamente Kelly Kelly e Melina. Nella puntata di \"Raw\" del 16 febbraio, Beth affronta Melina per il Women's Championship, ma \u00e8 stata sconfitta. Nella puntata di \"Raw\" del 23 febbraio Beth, Santino Marella e Dolph Ziggler sono stati sconfitti da Melina e i Cryme Tyme (JTG e Shad Gaspard) in un 3-on-3 Mixed Tag Team match. Nella puntata di \"Raw\" del 2 marzo, Beth e Jillian Hall sono state sconfitte da Kelly Kelly e Mickie James. Nella puntata di \"Raw\" del 16 marzo Beth, Jillian Hall e Layla sono state sconfitte da Kelly Kelly, Melina e Mickie James. Nella puntata di \"Raw\" del 30 marzo Beth, Jillian Hall, Katie Lea, Layla, Maryse, Michelle McCool, Natalya, Nikki Bella e Rosa Mendes sono state sconfitte da Alicia Fox, Brie Bella, Eve Torres, Gail Kim, Kelly Kelly, Maria, Melina, Mickie James e Tiffany. Il 5 aprile, a \"WrestleMania XXV\", Beth prende parte ad una \"25-Divas Miss WrestleMania Battle royal match\", dove viene eliminata per ultima da Santina Marella, che si presume essere la sorella gemella di Santino Marella (\"kayfabe\") e quindi non riesce a vincere. Dopo questo, tra i due si separano, sancendo la fine dei \"Glamarella\". Nella puntata di \"Raw\" del 6 aprile, Beth \u00e8 stata sconfitta da Santina Marella. Nella puntata di \"Raw\" del 20 aprile, Beth ha affrontato la campionessa Melina per il Women's Championship, ma \u00e8 stata sconfitta. Il 26 aprile, \"Backlash\", Beth \u00e8 stata sconfitta da Santina Marella, dopo essere stata colpita prima del match da The Great Khali. Nella puntata di \"Raw\" del 27 aprile Beth, Jillian Hall, Maryse e Rosa Mendes sono state sconfitte da Brie Bella, Kelly Kelly, Mickie James e Santina Marella. Nella puntata di \"Superstars\" del 7 maggio, Beth e Rosa Mendes sono state sconfitte da Kelly Kelly e Santina Marella. Nella puntata di \"Raw\" dell'11 maggio, Beth \u00e8 stata sconfitta nuovamente da Santina Marella. Nella puntata di \"Raw\" del 18 maggio, Beth prende parte ad un Battle royal match per determinare la prima sfidante al Divas Championship detenuto da Maryse, ma \u00e8 stata eliminata da Kelly Kelly. Nella puntata di \"Raw\" del 25 maggio, Beth e Chavo Guerrero sono stati sconfitti da Mickie James e Santino Marella in un Mixed Tag Team match. Nella puntata di \"Raw\" del 1\u00ba giugno, Beth e Maryse hanno sconfitto Kelly Kelly e Mickie James. Nella puntata di \"Superstars\" dell'11 giugno, Beth e Rosa Mendes hanno sconfitto le Bella Twins (Brie Bella e Nikki Bella). Nella puntata di \"Raw\" del 22 giugno Beth, Maryse e Rosa Mendes sono state sconfitte da Mickie James e le Bella Twins. Nella puntata di \"Raw\" del 29 giugno, Beth prende parte ad un Fatal 4-way match che comprende anche Kelly Kelly, Mickie James e Rosa Mendes per determinare la prima sfidante al Divas Championship detenuto da Maryse, ma il match \u00e8 stato vinto dalla James. Nella puntata di \"Raw\" del 27 luglio Beth, Alicia Fox e Rosa Mendes sono state sconfitte da Gail Kim, Kelly Kelly e Mickie James. Nella puntata di \"Raw\" del 3 agosto, Beth e Jillian Hall hanno sconfitto Gail Kim e Mickie James. Nella puntata di \"Raw\" del 10 agosto, Beth prende parte ad un Fatal 4-way match che comprende anche Alicia Fox, Gail Kim e Kelly Kelly per determinare la prima sfidante al Divas Championship detenuto da Maryse, ma il match \u00e8 stato vinto dalla Kim. Nella puntata di \"Superstars\" del 20 agosto, Beth ha sconfitto Kelly Kelly. Nella puntata di \"Raw\" del 24 agosto Beth, Alicia Fox e Rosa Mendes hanno sconfitto Gail Kim, Kelly Kelly e Mickie James. Nella puntata di \"Raw\" del 31 agosto, Beth ha vinto una Battle royal match per determinare la prima sfidante al Divas Championship detenuto da Mickie James, che sfida la sera stessa, ma \u00e8 stata sconfitta. Nella puntata di \"Raw\" del 14 settembre, Beth e Chris Jericho hanno sfidato Trish Stratus e Montel Vontavious Porter in un Mixed Tag Team match terminato in squalifica in seguito all'intervento di Big Show e Mark Henry; viene annunciato un 3-on-3 Mixed Tag Team match dove Beth, Jericho e Show sono stati sconfitti da Trish, MVP e Henry. Nella puntata di \"Raw\" del 21 settembre, Beth ha sconfitto Mickie James in un match non titolato. Nella puntata di \"Raw\" del 5 ottobre Beth, Alicia Fox, Jillian Hall, Layla, Michelle McCool, Natalya e Rosa Mendes sono state sconfitte da Eve Torres, Kelly Kelly, Maria, Melina, Mickie James e le Bella Twins. Nella puntata di \"Raw\" del 12 ottobre Beth, Alicia Fox e Rosa Mendes sono state sconfitte da Gail Kim, Kelly Kelly e Maria Menounos; nella stessa puntata, viene spostata nel roster di \"SmackDown\", separandosi da Rosa Mendes, trasferita nel roster della \"ECW\".\nIl 25 ottobre, a \"Bragging Rights\", il Team SmackDown (Beth, Michelle McCool e Natalya) hanno sconfitto il \"Team Raw\" (Gail Kim, Kelly Kelly e Melina P\u00e9rez). Nella puntata di \"SmackDown\" del 30 ottobre, Beth ha sconfitto la jobber Jenny Brooks. Nella puntata di \"SmackDown\" del 6 novembre, Beth ha sconfitto la jobber Brittany Carter. Nella puntata di \"SmackDown\" del 13 novembre, Beth ha sconfitto la jobber Lisa Taylor. Il 22 novembre, alle \"Survivor Series\", Beth fa parte del \"Team McCool\" (Beth, Alicia Fox, Jillian Hall, Layla e Michelle McCool) sfidando il \"Team James\" (Mickie James, Eve Torres, Gail Kim, Kelly Kelly e Melina), ma \u00e8 stata eliminata dalla James; alla fine, il \"Team James\" vince la contesa. Nella puntata di \"SmackDown\" del 4 dicembre, Beth prende parte ad un Triple threat match che comprende anche Mickie James e Natalya per determinare la prima sfidante al Women's Championship detenuto da Michelle McCool, ma \u00e8 stato vinto dalla James. Nella puntata di \"Raw\" del 14 dicembre Beth, Alicia Fox, Layla, Maryse, Michelle McCool, Natalya e Rosa Mendes sono state sconfitte da Gail Kim, Kelly Kelly, Maria, Melina, Mickie James e le Bella Twins (Brie Bella e Nikki Bella). Nella puntata di \"SmackDown\" del 18 dicembre, Beth ha sconfitto Maria. Nella puntata di \"SmackDown\" del 25 dicembre, Beth e Layla sono state sconfitte da Maria e Mickie James. Nella puntata di \"SmackDown\" del 1\u00ba gennaio 2010, Beth \u00e8 stata sconfitta da Mickie James, dopo che Michelle McCool l'ha colpita accidentalmente con un calcio; a fine match, si vendica attaccando sia la McCool sia Layla, per poi eseguire una \"Glam Slam\" sulla James. Nella puntata di \"SmackDown\" dell'8 gennaio, Beth ha sconfitto Layla; a fine match, viene aggredita dalle LayCool (Layla e Michelle McCool) ma viene salvata da Mickie James, la quale poi colpisce la Phoenix con un calcio, vendicandosi. Nella puntata di \"SmackDown\" del 15 gennaio, Beth \u00e8 stata sconfitta da Mickie James per squalifica, quando colpisce insistentemente Mickie all'angolo, per poi lasciarla in balia delle LayCool, che attaccano la James. Il 31 gennaio, alla \"Royal Rumble\", Beth prende parte alla ventitreesima edizione del Royal Rumble match entrando con il numero 6, riuscendo nell'impresa di eliminare The Great Khali, per poi essere eliminata da CM Punk dopo un minuto e trentasette secondi. La Phoenix diventa la seconda donna della storia, dopo Chyna, a prendere parte a tale match, segnando anche il record di maggior tempo sul ring. Nella puntata di \"SmackDown\" del 5 febbraio, Beth e Mickie James hanno sconfitto le LayCool, dopo che la Phoenix attacca sia Mickie sia Michelle per poi abbandonare il match.\nNella puntata di \"SmackDown\" del 12 marzo, Beth effettua un turn \"face\" salvando Tiffany dall'attacco delle LayCool (Layla e Michelle McCool). Nella puntata di \"SmackDown\" del 19 marzo, Beth e Tiffany hanno sconfitto le LayCool; dopo il match, Vickie Guerrero sfida Beth Phoenix in un match da tenersi la settimana successiva. Nella puntata di \"Raw\" del 22 marzo Beth, Eve Torres e Gail sono state sconfitte da Maryse e le LayCool. Nella puntata di \"SmackDown\" del 26 marzo, Vickie Guerrero rivela come general manager di aver cambiato l'incontro in un 5-on-1 Handicap match contro la stessa Vickie, Alicia Fox, Maryse e le Laycool; anche se riesce a dominare quasi tutto il match, finisce per perdere. Il 28 marzo, a \"WrestleMania XXVI\" Beth, Eve Torres, Gail Kim, Kelly Kelly e Mickie James sono state sconfitte da Alicia Fox, Maryse, le LayCool e Vickie Guerrero. Nella puntata di \"Raw\" del 29 marzo, Beth e le compagne vincono il rematch. Nella puntata di \"SmackDown\" del 2 aprile, Beth e Tiffany hanno sconfitto le LayCool. Nella puntata di \"Superstars\" dell'8 aprile, Beth ha sconfitto Layla. Nella puntata di \"SmackDown\" del 23 aprile, Beth e Mickie James sono state sconfitte dalle LayCool, nell'ultimo match in WWE della James. Il 25 aprile, a \"Extreme Rules\", Beth ha sconfitto Michelle McCool in un Extreme makeover match conquistando il Women's Championship per la terza volta. Nella puntata di \"SmackDown\" del 30 aprile, Beth e Kelly Kelly hanno sconfitto le LayCool. Nella puntata di \"Superstars\" del 6 maggio, Beth ha sconfitto la sua ex alleata Rosa Mendes in un match non titolato. Nella puntata di \"SmackDown\" del 14 maggio, Beth ha perso il titolo in favore di Layla, in un 2-on-1 Handicap match insieme a Michelle McCool, dopo soli 16 giorni di regno. Subisce durante l'incontro un infortunio alla mano che la tiene lontana dal ring per qualche tempo.\nBeth Phoenix fa il suo ritorno il 21 novembre alle \"Survivor Series\" attaccando Michelle McCool e Layla, che stavano attaccando la nuova Divas Champion Natalya, alleandosi con la canadese. Nella puntata di \"SmackDown\" del 26 novembre, Beth salva Kelly Kelly da un attacco delle LayCool. Nella puntata di \"SmackDown\" del 3 dicembre, Beth salva anche Hornswoggle da un nuovo attacco delle LayCool. Nella puntata di \"Raw\" del 13 dicembre, Beth prende parte ad un Battle royal match la cui vincitrice avrebbe vinto lo \"Slamy Award\" di \"Diva of the Year\", dove \u00e8 stata eliminata da Michelle McCool, che ha poi vinto; dopo il match, viene annunciato che le LayCool dovranno combattere contro Beth Phoenix e Natalya, nel primo Divas Tag Team Tables match della storia a '. Il 19 dicembre, a ', Beth e Natalya hanno sconfitto le LayCool in un Divas Tag Team Tables match. Nella puntata di \"Superstars\" del 23 dicembre, Beth e Kelly Kelly hanno sconfitto le LayCool. Nella puntata di \"SmackDown\" del 31 dicembre, Beth e Natalya hanno sconfitto le LayCool. Nella puntata di \"SmackDown\" del 14 gennaio 2011, Beth ha sconfitto Michelle McCool. Nella puntata di \"SmackDown\" del 21 gennaio, Beth ha sconfitto anche Layla. Nella puntata di \"SmackDown\" del 18 febbraio, Beth e Eve Torres sono state sconfitte da Layla e Maryse. Nella puntata di \"SmackDown\" del 4 marzo, Beth e Rosa Mendes sono state sconfitte dalle LayCool. Nella puntata di \"SmackDown\" dell'8 aprile, Beth e Kelly Kelly hanno sconfitto le LayCool.\nNella puntata di \"Raw\" del 25 aprile, durante il \"Draft\", Beth passa nel roster di \"Raw\". Nella puntata di \"Superstars\" del 5 maggio, Beth ha sconfitto Melina. Nella puntata di \"Raw\" del 23 maggio Beth, Eve Torres, Gail Kim e Kelly Kelly affrontano Maryse, Melina e le Bella Twins (Brie Bella e Nikki Bella), ma il match termina in no contest in seguito all'intervento di Kharma. Nella puntata di \"Raw\" del 6 giugno, Beth e Kelly Kelly hanno sconfitto le Bella Twins. Nella puntata di \"Raw\" del 13 giugno Beth, AJ, Eve Torres, Gail Kim, Kaitlyn, Kelly Kelly e Natalya hanno sconfitto Alicia Fox, Maryse, Melina, Rosa Mendes, Tamina e le Bella Twins. Nella puntata di \"Superstars\" del 30 giugno, Beth ha sconfitto Gail Kim. Nella puntata di \"Superstars\" del 14 luglio, Beth ha sconfitto Maryse. Nella puntata di \"Raw\" del 18 luglio Beth, AJ, Eve Torres, Gail Kim, Kaitlyn, Kelly Kelly e Natalya hanno sconfitto nuovamente Alicia Fox, Maryse, Melina, Rosa Mendes, Tamina e le Bella Twins.\nNella puntata di \"Raw\" del 1\u00ba agosto, Beth vince un Battle royal match diventando la nuova sfidante al Divas Championship detenuto da Kelly Kelly e guadagnandosi tale opportunit\u00e0 per \"SummerSlam\"; dopo il match, attacca la campionessa compiendo un turn \"heel\", dicendo che l'era delle principesse e delle barbie \u00e8 finita. Successivamente, Natalya si unisce a Beth, formando una stable, le \"Divas of Doom\". Nella puntata di \"Raw\" dell'8 agosto, Beth ha sconfitto Eve Torres. Nella puntata di \"SmackDown\" del 12 agosto, le Divas of Doom hanno sconfitto AJ e Kaitlyn. Il 14 agosto, a \"SummerSlam\", Beth affronta la campionessa Kelly Kelly per il Divas Championship, ma \u00e8 stata sconfitta. Nella puntata di \"SmackDown\" del 30 agosto, le Divas of Doom hanno sconfitto Alicia Fox e Kelly Kelly. Nella puntata di \"Raw\" del 15 settembre, Beth ha sconfitto Eve Torres diventando la prima contentende al Divas Championship detenuto da Kelly Kelly. Nella puntata di \"SmackDown\" del 16 settembre, Beth ha sconfitto AJ. Il 18 settembre, a \"Night of Champions\", nella sua citt\u00e0 natale, Beth affronta la campionessa Kelly Kelly per il Divas Championship, ma \u00e8 stata nuovamente sconfitta. Nella puntata di \"Raw\" del 19 settembre, le Divas of Doom sono state sconfitte da Eve Torres e Kelly Kelly. Nella puntata di \"SmackDown\" del 23 settembre, le Divas of Doom hanno sconfitto AJ e Kaitlyn. Nella puntata di \"Raw\" del 26 settembre, le Divas of Doom hanno sconfitto Eve Torres e Kelly Kelly. \nIl 2 ottobre, a \"Hell in a Cell\", grazie all'aiuto di Natalya, Beth riesce a sconfiggere Kelly Kelly, conquistando il Divas Championship per la prima volta. Nella puntata di \"Raw\" del 3 ottobre, le Divas of Doom (Beth e Natalya) hanno sconfitto Eve Torres e Kelly Kelly per squalifica, quando Kelly attacca brutalmente la Phoenix. Nella puntata di \"SmackDown\" del 7 ottobre, Beth ha sconfitto Alicia Fox in un match non titolato. Nella puntata di \"SmackDown\" del 14 ottobre, Beth ha sconfitto Kelly Kelly in un match non titolato. Il 23 ottobre, a \"Vengeance\", Beth ha difeso il titolo contro Eve Torres. Nella puntata di \"SmackDown\" del 18 novembre, le Divas of Doom hanno sconfitto AJ e Kaitlyn. Il 20 novembre, alle \"Survivor Series\", Beth ha difeso il titolo nuovamente contro Eve Torres con una \"Glam Slam\" dalla terza corda in un Lumberjill match. Nella puntata di \"SmackDown\" del 25 novembre, le Divas of Doom hanno sconfitto AJ e Kaitlyn. Nella puntata di \"Raw\" del 5 dicembre, le Divas of Doom sono state sconfitte da Eve Torres e Kelly Kelly. L'11 dicembre, a \"Tribute to the Troops\", le Divas of Doom e le Bella Twins (Brie Bella e Nikki Bella) sono state sconfitte da Alicia Fox, Eve Torres, Kelly Kelly e Maria Menounos. Il 18 dicembre, a \"\", Beth ha difeso il titolo contro Kelly Kelly. Nella puntata di \"Raw\" del 19 dicembre, Beth \u00e8 stata sconfitta da Alicia Fox in un match non titolato. Nella puntata di \"Superstars\" del 26 gennaio 2012, Beth ha sconfitto Brie Bella in un match non titolato. Il 29 gennaio, alla \"Royal Rumble\", le Divas of Doom e le Bella Twins hanno sconfitto Alicia Fox, Eve Torres, Kelly Kelly e Tamina. Nella puntata di \"Raw\" del 30 gennaio, Beth ha difeso il titolo contro Eve Torres in pochi secondi. Nella puntata di \"SmackDown\" del 3 febbraio, le Divas of Doom hanno sconfitto Aksana e Tamina. Nella puntata di \"Raw\" del 6 febbraio, le Divas of Doom e le Bella Twins sono state sconfitte da Alicia Fox, Eve Torres, Kelly Kelly e Tamina. Nella puntata di \"SmackDown\" del 7 febbraio, Beth ha sconfitto Alicia Fox in un match non titolato. Nella puntata di \"SmackDown\" del 17 febbraio, le Divas of Doom sono state sconfitte da Alicia Fox e Tamina Snuka. Il 19 febbraio, a \"Elimination Chamber\", Beth ha difeso il titolo contro Tamina Snuka. Nella puntata di \"Superstars\" del 1\u00ba marzo, Beth ha sconfitto Alicia Fox in un match non titolato. Nella puntata di \"Superstars\" del 15 marzo, Beth ha sconfitto Kelly Kelly in un match non titolato. Nella puntata di \"Superstars\" del 22 marzo, Beth e Eve Torres hanno sconfitto Natalya e Tamina Snuka. Il 1\u00ba aprile, a \"WrestleMania XXVIII\", Beth e Eve Torres sono state sconfitte da Kelly Kelly e Maria Menounous. Nella puntata di \"SmackDown\" del 6 aprile, Beth \u00e8 stata sconfitta da Nikki Bella in un match non titolato, dopo una distrazione di Kelly Kelly. Nella puntata di \"Raw\" del 23 aprile, Beth \u00e8 stata sconfitta da Nikki Bella, perdendo il Divas Championship dopo ben 204 giorni di regno; durante il match si infortuna alla gamba (\"kayfabe\") che non le permetter\u00e0 di competere ad \"Extreme Rules\" contro la stessa Nikki per il rematch, dove viene sostiruita dalla rientrante Layla, che diventa la nuova Divas Champion.\nBeth fa il suo ritorno nella puntata di \"Raw\" del 14 maggio, battendo Alicia Fox. Il 20 maggio, a \"Over the Limit\", Beth affronta la campionessa Layla per il Divas Championship, ma \u00e8 stata sconfitta. Nella puntata di \"Raw\" del 21 maggio, Beth ha sconfitto Kelly Kelly. Nella puntata di \"Superstars\" del 31 maggio, Beth ha sconfitto Alicia Fox. Nella puntata di \"Raw\" dell'11 giugno, Beth e Ricardo Rodr\u00edguez hanno sconfitto Layla e Santino Marella in un Mixed Tag Team match. Nella puntata di \"SmackDown\" del 15 giugno, Beth ha sconfitto nuovamente Alicia Fox. Il 17 giugno, a \"No Way Out\", Beth affronta la campionessa Layla per il Divas Championship, ma \u00e8 stata ancora sconfitta. Nella puntata di \"Raw\" del 25 giugno, Beth prende parte ad una Divas Summertime Battle Royal match, ma \u00e8 stata eliminata. Nella puntata di \"Superstars\" del 12 luglio, le Divas of Doom (Beth e Natalya) sono state sconfitte da Alicia Fox e Kaitlyn. Il 15 luglio, a \"Money in the Bank\", le Divas of Doom e Eve Torres sono state sconfitte da Kaitlyn, Layla e Tamina Snuka. Nella puntata di \"Raw\" del 13 agosto, Beth e Eve Torres sono state sconfitte da Kaitlyn e Layla. Nella puntata di \"Raw\" del 10 settembre, le Divas of Doom e Alicia Fox sono state sconfitte da Eve Torres, Kaitlyn e Layla. Nella puntata di \"SmackDown\" del 14 settembre, Beth \u00e8 stata sconfitta da Kaitlyn. Nella puntata di \"Raw\" del 17 settembre, Beth \u00e8 stata sconfitta dalla nuova Divas Champion Eve Torres. Nella puntata di \"Raw\" del 24 settembre, Beth e Eve Torres hanno sconfitto Alicia Fox e Layla; dopo il match, arriva Kaitlyn e dice che non ha visto la faccia del suo aggressore, ma i suoi capelli che erano biondi, Eve pensa che sia stata Beth ad attaccarla e per questo le rifila una \"neckbreaker\". Nella puntata di \"SmackDown\" del 28 settembre, Beth ha sconfitto la sua partner Natalya; a fine match, compare Eve che la sospende accusandola di aver attaccato Kaitlyn. Nella puntata di \"Raw\" del 1\u00ba ottobre, Beth \u00e8 stata sconfitta da Eve Torres, dopo essere stata reinegrata. Nella puntata di \"Superstars\" del 18 ottobre, Beth \u00e8 stata sconfitta da Kaitlyn. Nella puntata di \"Raw\" del 29 ottobre, Beth combatte il suo ultimo match in WWE contro AJ Lee, ma viene sconfitta; dopo la contesa, interviene Vickie Guerrero che fa ripartire il match, questa volta con una vittoria della Phoenix. Poco dopo nel backstage, viene licenziata dalla stessa Guerrero, in \"storyline\", visto che la lottatrice aveva comunicato in precedenza di voler abbandonare la compagnia.\nWWE Hall of Famer e commentatrice di \"NXT\" (2017-2021).\nIl 31 marzo 2017, Beth Phoenix \u00e8 stata introdotta nella WWE Hall of Fame da Natalya, diventando cos\u00ec la wrestler pi\u00f9 giovane ad ottenere questo riconoscimento (36 anni).\nIl 17 gennaio 2018, \u00e8 stato annunciato che Beth Phoenix sarebbe stata la commentatrice del \"Mixed Match Challenge\".\nIl 28 gennaio dello stesso anno , Beth \u00e8 tornata a sorpresa per il primo Women's Royal Rumble match, dove \u00e8 entrata con il numero 24, ma dopo 2:22 minuti \u00e8 stata eliminata dalla sua storica amica Natalya L'8 aprile, la Phoenix \u00e8 stata commentatrice a \"WrestleMania 34\" in occasione della prima \"WrestleMania Women's Battle Royal\", ed \u00e8 stata anche telecronista della seconda edizione del \"Mae Young Classic\". Il 28 ottobre 2018, \u00e8 stata al tavolo di commento del primo \"pay-per-view\" dedicato esclusivamente alla divisione femminile nella storia della WWE, \"Evolution\".\nIl 15 maggio 2019 \u00e8 stato annunciato che Beth Phoenix sar\u00e0 una presenza fissa a \"NXT\" con un nuovo ruolo da commentatrice.\nMatch sporadici (2019\u2013presente).\nIl 10 marzo 2019, a \"Fastlane\", Beth Phoenix \u00e8 apparsa in WWE per assistere e commentare il match tra Sasha Banks e Bayley contro Tamina e Nia Jax per i titoli di coppia femminili detenuti dalle prime, durante il match Nia e Tamina attaccano Bayley e Sasha Banks rimanendo campionesse per squalifica, Beth Phoenix venne coinvolta da questo attacco venendo cos\u00ec poi salvata dalla sua amica storica Natalya, venendo poi anch'essa attaccata. Beth Phoenix torna a \"Raw\" nella puntata dell'11 marzo, per assistere al match tra Natalya e Nia Jax, ma successivamente la Phoenix attacca Nia e Tamina. Nella puntata di \"Raw\" del 18 marzo, mentre le due campionesse femminili Sasha Banks e Bayley stavano discutendo su quello che era successo a \"Fastlane\", ma vengono interrotte da Beth Phoenix e Natalya e da l\u00ec Beth annuncia di non essere pi\u00f9 ritirata e che vorrebbe riunire le Divas of Doom e di avere un match contro Sasha e Bayley per i titoli di coppia femminili a \"WrestleMania 35\", subito dopo scatta una rissa. Nella puntata di \"Raw\" del 25 marzo, Natalya sfida Sasha Banks in un match singolo, a bordo ring c\u2019erano Beth Phoenix e Bayley; finito il match, Tamina e Nia attaccano Sasha e Bayley, ma Beth Phoenix le contrattacca. Nella puntata di \"Raw\" del 1\u00ba aprile, \u00e8 stato annunciato che le Divas of Doom faranno squadra con la Boss 'n' Hug Connection contro le IIconics, Tamina e Nia Jax, dove ne uscirono vincitrici le \"face\". Per \"WrestleMania 35\" venne annunciato un Fatal 4-way tag team match per i Women's Tag Team Championship tra le campionesse The Boss 'n' Hug Connection, le Divas of Doom (Beth Phoenix e Natalya), The IIconics e Nia Jax &amp; Tamina, dove ne uscirono vincitrici le IIconics vincendo i titoli in palio. \nIl 26 gennaio 2020, alla \"Royal Rumble\", Beth \u00e8 tornata a sorpresa prendendo parte alla terza edizione del Women's Royal Rumble match entrando col numero 19, dove ha eliminato la sua storica amica Natalya vendicandosi dell'eliminazione subita due anni prima e arrivando fra le ultime tre, ma dopo 23:05 minuti \u00e8 stata eliminata da Shayna Baszler. Durante la contesa, ha subito un brutto taglio alla testa, ma nonostante ci\u00f2 ha continuato la sua permanenza nel match, avendo un ruolo focale vista anche l'apparizione di Santina Marella entrata con il numero 29, rivale della Phoenix; per questo, ha ricevuto tanti plausi e ovazioni da parte di colleghi. Nella puntata di \"Raw\" del 24 febbraio, viene annunciato che nell'episodio successivo Beth far\u00e0 il suo ritorno nello show per parlare delle condizioni del marito Edge, dopo l'attacco brutale subito dal suo ex partner Randy Orton quattro settimane prima, avvenuto la sera seguente al suo ritorno alla \"Royal Rumble\". Nella puntata di \"Raw\" del 2 marzo, Beth ritorna sul ring informando il pubblico sulle condizioni del marito Edge, ma viene interrotta da Randy Orton durante il segmento, rifiutando un abbraccio e una stretta di mano dopo quanto fatto al coniuge, dicendo di non essere sorpresa della sua presenza ma almeno pu\u00f2 sentire cosa ha da dire, per\u00f2 Randy interviene dicendo che Edge non potr\u00e0 mai pi\u00f9 mettere piede sul ring e le dice che le deve una spiegazione su quanto accaduto, che Edge l'ha sempre supportato e sostenuto durante il suo percorso in WWE, diventando un grande team i Rated-RKO e dominando per lungo tempo, quindi ha voluto ricambiare il favore tenendolo lontano dal quadrato in modo che potesse essere presente per sua moglie e le figlie, per poi incolparla di non aver fatto niente per farmarlo a ritornare e che ha dovuto metterlo al suo posto proprio perch\u00e9 gli vuole bene come un fratello, pi\u00f9 di quanto lei lo faccia, scatenando l'ira di Beth che lo schiaffeggia ma viene colpita successivamente dalla \"RKO\", per poi essere soccorsa dai medici e alcuni colleghi quali Rey Mysterio, R-Truth, Zack Ryder, Curt Hawkins e la sua amica Natalya. \nIl 2 dicembre del 2021, Beth Phoenix annuncia di prendersi una pausa dopo 3 anni come telecronista di \"NXT\", per passare pi\u00f9 tempo con suo marito Edge e loro due figlie, assicurando per\u00f2 di rimanere in WWE. In realt\u00e0 girano voci di un suo ritorno on-screen a Raw per aiutare Edge nella faida contro The Miz e sua moglie Maryse. \nIl 1 gennaio 2022, torna a \"Day1\" in aiuto di Edge nel match contro The Miz accompagnato da Maryse. Nella puntata di \"Raw\" del 4 gennaio, Edge e Phoenix hanno sfidato Miz e Maryse in un match per \"Royal Rumble\". \nil 30 gennaio 2022, Beth e suo marito Edge vincono contro Maryse e The Miz in occasione della Royal Rumble "}
{"id": "549348", "revid": "125795351", "url": "https://it.wikipedia.org/wiki?curid=549348", "title": "Jean Baudrillard", "text": "Biografia.\nBaudrillard nasce a Reims, il 27 luglio 1929. I suoi nonni erano contadini mentre i suoi genitori dipendenti pubblici. Mentre frequentava il liceo venne a contatto con la patafisica, grazie a Emmanuel Peillet, che sar\u00e0 cruciale nel pensiero filosofico di Baudrillard. Divent\u00f2 il primo della famiglia a frequentare l'universit\u00e0 e si trasfer\u00ec a Parigi per frequentare la Sorbona. L\u00ec studi\u00f2 la lingua e la letteratura tedesche che insegner\u00e0, dal 1960 al 1966, in molti licei di Parigi e provincia. Durante il periodo di insegnamento, Baudrillard inizi\u00f2 a pubblicare recensioni di letteratura e a tradurre i lavori di autori come Peter Weiss, Bertolt Brecht, Karl Marx, Friedrich Engels e Wilhelm Emil M\u00fchlmann.\nCritico e teorico della postmodernit\u00e0 e la societ\u00e0 simulacro, viene spesso accostato a Gilbert Durand, Edgar Morin e Michel Maffesoli. \u00c8 pure vicino a Roland Barthes e influenzato da Marshall McLuhan. Fu uno dei fondatori della rivista \"Utopie\" (1967/1980), insegnante all' e direttore scientifico all' (1986/1990).\nLa sua filosofia, fondata sulla critica del \"pensiero scientifico\" tradizionale e sul concetto di virtualit\u00e0 del mondo apparente, l'ha portato a diventare satrapo del Collegio dei patafisici nel 2001. \u00c8 stato membro dell'istituto di ricerca sull'innovazione sociale al Centro nazionale della ricerca scientifica, ha insegnato presso la European Graduate School in Svizzera e ha scritto molti articoli e critiche per la stampa. Egli sostenne che le tendenze sociologiche contemporanee, come ad esempio le commemorazioni, le donazioni di massa per le vittime dello \"tsunami\" e altri eccessi, non siano altro che i mezzi osceni dell'estensione totalitaria del \"Bene\" finalizzata ad ottenere una coesione sociale.\nIl sistema degli oggetti.\nNei primi libri (\"Il sistema degli oggetti\", \"Per una critica dell'economia politica del segno\" e \"La societ\u00e0 dei consumi\") Baudrillard si focalizza sul fenomeno del consumismo e sui diversi modi in cui i beni vengono effettivamente consumati. L'ottica \u00e8, in queste opere, solo parzialmente legata al Marxismo e la differenza con Marx sta principalmente nel ritenere che non sia la produzione il motore e il protagonista della societ\u00e0 capitalista, ma il consumo. In verit\u00e0 per Marx, nella \"Introduzione\" del 1857 a \"Per la critica dell'economia politica\", \u00abla produzione \u00e8 immediatamente anche consumo\u00bb, ma Baudrillard attribuisce a questo aspetto un significato comunque diverso.\nBaudrillard arriva a questa conclusione criticando il concetto marxiano di valore d'uso. Nella sua visione sia Marx che Adam Smith, parlando di bisogni naturali (o autentici) e di usi originari (o naturali) degli oggetti, hanno supposto una relazione troppo lineare e ingenua tra questi. E cos\u00ec Baudrillard argomenta (con Georges Bataille) che i bisogni naturali dell'uomo sono gi\u00e0 costruiti e niente affatto innati. Ogni acquisto porta con s\u00e9 un significato sociale e cos\u00ec la merce (ci\u00f2 che viene acquistato) si presenta sempre come feticcio (sia come oggetto, sia come simbolo). Gli oggetti, in questo senso, veicolano sempre un messaggio per chi li utilizza. Dicendo che il consumo \u00e8 pi\u00f9 importante della produzione sottolinea che l'origine e la costruzione (ideologicamente determinate) dei bisogni stanno a monte di una produzione che poi viene incontro a questi.\nBaudrillard descrive quattro tipi fondamentali di valore per gli oggetti:\nSuccessivamente nel pensiero del sociologo francese si \u00e8 mantenuta la distinzione tra valore segnico (legato allo scambio di beni e di utilit\u00e0) e valore simbolico (legato al concetto di dono di Marcel Mauss).\nInfluenza culturale.\nSecondo i realizzatori della trilogia cinematografica \"Matrix\", la sua opera \"Simulacres et simulation\" ha avuto una fondamentale influenza sulla realizzazione di questi film. Il filosofo tuttavia non ha riconosciuto questa paternit\u00e0."}
{"id": "549351", "revid": "22475", "url": "https://it.wikipedia.org/wiki?curid=549351", "title": "Marstation e altri racconti", "text": "Marstation e altri racconti \u00e8 un'antologia di racconti fantascientifici di tre autori diversi edita solo in Italia l'11 luglio 1965, nella collana fantascientifica \"Urania\" (n. 392)."}
{"id": "549352", "revid": "1610933", "url": "https://it.wikipedia.org/wiki?curid=549352", "title": "Fanello", "text": ""}
{"id": "549355", "revid": "1501558", "url": "https://it.wikipedia.org/wiki?curid=549355", "title": "Antigono II Gonata", "text": "Biografia.\nFamiglia.\nSecondo Porfirio, Antigono Gonata nacque a Gonnoi in Tessaglia, donde il soprannome \"Gonata\"; quest'ultimo tuttavia derivava verosimilmente da una piastra di ferro utilizzata a protezione del ginocchio (in greco antico: \u03b3\u03cc\u03bd\u03c5, \"gonu\", genitivo \u03b3\u03cc\u03bd\u03b1\u03c4\u03bf\u03c2, \"gonatos\"). Antigono discendeva da alcuni fra i pi\u00f9 potenti diadochi: suo padre Demetrio Poliorcete era infatti figlio di Antigono I Monoftalmo, il quale aveva retto gran parte dell'Asia; sua madre Fila era figlia di Antipatro, il diadoco che resse la Macedonia e la Grecia e fu riconosciuto come reggente dell'Impero macedone dopo la morte di Alessandro Magno (323 a.C.).\nSecondo William Tarn, Antigono Gonata era freddo, astuto e intelligente, un uomo che aveva preso dalla madre, la vera figlia di Antipatro. Il nonno materno Antipatro mor\u00ec l'anno in cui nacque Antigono Gonata (319 a.C.) e questa morte scaten\u00f2 ulteriori lotte fra i diodochi per l'acquisto di territori e potere. Il nonno paterno Antigono Monoftalmo fu sconfitto e ucciso nella battaglia di Ipso nel 301 a.C. e il territorio da lui controllato fu diviso tra i suoi nemici (Cassandro I, Lisimaco, Seleuco I e Tolomeo I); Demetrio Poliorcete riusc\u00ec per\u00f2 a salvare il suo esercito dalla sconfitta di Ipso con una ritirata.\nGiovinezza.\nSecondo Burn, \u00abmetodico ed efficiente, (Antigono Gonata) fu uno dei personaggi pi\u00f9 nobili della sua epoca\u00bb. Antigono venne educato in parte ad Atene dove divenne allievo di Zenone di Cizio, il filosofo fondatore dello stoicismo. Antigono rimase legato a Zenone e, una volta re, nel 276 a.C., lo invit\u00f2 alla sua corte a Pella in Macedonia. Il filosofo per\u00f2 non venne, ma invi\u00f2 due dei suoi seguaci: Perseo di Cizio e Filonide di Tebe. Perseo, che scrisse anche un trattato sul potere sovrano (\u03a0\u03b5\u03c1\u1f76 \u03b2\u03b1\u03c3\u03b9\u03bb\u03b5\u03af\u03b1\u03c2, Per\u00ec Basil\u00e8ias) dopo essere stato il mentore del primogenito di Antigono, Alcioneo, fu nominato da Antigono arconte di Corinto nel 244 a.C.. Il destino di Antigono Gonata, che all'epoca della battaglia di Ipso aveva 18 anni, fu determinato dal padre Demetrio, il quale, dovendo combattere anche sul versante asiatico, nomin\u00f2 Antigono suo reggente con l'incarico mantenere l'egemonia macedone in Grecia.\nGenerale di Demetrio Poliorcete.\nLa gelosia tra i vincitori di Ipso permise infatti a Demetrio di recuperare parte del potere che suo padre aveva perso: riconquist\u00f2 Atene e gran parte della Grecia e nel 294 a.C. strapp\u00f2 il trono di Macedonia ad Alessandro, figlio di Cassandro I. Poich\u00e9 Antigono Gonata era nipote sia di Monoftalmo che di Antipatro e di Cassandro, la sua presenza contribu\u00ec a far accettare il regno di Demetrio Poliorcete ai sostenitori di questi ex re. Nel 292 a.C., mentre stava effettuando una campagna in Beozia, Demetrio ricevette la notizia che Lisimaco, re della Tracia e nemico di suo padre, era stato fatto prigioniero da Dromichete, capo dei Geti. Sperando di ottenere i territori di Lisimaco in Tracia e in Asia, Demetrio deleg\u00f2 ad Antigono Gonata il comando delle forze in Beozia e subito marci\u00f2 verso nord.\nQuando Demetrio si allontan\u00f2, gli abitanti della Beozia iniziarono una rivolta, ma furono sconfitti da Antigono che li blocc\u00f2 a Tebe, che venne stretta d'assedio, e venne presa l'anno successivo da Demetrio Poliorcete grazie alle sue macchine da guerra. Ma il controllo della Macedonia e della Grecia era considerato da Demetrio il trampolino di lancio per la riconquista dell'impero macedone; i preparativi su grande scala, quali la costruzione di una imponente flotta, allarmarono gli altri re (Seleuco I, Tolomeo I, Lisimaco e Pirro) i quali nel 288 a.C. formarono una coalizione anti-Demetrio. Per evitare di cadere in mano a Pirro, Fila, la madre di Antigono, si uccise nel 287 a.C., mentre due anni dopo, Demetrio si arrese a Seleuco, il quale lo risparmi\u00f2 e lo tenne prigioniero fino alla morte (283 a.C.). Per salvare il padre, Antigono si offr\u00ec a Seleuco come ostaggio in suo luogo, ma Seleuco rifiut\u00f2.\nRe di Macedonia.\nIn seguito Seleuco sconfisse Lisimaco a Corupedio (281 a.C.) e quindi divenne anche re di Macedonia; ma poco dopo fu assassinato da Tolomeo Cerauno il quale riusc\u00ec a far proprio il trono di Macedonia sposando la sorellastra Arsinoe II, vedova di Lisimaco. Poco tempo dopo, per\u00f2, anche Tolomeo Cerauno fu ucciso in combattimento, mentre cercava di fermare un'invasione di Celti (279 a.C.). Antigono Gonata li ferm\u00f2 a Lisimachia, dimostrando la necessit\u00e0 di uno stato forte a nord della Grecia per la comune difesa dai Celti. Ci\u00f2 gli permise di salire al trono di Macedonia, riconosciuto pacificamente dal sovrano di Egitto Tolomeo Filadelfo e dal sovrano seleucide Antioco I. L'alleanza fra Antioco e Antigono fu suggellata inoltre dal matrimonio di Antigono con Fila, sorella di Antioco. \nNel 274 a.C., Antigono affront\u00f2 l'invasione della Macedonia da parte del re dell'Epiro Pirro (reduce dalla sconfitta a Benevento nell'anno prima con i Romani), e lo respinse con i suoi alleati spartani ad Argo, dove l'epirota mor\u00ec in battaglia (272 a.C.). Una volta respinti gli epiroti, Antigono cerc\u00f2 poi di riconquistare la supremazia sul Mar Egeo che era stata dei suoi antenati; dovette per\u00f2 scontrarsi con il re egiziano Tolomeo II, che per contrastare le sue mire si alle\u00f2 con il re spartano Areo I, con Atene e con alcuni stati peloponnesiaci (266 a.C.). La guerra (detta \"cremonidea\" dal nome del capo democratico ateniese Cremonide) fu vinta da Antigono che mantenne anche Corinto, nonostante l'assedio operato dagli spartani durante il quale mor\u00ec il loro re Areo I; Antigono espugn\u00f2 Atene, che venne occupata nel 261 a.C. da una guarnigione macedone. \nNegli ultimi anni del suo regno, Antigono fu costretto a limitare la crescente potenza della lega etolica nella Grecia centrale e di quella achea nel Peloponneso. Nel 243 a.C., gli Achei, controllati da Arato di Sicione, liberarono Corinto dal dominio macedone, scacciandoli dal Peloponneso. \nAntigono mor\u00ec nel 239 a.C., dopo aver donato alla Macedonia un periodo di grande prosperit\u00e0."}
{"id": "549358", "revid": "2194416", "url": "https://it.wikipedia.org/wiki?curid=549358", "title": "Fondazioni superficiali", "text": "Le fondazioni superficiali (anche fondazioni dirette) indicano, con riferimento alle opere di Ingegneria civile, quella classe di fondazioni realizzate a profondit\u00e0 ridotte rispetto al piano di campagna.\nIn generale, le fondazioni non sono mai realizzate al livello originario del terreno perch\u00e9, al fine di una necessaria durabilit\u00e0, bisogna raggiungere almeno quegli strati di terreno che non risentono della variazione stagionale del contenuto d'acqua, che non sono interessati da fenomeni di gelo e che comunque sono al di sotto della coltre di terreno vegetale. Necessit\u00e0 statiche possono poi richiedere di raggiungere profondit\u00e0 ancora maggiori per attestarsi su uno strato di terreno di maggiore capacit\u00e0 portante;pertanto, quando l'approfondimento del piano di posa non \u00e8 elevato si parla appunto di fondazioni superficiali.\nIn realt\u00e0 non esiste una profondit\u00e0 precisa che possa discriminare tra fondazioni superficiali e fondazioni profonde e per questo si preferisce fare un confronto con la misura minore della fondazione: sono ritenute superficiali quelle fondazioni il cui piano di posa \u00e8 collocato a non pi\u00f9 di 4 volte la misura minore della dimensione di base.\nQuesto genere di fondazioni \u00e8 sicuramente il pi\u00f9 adottato e diffuso, nel campo delle costruzioni.\nLe fondazioni superficiali si suddividono in tre tipologie fondamentali: plinti, travi di fondazione, piastre di fondazione, dette anche \"platee\"."}
{"id": "549365", "revid": "1318658", "url": "https://it.wikipedia.org/wiki?curid=549365", "title": "Arrondissement di Dieppe", "text": "L\"arrondissement\" di Dieppe \u00e8 una suddivisione amministrativa francese, situata nel dipartimento della Senna Marittima e la regione della Normandia.\nComposizione.\nL\"arrondissement\" di Dieppe comprende 350 comuni in 20 cantoni:"}
{"id": "549368", "revid": "2166030", "url": "https://it.wikipedia.org/wiki?curid=549368", "title": "Bianca di Castiglia", "text": "Biografia.\nAlberic de Trois-Fontaines cita Bianca come regina di Francia (\"Blanche Francie regina\") figlia di Alfonso VIII (\"filio\u2026Sanctii rege\") in un passaggio dove ricorda il matrimonio dell'erede al trono di Francia, Luigi (\"Ludovicus filius regis Francie\") e Bianca (\"Blancham filiam Alphonsi regis Castelle neptem ex sorore regum Anglie Richardi et Iohannis\").\nBianca, il 23 maggio del 1200, nell'abbazia di Port Mort, localit\u00e0 vicino a Pont-Audemer, in Normandia, and\u00f2 in sposa al futuro Luigi VIII (1187-1226), figlio del re di Francia, Filippo Augusto e di Isabella di Hainaut, figlia del conte di Hainaut Baldovino V e della contessa di Fiandra Margherita I. Questo matrimonio era parte del trattato di pace anglo-francese, stipulato tra il re d'Inghilterra, Giovanni Senzaterra, di cui Bianca era la nipote (figlia della sorella), e il re di Francia, Filippo Augusto; il patto siglato il 18 maggio 1200 in una localit\u00e0 vicina a Vernon e conosciuto come trattato di Goulet, prevedeva che la sposa portasse in dote Issoudun e Gra\u00e7ay nella contea di Berry, il Vexin, \u00c9vreux e 20\u00a0000 marchi d'argento, avendo come scopo principale quello di riconciliare la Francia e l'Inghilterra.\nBianca fu condotta in Francia dalla propria nonna materna, Eleonora d'Aquitania, circa ottuagenaria; per il matrimonio era stata inizialmente scelta sua sorella Urraca, scartata poi, secondo alcune cronache, a causa del pessimo suono che il suo nome avrebbe avuto per i francesi, ma \u00e8 pi\u00f9 probabile che Eleonora d'Aquitania avesse preferito Bianca a Urraca per le qualit\u00e0 intellettuali della prima.\nLa reputazione di Bianca \u00e8 dovuta soprattutto al fatto che diede al Capetingio pi\u00f9 di dieci figli, mettendo cos\u00ec fine a una serie di regni oscurati da inquietudini dinastiche. Il rigore dell'educazione morale e religiosa che don\u00f2 ai propri figli le valse allo stesso modo l'approvazione del clero.\nDivenne regina di Francia nel 1223: venne incoronata regina assieme al marito, Luigi VIII, il 6 agosto 1223.\nRimasta vedova l'8 novembre 1226 per la morte del re Luigi VIII durante la crociata albigese, Bianca divenne reggente per il figlio minorenne Luigi IX il Santo.Nel periodo di reggenza (1226-1234) la regina incontr\u00f2 tuttavia l'ostilit\u00e0 dei baroni, probabilmente contrari al governo di una donna, oltretutto straniera e sostenuta da un altro straniero, il cardinale di Sant'Angelo Romano Frangipani, ma soprattutto desiderosi di approfittare di un indebolimento dell'autorit\u00e0 regale per riprendere quelle prerogative politiche di cui erano stati espropriati, dopo un secolo di avanzamento del potere regale, e cercarono di destabilizzare il regno di Francia.\nBianca combatt\u00e9 la coalizione dei baroni semplicemente dividendola (infatti alcuni di essi, tra cui Tebaldo IV, conte di Champagne, divennero sostenitori della regina). La conclusione del trattato di Meaux-Parigi, nel 1229, ne aument\u00f2 il prestigio. Il trattato stipulato tra Luigi IX di Francia (San Luigi), sotto la sua tutela, e Raimondo VII conte di Tolosa, prevedeva il passaggio dalla Contea di Tolosa alla Francia di gran parte della Linguadoca. Il trattato inoltre segn\u00f2 la fine del conflitto albigese.\nSuo figlio Luigi IX, detto San Luigi, le lasci\u00f2 una grande influenza politica anche dopo aver raggiunto la maggior et\u00e0 nel 1234. \u00c8 a lei che affid\u00f2 la reggenza, durante la settima crociata, che, dal 1248, condusse in Egitto.Bianca, che si era ritirata a vivere a Melun, dovette rientrare a Parigi, dove, nel corso della reggenza, mor\u00ec nel 1252, rimpianta dall'intero popolo e soprattutto dal figlio Luigi.\nLei seppe trionfare sulle leghe formate dai grandi vassalli contro di lei e contro lo Stato, govern\u00f2 con la pi\u00f9 grande saggezza e mise fine alla guerra con gli Albigesi. Fu celebre per la propria saggezza quanto per la propria bellezza: ispir\u00f2, si dice, una forte passione in Tebaldo IV, conte di Champagne, detto anche \"il Trovatore\", che, dopo aver sposato la causa dei baroni nel 1227, dal 1228 fu a fianco della regina, ne sostenne la politica e la cant\u00f2 nei suoi versi.\nQualche anno prima della morte si fece monaca cistercense. Il suo corpo fu inumato nell'abbazia di Maubuisson, da lei stessa fondata nel 1242. In seguito fu tumulata a Parigi nell'abbazia di Saint-Denis in un sarcofago con statua giacente in marmo nero.\nCulto.\n\u00c8 venerata come santa dalla Chiesa cattolica, anche se mai neppure beatificata, e la sua memoria cade il 2 dicembre.\nFigli.\nBianca diede dodici figli a Luigi:"}
{"id": "549369", "revid": "21079", "url": "https://it.wikipedia.org/wiki?curid=549369", "title": "Teorema di Sylvester complesso", "text": ""}
{"id": "549370", "revid": "21079", "url": "https://it.wikipedia.org/wiki?curid=549370", "title": "Teorema di Sylvester reale", "text": ""}
{"id": "549371", "revid": "21079", "url": "https://it.wikipedia.org/wiki?curid=549371", "title": "Teorema spettrale reale", "text": ""}
{"id": "549373", "revid": "74801", "url": "https://it.wikipedia.org/wiki?curid=549373", "title": "Paul Orndorff", "text": "Carriera.\nPrima di cominciare con il wrestling, Orndorff divenne alquanto noto nella zona della Florida per la sua militanza nella squadra di football della University of Tampa, nella quale segn\u00f2 21 touchdown e corse 2000 yard; prov\u00f2 a prendere il treno della NFL con un provino per i Kansas City Chiefs prima e i New Orleans Saints poi, senza alcun risultato. Gioc\u00f2 tuttavia per una stagione nella World Football League, una lega di football americana ormai defunta: era il 1975 e Orndorff era nel roster dei Jacksonville Sharks. Dopo un solo anno Orndorff inizi\u00f2 gli allenamenti da wrestler.\nInizia la sua carriera da lottatore nelle federazioni del Mid-South, dove si scontra con wrestler del calibro di Jerry Lawler ed Ernie Ladd. All'inizio degli anni '80 si fece un'ottima pubblicit\u00e0 con la conquista, in tre distinte occasioni, dell'NWA National Heavyweight Championship, alloro della National Wrestling Alliance.\nIl suo debutto nella WWF avvenne nel gennaio 1984, come wrestler heel con Rowdy Roddy Piper come manager; i due, con Bob Orton Jr. al loro angolo, sfidarono il duo Hulk Hogan &amp; Mr. T (Jimmy Snuka nel loro angolo) nel corso del \"main event\" di WrestleMania I, il 31 marzo 1985. Questo match \u00e8 l'inizio di una serie di feud che vedranno dapprima Orndorff alleato con Hogan contro Piper ed Orton ed in seguito nuovamente contro Hogan, quando scelse come nuovo manager Bobby \"The Brain\" Heenan. Il feud contro l\"Eroe Americano\" dur\u00f2 poco pi\u00f9 di sei mesi ed \u00e8 ricordato come uno dei migliori della storia del wrestling. In quel periodo tuttavia Orndorff si infortun\u00f2 ad un braccio nel corso di un allenamento e rifiut\u00f2 la soluzione chirurgica per non mandare all'aria il feud costruito fino a quel momento. La decisione si rivel\u00f2 errata: nel corso di un match contro Hogan cadde in malo modo sul braccio infortunato; ci\u00f2 lo costrinse ad un periodo di allontanamento forzato fino al 1987.\nAl suo ritorno inizi\u00f2 un feud contro il nuovo cliente di Bobby Heenan, il lanciatissimo \"Ravishing\" Rick Rude; arrivaro a sfidarsi nel \"main event\" dell'appena istituito Survivor Series ma poco dopo lasci\u00f2 la federazione. Abbandon\u00f2 il mondo del wrestling per qualche anno, ma nel 1993 (dopo qualche apparizione nel 1990) torn\u00f2 in pianta stabile nella WCW. .\nOrndorff lasci\u00f2 il mondo del wrestling attivo e pass\u00f2 ad allenare talenti alla WCW Power Plant, portando al debutto televisivo i Natural Born Thrillers.\nIl 2 aprile 2005 fu introdotto nella WWE Hall of Fame.\nIl 6 aprile 2014, Orndorff fece un'apparizione a WrestleMania XXX insieme a Rowdy Roddy Piper, Hulk Hogan, Mr. T e Pat Patterson, venendo intervistato da Gene Okerlund.\nL'11 agosto 2014, partecipa alla festa di compleanno di Hulk Hogan celebratasi a \"WWE Raw\", festeggiando sul ring insieme a molte altre leggende WWE, inclusi Hogan stesso, Ric Flair, Kevin Nash, Scott Hall, Gene Okerlund, Jimmy Hart e Roddy Piper.\nIl 3 maggio 2017, Orndorff lott\u00f2 nel suo primo match fin dall'anno 2000. L'evento ebbe luogo in Canada per la compagnia CWE (Canadian Wrestling's Elite) a Brandon, Manitoba. Paul vinse un 6-man tag team match all'et\u00e0 di 67 anni.\nVita privata.\nPaul Orndorff viveva a Fayetteville in Georgia, insieme a sua moglie Ronda Maxwell, con la quale ha dato alla luce Paul Orndorff III e Travis Orndorff, i quali, a loro volta, hanno dato a Paul otto nipoti.\nTitoli e riconoscimenti.\nAmerican Wrestling Federation\nCauliflower Alley Club\nGeorge Tragos/Lou Thesz Professional Wrestling Hall of Fame\nGeorgia Championship Wrestling\nNational Wrestling Alliance\nNational Wrestling League\nNWA Mid-America\nNWA Tri-State / Mid-South Wrestling Association\nPeach State Wrestling\nWorld Championship Wrestling\nWorld Wrestling Entertainment\nPro Wrestling Illustrated\nProfessional Wrestling Hall of Fame and Museum"}
{"id": "549374", "revid": "21079", "url": "https://it.wikipedia.org/wiki?curid=549374", "title": "Teorema spettrale complesso", "text": ""}
{"id": "549376", "revid": "122596014", "url": "https://it.wikipedia.org/wiki?curid=549376", "title": "Manx Grand Prix", "text": "Il Manx Grand Prix \u00e8 una competizione motociclistica che si tiene ogni anno tra la fine di agosto e l'inizio di settembre sull'Isola di Man. Si pu\u00f2 considerare l'alternativa per i piloti dilettanti al pi\u00f9 conosciuto Tourist Trophy, dal quale differisce per l'assenza dei sidecar.\nIl Manx GP si svolge sul circuito del Mountain ed \u00e8 composto da quattro giri, ognuno dei quali di 60,72 km (37,73 miglia). La partenza avviene dalla \"Grandstands\" dalla capitale Douglas. Come per il Tourist Trophy ogni classe corre una sua propria gara.\nStoria.\nIl Manx GP inizia nel 1923 come \"Manx Amateur Road Races\" o \"MARC\". Questa competizione si tenne fino al 1930, quando assunse la denominazione di \"Manx Grand Prix\".\nUna delle difficolt\u00e0 del regolamento di questa gara era data dalla definizione di \"Amateur\" (dilettante), che si prestava a diverse interpretazioni. Fu quindi necessario rivedere il regolamento, in modo tale che possono prendere il via a questa competizione solo piloti che non abbiano corso nel Tourist Trophy, fatta eccezione per le gare delle moto d'epoca.\nLa competizione \u00e8 organizzata dal \"Manx Motorcycle Club\" e per il regolamento si ispira alle regole dell'\"Auto-Cycle Union\", che governa molti eventi sportivi motoristici britannici.\nClassi.\nMoto d'epoca.\nCome per i partecipanti alla classe Newcomer anche i partecipanti a queste due classi sono tenuti ad indossare, durante le prove, un giubbino di riconoscimento in questo caso di colore bianco.\nLe prove e le gare.\nProve.\nLa prima settimana \u00e8 dedicata completamente alle prove. Ai piloti viene data la possibilit\u00e0 di familiarizzare con il tracciato e completare un numero minimo di giri ad una velocit\u00e0 che possa permettere loro di potersi qualificare per la seconda settimana. Le prove si svolgono sempre il sabato sera e si tengono poi nei sei giorni successivi a partire dal luned\u00ec. Le strade, come per il Tourist Trophy, sono quelle aperte normalmente al traffico, che vengono chiuse dai commissari alle 18.00. Le prove cominciano alle 18.15 per concludersi alle 20.15, quando le strade vengono riaperte. Le prove sono divise in due gruppi separati: Classic e Ultralightweight in un gruppo e tutte le altre classi in un altro. Ogni gruppo ha circa un'ora a disposizione (18.15 - 19.10 e 19.15 - 20.10) e ogni giorno di prova i due gruppi si scambiano gli orari.\nLa prima sera i Newcomer effettuano un giro a velocit\u00e0 controllata scortati dai \"Travelling Marshall\", cio\u00e8 dagli otto commissari che in motocicletta percorrono regolarmente il percorso e verificano eventuali problemi. In seguito sono liberi di girare alla velocit\u00e0 che preferiscono. Le prove non si svolgono mai di domenica e continuano anche durante la settimana di gare.\nGare.\nLe gare cominciano il luned\u00ec della seconda settimana e seguono un programma che rimane identico ogni anno: due gare il luned\u00ec, due il mercoled\u00ec e due il venerd\u00ec in modo da far competere tutte e sei le classi. Ogni gara si svolge su quattro giri per un totale di 242,88\u00a0km (150,92 miglia). Gli orari di partenza sono fissati alla 10.15 per la prima gare e alle 13,15 per la seconda. In caso di tempo avverso la gara pu\u00f2 venire spostata ad altro giorno (marted\u00ec e gioved\u00ec) o orario oppure pu\u00f2 essere ridotta la distanza da percorrere. In passato furono svolte gare anche dopo il venerd\u00ec.\nIl calendario delle gare prevede che il luned\u00ec corrano i Newcomer e la Senior Classic, il mercoled\u00ec la Junior/Lightweight Classic e Junior mentre il venerd\u00ec corrono la Lightweight/Ultralightweight e la Senior.\nPiloti.\nIl Manx GP \u00e8 stato il primo evento importante per molti piloti divenuti poi conosciuti a livello internazionale. Hanno preso parte a questa gara Geoff Duke e Phil Read, che poi si imposero nel Tourist Trophy e nel motomondiale. Anche Joey Dunlop ha preso parte alla competizione ottenendo un podio nella Classic con una Aermacchi."}
{"id": "549381", "revid": "1318658", "url": "https://it.wikipedia.org/wiki?curid=549381", "title": "Arrondissement di Rouen", "text": "L\"arrondissement\" di Rouen \u00e8 una suddivisione amministrativa francese, situata nel dipartimento della Senna Marittima e nella regione della Normandia.\nComposizione.\nL\"arrondissement\" di Rouen comprende 219 comuni in 29 cantoni:"}
{"id": "549388", "revid": "633110", "url": "https://it.wikipedia.org/wiki?curid=549388", "title": "Corvetta", "text": "La corvetta \u00e8 una nave militare di piccole dimensioni, contraddistinta da elevate capacit\u00e0 di manovra e dotata di armamento leggero.\nStoria.\nI primi modelli e le evoluzioni.\nIn origine le corvette erano degli sloop armati e fu la Marina reale francese ad usare il termine \"corvette\" per indicare delle piccole fregate con due o tre alberi verticali. Nel diciottesimo secolo navi di questo tipo incrociavano nel mar dei Caraibi, essendo le navi preferite dai Filibustieri della Tortue (Tortuga). I filibustieri erano soliti applicare delle piccole modifiche per renderle pi\u00f9 veloci e temibili. La modifica pi\u00f9 ricorrente era posizionare alcuni pezzi da caccia sul castello di prua.\nNella marina militare francese del XIX secolo si distinguono tre tipi di corvetta a vela. La \"corvette de guerre\" (corvetta da guerra), caratterizzata da batterie coperte da 20 a 40 bocche da fuoco. La \"corvette aviso\" (corvetta avviso) caratterizzata dallo stesso numero di cannoni, ma con batterie scoperte in posizione pi\u00f9 elevata. La \"corvette de charge\" (corvetta da carico), simile per armamento alla \"corvette de guerre\", ma con dimensioni trasversali maggiori, per poter ospitare un carico di 800 tonnellate, e con tre alberi verticali.\nLe \"corvette\" francesi erano molto ambite dalle varie marine europee per la loro velocit\u00e0 di manovra e per l'armamento sufficiente ad essere impiegato anche per operazioni terrestri. Tra le pi\u00f9 celebri unit\u00e0, si ricorda la corvetta francese \"L'Unit\u00e9\", varata nel 1793 e catturata dalla marina inglese nel 1796, mentre si trovava nei pressi del porto di Annaba, in gravi difficolt\u00e0 per un'epidemia di vaiolo che aveva colpito il capitano e buona parte dell'equipaggio. Rinominata \"Surprise\" fu utilizzata dalla Royal Navy. Nel 2003 venne realizzata una copia approssimativa della \"Surprise\" riadattando la replica della \u201crose\u201d(acquistata appositamente dalla produzione) per girare il film Master and Commander - Sfida ai confini del mare.\nLa seconda guerra mondiale.\nLe corvette moderne compaiono durante la seconda guerra mondiale. Erano navi facili da costruire e venivano destinate al pattugliamento e alla scorta dei convogli. Il progettista navale inglese William Reed progett\u00f2 una piccola unit\u00e0 partendo dal progetto delle baleniere. Fu l'allora Primo Lord dell'Ammiragliato, Winston Churchill, a rivitalizzare il termine \"corvetta\" utilizzandolo per queste navi. La prima classe realizzata fu la \"Flower\". Le stesse unit\u00e0 in servizio presso la Marina canadese presero il nome da quello di piccole citt\u00e0 del paese: il loro compito principale fu quello di scortare i convogli nel Nord Atlantico e sulla rotta tra la Gran Bretagna e l'Unione Sovietica.\nLa Marina Reale australiana durante il conflitto utilizz\u00f2 sessanta corvette. Venti di queste erano condotte da personale australiano ed utilizzate dalla Royal Navy mentre quattro erano in servizio nella Reale Marina indiana. Ufficialmente sono indicate come dragamine, o classe \"Bathurst\", e venne dato loro il nome di citt\u00e0 dell'Australia. Durante il conflitto la Royal Navy mise in servizio una nuova classe di corvette, la \"Castle\", alcune delle quali rimasero in servizio fino alla met\u00e0 degli anni cinquanta.\nAnche l'Italia si rese conto della necessit\u00e0 di imbarcazioni adatte alla scorta ai convogli, quindi con buon armamento antiaereo e soprattutto antisommergibile, per sostituire cacciatorpediniere e torpediniere, magari risalenti alla Grande Guerra, che non si dimostrarono troppo adatti: nacquero cos\u00ec le corvette classe Gabbiano, progettate nel 1941 e varate dall'ottobre 1942 in numero di 29 (sulle 60 previste, la costruzione di altre 21 venne effettuata sotto controllo tedesco ed entrarono in servizio nella marina germanica); nonostante il periodo estremamente difficile per l'Italia, soprattutto per la mancanza di materiali pregiati, si dimostrarono unit\u00e0 di progettazione veramente ottima, coniugando perfettamente la specificit\u00e0 del loro compito con un'estrema versatilit\u00e0, tant'\u00e8 che quelle sopravvissute (le perdite furono dovute, oltre alla cattura da parte dei tedeschi, a scontri navali o siluramenti, cio\u00e8 situazioni che esulavano dalle idee dei progettisti; gli aerei faticavano ad avvicinarsi a queste unit\u00e0, che misero a segno diversi abbattimenti e nessuna perdita da imputarsi a questa causa) furono impiegate attivamente fino agli anni '60, mentre altre furono dismesse solo alla fine degli anni '70 o anche inizio '80.\nDal secondo dopoguerra ad oggi.\nIn generale, le corvette dell'ultima guerra possedevano un solo cannone a prua, del calibro di 100\u00a0mm (Italia), 76\u00a0mm o 102\u00a0mm (Gran Bretagna), senza centrale di tiro (il telemetro era montato solo quando serviva, o addirittura si dirigeva il tiro con i soli occhi ed esperienza del direttore) mentre consistente era quello antiaereo (da cinque a sette mitragliere leggere e/o pesanti) e quello antisommergibile (lanciabombe e/o scaricabombe), naturalmente con le dovute dotazioni accessorie (ecogoniometro, sonar e radar); anche la sagoma, seppur non molto aggraziata, non era casuale, ed era anzi estremamente funzionale: la prora molto alta e rinforzata, adatta per gli speronamenti di sommergibili; la poppa molto vicina alla linea di galleggiamento, per scaricare con pi\u00f9 facilit\u00e0 le bombe di profondit\u00e0; una plancia molto elevata, spesso con controplancia, per gli avvistamenti.\nErano navi leggere, di dislocamento pari o inferiore ai sommergibili che cacciavano (dalle 700 alle 1100 t), con velocit\u00e0 ridotte (non oltre i 18 nodi massimi), spesso dotate di motori elettrici (almeno nei modelli successivi) per la navigazione silenziosa durante gli ascolti subacquei e per essere meno individuabili dagli idrofoni dei battelli nemici immersi.\nCaratteristiche generali.\nLa corvetta contemporanea si situa come dimensioni e capacit\u00e0 tra i pattugliatori e le fregate. Solitamente ha un dislocamento compreso tra le 450 e le 2.000 tonnellate e una lunghezza che varia tra i 55 e 100 m. L'armamento \u00e8 costituito da cannoni di piccolo calibro e missili superficie-aria e superficie-superficie oltre ad apparecchiature antisommergibile. Le pi\u00f9 grandi possono essere dotate di un elicottero di piccole dimensioni.\nLa marina svedese (dopo aver realizzato la classe pilota Visby), sta partecipando assieme alla US Navy al progetto \"Focused Mission Vessel Study\" per la realizzazione di una nuova \"Littoral Combat Ship\", sfruttando la tecnologia stealth."}
{"id": "549392", "revid": "174925", "url": "https://it.wikipedia.org/wiki?curid=549392", "title": "Targum", "text": "Con il termine targum [leggi \"targ\u00f9m\"] (pl. \"targumim\" [leggi \"targum\u00ecm\"]), ovvero \"traduzione\" in aramaico, si indica la versione in lingua aramaica della Bibbia ebraica.\nUna volta liberati dall'esilio babilonese, gli Ebrei fecero ritorno in Palestina (539 a.C.). La lingua di Israele e della Giudea era l'aramaico (idioma semitico scritto dai giudei con gli stessi caratteri dell'alfabeto ebraico). Il popolo ebraico abbandon\u00f2 progressivamente l'ebraico a favore dell'aramaico come lingua parlata . Ma la preghiera e la lettura della Bibbia dovevano comunque essere espresse in ebraico, che rimaneva la lingua sacra degli Ebrei. Il problema fu risolto, in alcune sinagoghe, con un compromesso: si leggeva un brano in ebraico seguito dalla traduzione in aramaico letta dal meturgeman. Col tempo si fece sempre pi\u00f9 pressante l'esigenza di tradurre i testi della Bibbia in aramaico, soprattutto per uso privato.\nA partire dal II secolo a.C. si svilupparono cos\u00ec i Targumim (plurale di Targum, vocabolo che significa semplicemente\n\"traduzione\"), ovvero le traduzioni in aramaico della Bibbia ebraica.\nI due Targumim ufficiali.\nSia il Targum di Onkelos che il Targum Ben Uzziel mostrano un aramaico con influssi di babilonese, sebbene nel complesso risultino composti in un aramaico fondamentalmente palestinese. Probabilmente a Babilonia furono fissati in una redazione definitiva i due targumim di origine palestinese. Tendenzialmente, il criterio di traduzione \u00e8 quello di rendere i termini originali ebraici con i rispettivi aramaici. Ogni targum per\u00f2 ha un suo stile peculiare, reso variegato dal fatto di essere frutto di una redazione collettiva, per cui in alcuni testi, in particolare in Ben Uzziel, la parafrasi tende a prendere il posto della traduzione letterale. Il distacco tra originale ebraico e versione aramaica avviene in particolare: \nI due Targumim ufficiali si possono leggere in traduzione italiana.\nIl Targum Yerushalmi.\nA latere di questi Targumim, considerati ufficiali dalla tradizione rabbinica e dai Talmud, si svilupparono altre versioni non ufficiali. Con Targum Yerushalmi (= di Gerusalemme) o Targum Palestinese si intendono tre diversi testi."}
{"id": "549394", "revid": "1305772", "url": "https://it.wikipedia.org/wiki?curid=549394", "title": "Forestale", "text": ""}
{"id": "549403", "revid": "729019", "url": "https://it.wikipedia.org/wiki?curid=549403", "title": "Giuseppe Marchese", "text": "Biografia.\nNacque da Cesare Marchese e Rosaria Gardi da una famiglia originaria di Crotone che si stabil\u00ec a Luzzi nel XVI secolo, secondo il biografo dello scrittore Attilio Gallo Cristiani: nel 1581, infatti, Don Luise Marchese, avvocato di corte di Filippo d'Austria, fu inviato da questi ad amministrare l'universit\u00e0 di Luzzi e qui spos\u00f2 Isabella Sangermano, stabilendo la propria discendenza nel borgo. Antenati illustri del Marchese furono: Francesco Marchese, sindaco del paese nel 1785; Ignazio Marchese, intendente generale di Cosenza nel 1792; Antonio Marchese, decurione del comune di Luzzi e Giudice supremo delle Calabrie.\nFece i primi studi nel seminario passionista di San Marco Argentano, per poi completare la sua formazione a Corigliano Calabro, dove consegu\u00ec la licenza ginnasiale, e a Rossano, dove intraprese gli studi magistrali e si accost\u00f2 al vivace ambiente letterario della citt\u00e0, delineando decisamente i suoi interessi storico-pedagogici. Appartengono ai suoi anni rossanesi i primi saggi di didattica e di storia calabrese che videro la luce su vari giornali a cui collaborava direttamente (\"Il popolano\" di Corigliano Calabro, \"La Nuova Rossano\" di Rossano) o per corrispondenza (\"L'Attualit\u00e0\" di Teramo e il \"Roma\" di Napoli), mentre egli stesso fondava, con alcuni amici, un periodico umoristico, \"U strolacu\", e un foglio di maggior impegno, che nelle sue intenzioni doveva diventare un forum di dibattito pedagogico, \"La voce dei corsi magistrali d'Italia\".\nRientrano nel corpus della sua produzione rossanese i testi scritti di alcune conferenze che egli, ancora studente, tenne nella citt\u00e0 della Panaghia: \"Le celle eremitiche di San Nilo\"; \"L'abbadia basiliana del Patirion\"; \"La donna calabrese nella vita familiare attraverso le leggende\"; \"Gli uomini e la terra di Calabria\"; \"Come funziona e perch\u00e9 funziona il Corso Magistrale\". La sua vocazione storica vera e propria, per\u00f2, gli fu rivelata, come egli stesso racconta, da un incontro fulminante avuto, sempre negli anni della sua formazione, con Paolo Orsi. Attivo come maestro elementare nel proprio paese dal 1913, in quello stesso anno inizi\u00f2 a lavorare alla sua prima opera di grande respiro, \"Come ci siamo affermati\", studio filosofico-pedagogico in cui il Marchese risente dell'influsso di Roberto Ardig\u00f2, che vide la luce nel 1914.\nSegu\u00ec \"La psicologia come scienza positiva di Roberto Ardig\u00f2\", una disamina pi\u00f9 completa del pensiero del suo pedagogista modello. Con l'avvento dell'era fascista, grazie all'appoggio del fratello Eugenio, gi\u00e0 decorato di guerra divenuto, in seguito, capo della Segreteria Politica Fascista di Luzzi, riusc\u00ec a conquistare anch'egli un posto preminente nella vita civile del paese, sfruttando il suo acquisito peso politico per realizzare gli obiettivi di interesse comunitario che si proponeva di raggiungere: primo fra tutti, la costruzione di un nuovo edificio scolastico elementare per il paese, che vide la luce nel 1926. Si devono poi a lui l'erezione del monumento ai caduti di Luzzi e l'acquisizione dello status di Monumento Nazionale per i resti dell'abbazia di Sambucina.\nIn seguito il suo impegno pubblico continu\u00f2 di pari passo col suo ufficio educativo, questo finendo col diventare tutt'uno con l'altro: segretario del Comitato di Assistenza Civile nell'immediato primo dopoguerra, direttore del Dopolavoro Comunale all'inizio del fascismo, nel 1934 fu nominato Commissario Prefettizio del Comune di Luzzi, vacante l'ufficio di Podest\u00e0 per gli impegni del titolare della carica, Filippo Coppa. Al culmine della sua carriera scolastica e dei suoi incarichi pubblici, Marchese intraprese a scrivere le sue due opere storiche maggiori: il saggio su \"La Badia di Sambucina\", pubblicato a Lecce nel 1932, ed una storia generale di Luzzi, \"Tebe Lucana, Val di Crati e l'odierna Luzzi\" (Napoli, 1957).\nLa Badia di Sambucina.\nIl saggio su \"La Badia di Sambucina\" apparve nel 1932 dopo dieci anni di lavoro, come scrive il Gallo-Cristiani (dunque il Marchese dovette lavorarvi fin dall'avvento del fascismo). La materia del lavoro sull'abbazia cistercense, cio\u00e8 sostanzialmente la storia dei monasteri medievali in Calabria e nel Mezzogiorno d'Italia, era frequentata dall'autore, come si \u00e8 visto, sin dai suoi esordi di studioso di storia: i capitoli del saggio si possono anzi considerare l'acme delle sue ricerche in tal campo intraprese gi\u00e0 negli anni rossanesi, e di tale argomento continu\u00f2 a scrivere, a dimostrazione del fatto che dovette sempre intimamente sentirlo come quello di sua competenza, anche negli anni seguenti, su invito di pubblicazioni specializzate, come nel 1933 per il \"Catalogum monasteriorum quae olim militaverunt vel adhuc militant sub Regula S. Benedicti\", diretto dal monastero di Einsiedeln in Svizzera.\nSempre in quell'anno fu commissionato dal Rotary Club di Cosenza di redigere una descrizione storica dei castelli e delle rocche del Mezzogiorno, mentre per il Comitato Nazionale Italiano per le Arti Popolari pot\u00e9 tornare, con uno scritto sul costume popolare calabrese, ai suoi interessi etnografici. La tesi fondamentale del saggio \u00e8 che l'abbazia di Sambucina sia la pi\u00f9 antica fondazione cistercense dell'Italia Meridionale, sorta per opera di una colonia di seguaci di San Bernardo giunti direttamente da Clairveaux. Il riscontro pi\u00f9 autorevole del livello della risonanza nazionale di esso \u00e8 nella sua menzione come (unica) fonte bibliografica della voce su Luzzi compilata dal prof. Giuseppe Isnardi per l\"'Enciclopedia Treccani\" (vol. XXI, p.710).\nTebe Lucana, Val di Crati e l'odierna Luzzi.\nAnche per quanto riguarda la storia generale di Luzzi si pu\u00f2 pensare che il suo nucleo originale fossero proprio le vicende luzzesi dell'et\u00e0 medievale e moderna, ma essendo il Marchese parallelamente anche un appassionato antiquario e collezionista di reperti archeologici, pens\u00f2 bene di anteporre alla storia medievale di Luzzi un'archeologia della Val di Crati: in essa riprende l'identificazione, di antica tradizione, del paese di Luzzi con Tebe Lucana, ipotizzando che potesse trattarsi dell'insediamento creato da Alessandro il Molosso nel IV secolo a.C. come base strategica per lanciare l'assedio alla citt\u00e0 di Pandosia Bruzia.\n\u00c8 probabile che l'intenzione di Marchese fosse pi\u00f9 precisamente quella di fare un approfondimento storico su Luzzi ed il territorio circostante in diretto collegamento con lo studio sulla Sambucina (\u00abRimasi a lungo perplesso se proseguire nel campo dei miei studi favoriti e ampliarli per far onore al mio paese\u00bb, scrive l'autore). Storia della Sambucina e storia di Luzzi sarebbero, quindi, due parti complementari l'una per l'altra di un unico disegno storiografico. Neppure la sua opera trattatistica maggiore (per\u00f2 non il suo capolavoro, ch\u00e9 il Marchese dovette sempre considerare tale la sua monografia sambucinese) pass\u00f2 inosservata nel panorama storico-letterario italiano di quel tempo, dal momento che fu senz'altro presa in visione ed in esame da amici eccellenti come Benedetto Croce, Gaetano De Sanctis, Pietro Toesca, Umberto Zanotti Bianco, la cui attenzione \u00e8 testimoniata dai carteggi che aprono l'introduzione del volume.\nA dare rilevante visibilit\u00e0 accademica alla sua storia contribu\u00ec indubbiamente il coevo incarico ricoperto dallo studioso di Ispettore Onorario dei Monumenti e degli Scavi per il Bruzio e la Lucania, il vertice della sua carriera pubblica. Secondo L.G. Coppa, Marchese intraprese la sua nuova sfida letteraria dopo la pubblicazione del suo ultimo lavoro di pedagogia, datato 1937, \"Il problema educativo attraverso le varie teorie\". Se si segue tale datazione, Marchese avrebbe iniziato la composizione di quest'ultima, avvalendosi comunque di un corpo di documentazione di base gi\u00e0 ampiamente formato e organizzato in precedenza, a partire dai primi anni 1940: la sua stesura poteva essere gi\u00e0 conclusa nel 1948, se a quella data Croce poteva leggerla nella versione completa e consigliarla come ottima fonte per studi pi\u00f9 approfonditi sulla materia; traversie maggiori l'autore dovette affrontarle per l'edizione definitiva (quasi altri dieci anni di attesa).\nIl Coppa accenna anche ad un altro scritto di etno-prosopografia che lo studioso aveva in preparazione nel periodo immediatamente successivo alla messa in stampa di \"Tebe Lucana\", \"La terra di Calabria e i suoi uomini migliori\" (una cui prefigurazione \u00e8 forse visibile nell'ultima sezione, di carattere biografico, di \"Tebe Lucana\"): quel che si sa con certezza \u00e8 che la sua ultima opera finita \u00e8 il testo dell'orazione commemorativa in morte del fratello Eugenio, in occasione del primo anniversario di essa, che porta la data del 1975; la scomparsa del nostro (da decenni egli soffriva di nefrite) avrebbe fatto seguito due anni pi\u00f9 tardi."}
{"id": "549406", "revid": "767487", "url": "https://it.wikipedia.org/wiki?curid=549406", "title": "Dave Navarro", "text": "Navarro fu un membro dei Panic Channel, dal 2004 al 2007 insieme al batterista Stephen Perkins e al bassista Chris Chaney, entrambi suoi ex compagni nei Jane's Addiction.\nNavarro fa anche parte dei Camp Freddy, un gruppo che suona cover rock solo per divertimento in cui ha militato anche Scott Weiland, ex-cantante degli Stone Temple Pilots.\nDal 2010 invece \u00e8 tornato nei Jane's Addiction e con loro \u00e8 tuttora in attivit\u00e0.\nBiografia.\nNavarro nasce in California da James Raul \"Mike\" Navarro e Constance Colleen Hopkins. Il nonno paterno di Navarro era un immigrato messicano che divenne orfano dopo la Guerra Civile Messicana. Sua madre Constance lavor\u00f2 come modella, apparendo nella show televisivo, \"Let's Make A Deal\". Navarro fu l'unica persona della famiglia paterna a non parlare spagnolo, dal momento che James e Constance divorziarono quando aveva 7 anni e Dave pass\u00f2 la maggior parte del suo tempo con sua madre, che era anglofona. Constance fu uccisa otto anni dopo, nel marzo del 1983, dal suo compagno, il quale fu poi arrestato molti anni pi\u00f9 tardi grazie all'aiuto di uno spettatore della trasmissione \"America's Most Wanted\". Dave Navarro ha da parte di suo padre due fratellastri, Gabe e Henry. Dave \u00e8 stato sposato tre volte: nel 1990 ha sposato Tanja con un rito pagano, nel 1994 ha poi sposato Rhian con rito civile. L'ultima moglie \u00e8 stata Carmen Electra, modella e attrice, con cui si \u00e8 sposato il 22 novembre 2003 e da cui si \u00e8 separato a luglio del 2006.\nNavarro cominci\u00f2 a suonare la chitarra a circa 12 anni, dopo aver ascoltato Jimi Hendrix e formato la sua prima band, South Dakota Railroad, alle scuole medie (dove, fra l'altro, incontr\u00f2 Eric Avery, suo futuro compagno di band). Alle superiori form\u00f2 la band Dizaztre con Stephen Perkins alla batteria e Rico Quevedo al basso e alla voce. Nel 1986 Navarro si un\u00ec ai Jane's Addiction, la formazione era questa: Navarro alla chitarra, Perry Farrell alla voce, Eric Avery al basso, e Stephen Perkins alla batteria. La band ebbe molto successo e divenne leggendaria nella scena della musica rock alternativa. Tuttavia tensioni personali portarono allo scioglimento nel 1991. Il tour per il Lollapalooza festival fu ideato da Farrell come un tour di addio per i Jane's Addiction.\nNavarro e Avery formarono poi i Deconstruction assieme al batterista Michael Murphy e registrarono un album omonimo prima di sciogliersi. Nel 1993 Navarro si un\u00ec ai Red Hot Chili Peppers prendendo il posto del fuoriuscito John Frusciante.\nCon i Red Hot Chili Peppers registr\u00f2 solo un album, \"One Hot Minute\", e nel frattempo partecip\u00f2 assieme a Flea a \"Jagged Little Pill\", l'album del 1995 di Alanis Morissette.\nNel 1998 annunci\u00f2 di volersi concentrare sul suo futuro progetto da solista - \"Spread\" - anche perch\u00e9 i Red Hot Chili Peppers vollero cambiare nuovamente chitarrista, causa la mancanza di chimica nel gruppo.\nContinu\u00f2 a lavorare all'album \"Spread\"; di questo progetto all'inizio faceva parte anche Chad Smith dei RHCP. Nel frattempo i Jane's Addiction si riunirono per alcuni show nel 1997, nel 1999 e nel 2001 con Flea prima e Martyn LeNoble poi a sostituire Avery al basso. Nel 1999 Navarro suon\u00f2 basso e chitarra nei \"Nancy Raygun\" la band della sua compagna di quel periodo Monet Mazur.\nNel 1998, Marilyn Manson chiese a Navarro di suonare l'assolo di chitarra nella canzone \"Fundamentally Loathsome\", che si trova nell'album \"Mechanical Animals\".\nNavarro lavor\u00f2 anche al secondo album \"Hotel Paper\" di Michelle Branch, e suon\u00f2 la chitarra nel suo primo singolo \"Are You Happy Now?\".\nNel 2002, i Jane's Addiction si riunirono nuovamente e registrarono un nuovo album, con Chris Chaney al basso. Dopo l'uscita dell'album \"Strays\" nel 2003, i Jane's Addiction si sciolsero di nuovo a met\u00e0 del 2004. In seguito Navarro ha formato una nuova band, i The Panic Channel, assieme a Perkins, a Chaney e al cantante Steve Isaacs. stanno registrando il loro primo album. Nello stesso anno Navarro collabor\u00f2 con Christina Aguilera, suonando la chitarra nel suo singolo \"Fighter\".\nOltre al suo lavoro in campo musicale, Navarro ha fatto brevi apparizioni in due film, \"Floundering\" (1994) e \"Uptown Girls\" (2003). Navarro ha anche tenuto una rubrica di critica cinematografica intitolata \"Movies &amp; Crap\" per la rivista \"Bikini\" assieme a suo cugino Johnny (anche se nella rubrica si definivano fratelli). Ha scritto anche per le riviste \"Details\", \"Nylon\", \"Ray Gun\", e \"Us Weekly\" ed ha collaborato a un libro fotografico intitolato \"Don't Try This at Home\". Navarro \u00e8 anche apparso varie volte nello show televisivo \"Celebrity Poker Showdown\", giocando senza limiti di puntata a Texas Hold 'Em a sostegno della Elizabeth Glaser Pediatric AIDS Foundation.\nNavarro \u00e8 apparso anche nella trasmissione condotta da Ashton Kutcher, \"Punk'd\", con Carmen Electra. La coppia ha poi girato un reality per MTV per mostrare i preparativi per il matrimonio.\nNel 2004, Navarro ha suonato la chitarra nel singolo principale dei Dead Celebrity Status, \"We Fall, We Fall\", tratto dal loro primo album \"Blood Music.\"\nNel 2005, Navarro \u00e8 stato co-conduttore del reality show televisivo \"\" assieme a Brooke Burke. Durante la competizione per scegliere il nuovo cantante degli INXS, il grande successo dello show ha fatto s\u00ec che Navarro sia diventato sempre pi\u00f9 popolare. Inoltre, ha suonato insieme a Chad Smith, batterista dei Red Hot Chili Peppers nel nuovo singolo di Glenn Hughes, \"Soul Mover\", dove \u00e8 stato registrato anche un video.\nNel 2006, ha concentrato le sue energie sulla sua nuova band, The Panic Channel. Ha anche dato vita a una radio via web - Spread Radio Live - in cui ospita alcuni radioamatori insieme ad altri ospiti come Electra, Messy Stench, SuicideGirls e Bee Jellyfish.\nIl 17 luglio 2006, Navarro e sua moglie, Carmen Electra, hanno annunciato la loro separazione a \"Star Magazine\". La mattina seguente Navarro ha pubblicato un messaggio sul suo blog nel quale diceva: \"Vi voglio ringraziare per tutto il vostro amore e sostegno. Sono sicuro che capirete che desidero mantenere private tutte le mie faccende personali\".\nNell'agosto 2006 Navarro ha cominciato ad uscire con l'icona del porno Jenna Jameson, relazione durata poco dato il successivo fidanzamento dell'attrice col lottatore Tito Ortiz.\nDa gennaio 2012 \u00e8 uno dei tre giudici del programma TV \"Ink Master\".\nStrumentazione.\nFin dall'album di debutto \"Nothing's Shocking\", Dave ha sempre usato chitarre Ibanez, una RG770 blu (visibile nel videoclip di \"Stop\"), una RG550 gialla, una RG custom con grafica della copertina dell'album, e successivamente, nel periodo di \"Ritual de lo habitual\", una Ibanez simil-Telecaster custom color oro, con ponte Edge. Dave inizia ad usare PRS in occasione del Lollapalooza 1991, e qualche anno dopo ottiene l'endorsement e un modello Signature. Ha usato una Fender Stratocaster nel periodo coi Red Hot Chili Peppers, e una Parker Fly Deluxe per i puliti della versione live di \"My Friends\". Successivamente Dave si \u00e8 sbizzarrito usando le pi\u00f9 svariate chitarre, come Gibson Les Paul, Kramer Van Halen Signature, Fender Telecaster, Takamine 12-corde acustica e perfino una Squier Hello Kitty Stratocaster regalatagli dalla moglie Carmen. Dal 2008, in occasione della riunione dei Jane's Addiction, Dave \u00e8 tornato alle Ibanez con un modello RG custom bianco, con un humbucker e due single-coils, ponte Strato vintage, hardware oro. Al momento comunque non c'\u00e8 alcun rapporto di endorsement ufficiale con Ibanez.\nCome amplificazione, Dave usa solitamente Marshall JCM900, e Marshall Mode Four per i puliti. In studio usa quasi sempre un Vox AC30 per i puliti, e una Bogner Uberschall per i distorti. Come effetti, Dave predilige BOSS, in particolare Octave Pedal, DD3 Digital Delays, un Turbo Distortion nei soli, poi un Dunlop Cry Baby Wah e altri."}
{"id": "549414", "revid": "135224", "url": "https://it.wikipedia.org/wiki?curid=549414", "title": "Trabocco", "text": ""}
{"id": "549417", "revid": "17654", "url": "https://it.wikipedia.org/wiki?curid=549417", "title": "Travocco", "text": ""}
{"id": "549419", "revid": "1318658", "url": "https://it.wikipedia.org/wiki?curid=549419", "title": "Arrondissement di Le Havre", "text": "L\"arrondissement\" di Le Havre \u00e8 una suddivisione amministrativa francese, situata nel dipartimento della Senna Marittima e nella regione della Normandia.\nComposizione.\nL\"arrondissement\" di Le Havre raggruppa 176 comuni in 20 cantoni"}
{"id": "549425", "revid": "14214", "url": "https://it.wikipedia.org/wiki?curid=549425", "title": "Molecola anfipatica", "text": ""}
{"id": "549428", "revid": "10929", "url": "https://it.wikipedia.org/wiki?curid=549428", "title": "Taulantini", "text": ""}
{"id": "549429", "revid": "2231498", "url": "https://it.wikipedia.org/wiki?curid=549429", "title": "Maria Kanellis", "text": "\u00c8 principalmente ricordata per i suoi trascorsi nella World Wrestling Entertainment tra il 2004 e il 2010 e, di nuovo, tra il 2017 e il 2020.\nBiografia.\nNel 2004 Maria Kanellis ha partecipato al reality-show \"Outback Jack\", piazzandosi al terzo posto in classifica.\nCarriera.\nWorld Wrestling Entertainment (2004 \u2013 2010).\nNell'estate del 2004 Maria Kanellis fu una delle dieci partecipanti al \"WWE\" \"Diva Search\"; non riusc\u00ec a vincere il concorso ma arriv\u00f2 al quinto posto e fu assunta come intervistatrice del \"roster\" di \"Raw\". A causa dell'errore che fece durante la sua prima intervista, quando sbagli\u00f2 il nome di Edge, inizi\u00f2 ad interpretare il ruolo della \"bionda stupida\", diventando una delle figure pi\u00f9 ironiche di quel periodo. Nei mesi successivi fu protagonista di divertenti interviste con Big Show, Chris Jericho, John Cena e Mick Foley.\nNella puntata di \"Raw\" del 10 gennaio 2005, Maria Kanellis combatt\u00e9 il suo primo match in WWE, perdendo contro Christy Hemme in un Lingerie Pillow Fight. Il 1\u00ba novembre, a \"Taboo Tuesday\", partecip\u00f2 ad una Fulfill Your Fantasy Diva Battle Royal per il WWE Women's Championship, ma fu la prima ad essere eliminata.\nNella puntata di \"Raw\" del 14 gennaio 2008, Maria perde in coppia con Ashley Massaro e Mickie James contro Melina, Beth Phoenix e Jillian. Durante il Kiss Cam alla \"Royal Rumble\" viene a sapere da Ashley che Playboy la voleva come ragazza copertina, la ragazza accetta e quindi scoppia la gelosia di Santino Marella. Nella puntata di \"Raw\" del 28 gennaio, Maria vince contro Melina. Nella puntata di \"Raw\" dell'11 febbraio, Maria perde contro Melina grazie ad una distrazione da parte di Jillian. Nella puntata di \"Raw\" del 18 febbraio, Maria vince contro Beth Phoenix grazie alla distrazione della rientrante Candice Michelle su Beth Phoenix, dopo il match, Santino Marella sembra scontento della vittoria di Maria. Nella puntata di \"Raw\" del 3 marzo, Maria rivela la sua copertina Playboy ma in realt\u00e0 era la sua foto con la faccia di Santino dappertutto, dopo Santino arriva sul ring, Maria ignora Santino, e dopo rivela la vera copertina. Nella puntata di \"Raw\" del 10 marzo, Maria perde contro Melina a causa dell'interferenza di Santino, che poco dopo si allea con Beth Phoenix e Melina lasciando Maria. Nella puntata di \"Raw\" del 17 marzo, Maria vince in coppia con Candice contro Jillian e Victoria. Nella puntata di \"Raw\" del 24 marzo, Maria perde in coppia con Jerry Lawler e Ashley contro Melina, Beth Phoenix e Santino Marella. Il 30 marzo, a \"WrestleMania XXIV\" si \u00e8 tenuto un Bunnymania Playboy Match, ma Maria in coppia con Ashley perde contro Beth Phoenix e Melina a causa di Santino che interruppe i pin di Maria, anche se il match \u00e8 stato tutto dominato dal duo Face. Nella puntata di \"Raw\" del 31 marzo, Maria riesce a sconfiggere Santino Marella grazie all'interferenza delle altre Divas. Nella puntata di \"Raw\" del 7 aprile, Maria perde contro Beth Phoenix. Il 27 aprile, a \"Backlash\", Maria perde un 6 contro 6 Divas Match in coppia con Ashley, Cherry, Kelly Kelly, Michelle McCool e Mickie James contro Beth Phoenix, Jillian, Melina, Layla, Natalya e Victoria, ma il rematch svolto nella puntata di \"Raw\" del 28 aprile viene vinto dal team face. Nella puntata di \"Raw\" del 12 maggio, Maria vince insieme a Mickie James contro Melina e Beth Phoenix. Nella puntata di \"Raw\" del 19 maggio, Maria perde contro Beth Phoenix. Nella puntata di \"Raw\" del 16 giugno, Maria partecipa ad un Bikini Contest in cui esce vincitrice.\nCon la Supplemental Draft, Maria passa a \"SmackDown\". Nella puntata di \"SmackDown\" del 4 luglio, Maria esordisce nello \"show blu\", in un match per essere la prima sfidante del nuovo WWE Divas Championship ma il match viene vinto da Natalya. Nella puntata di \"SmackDown\" del 1\u00ba agosto, Maria sconfigge Victoria. Nella puntata di \"SmackDown\" dell'8 agosto, Maria perde un match in coppia con Cherry e Michelle McCool contro Maryse, Victoria e Natalya. Nella puntata di \"SmackDown\" del 15 agosto, Maria perde in coppia con Michelle McCool contro Maryse e Natalya. Nella puntata di \"SmackDown\" del 22 agosto, Maria vince per squalifica contro Natalya per l'interferenza di Maryse. Nella puntata di \"SmackDown\" del 29 agosto, Maria perde in coppia con Michelle McCool contro Maryse e Natalya. Nella puntata di \"SmackDown\" del 5 settembre, Maria perde contro Maryse in un match per designare la prima sfidante alla cintura femminile. Nella puntata di \"SmackDown\" del 12 settembre, Maria vince in coppia con Michelle McCool e Brie Bella contro Natalya, Maryse e Victoria. Nella puntata di \"SmackDown\" del 26 settembre, Maria vince ancora in coppia con Brie Bella contro Natalya e Victoria. Nella puntata di \"SmackDown\" del 17 ottobre, Maria vince un Las Vegas Diva Pole Match e diventa la N1 Contender al titolo di Michelle McCool. Nella puntata di \"SmackDown\" del 24 ottobre, Maria perde in coppia con Michelle McCool contro Maryse e Natalya. Nella puntata di \"SmackDown\" del 31 ottobre, Maria vince in coppia con Michelle McCool e Brie Bella contro Victoria, Maryse e Natalya. Nella puntata di \"SmackDown\" del 14 novembre, Maria perde il match contro Michelle McCool con il titolo in palio, dopo il match Michelle sembra non smettere di sottomettere Maria, preludio ad un possibile turn heel.\nNella puntata di \"SmackDown\" del 28 novembre, Maria cerca di far ragionare Michelle McCool dopo un litigio con le Bella Twins (Brie Bella e Nikki Bella), ma Michelle spinge Maria sembrando effettuare un turn heel. Nella puntata di \"SmackDown\" del 5 dicembre, Maria riesce a sconfiggere Michelle McCool. Il 14 dicembre, a \"Armageddon\", Maria vince un 8 Diva's Santa's Little Helper's Match in coppia con Kelly Kelly, Michelle McCool e Mickie James contro Jillian Hall, Maryse, Natalya e Victoria. Nella puntata di \"SmackDown\" del 19 dicembre, Maria perde l'opportunit\u00e0 per il titolo in un match contro Maryse, perdendo. Nella puntata di \"SmackDown\" del 26 dicembre, Maria \u00e8 l'albitro speciale del match tra Michelle e Maryse per il WWE Divas Championship, dopo che Michelle ha perso il titolo contro Maryse, attacca Maria brutalmente, ufficializzando il turn heel. Nella puntata di \"SmackDown\" del 23 gennaio 2009, Maria ritorna attaccando Michelle McCool in corso di un match. Nella puntata di \"SmackDown\" del 13 febbraio, Maria vince contro Michelle McCool. Nella puntata di \"SmackDown\" del 20 febbraio, Maria perde insieme a Eve Torres contro Michelle McCool e la Divas Champion Maryse. Nella puntata di \"SmackDown\" del 13 marzo, Maria vince in coppia con Melina contro Michelle McCool e Maryse. Nella puntata di \"SmackDown\" del 3 aprile, Maria vince in coppia con Gail Kim contro Michelle McCool e Maryse. Nella puntata di \"Superstars\" del 30 aprile, Maria perde in coppia con Gail Kim contro Alicia Fox e Michelle McCool. Nella puntata di \"SmackDown\" del 3 luglio, Maria vince in coppia con Melina contro Layla e Michelle McCool.\nNella puntata di \"SmackDown\" del 21 agosto, Maria vince ancora in coppia con Melina contro Layla e Natalya. Nella puntata di \"SmackDown\" del 4 settembre, Maria vince in coppia con Eve Torres contro Layla e Natalya. Nella puntata di \"Superstars\" del 24 settembre, Maria perde in coppia con Melina contro Layla e Michelle McCool, nel match subisce un semi-infortunio che la dovr\u00e0 tenere fuori dal ring per almeno due mesi. Nella puntata di \"SmackDown\" del 4 dicembre, Maria ritorna aiutando Mickie James da un attacco da Michelle McCool e Layla. Nella puntata di \"SmackDown\" dell'11 dicembre, Maria ritorna sul ring vincendo in coppia con Mickie James contro Michelle McCool e Layla. Nella puntata di \"Raw\" del 14 dicembre, Maria viene annunciata la Diva Of The Year agli Slammy Awards. Nella puntata di \"SmackDown\" del 18 dicembre, Maria perde contro Beth Phoenix. Nella puntata di \"SmackDown\" del 25 dicembre, Maria affronta in coppia con Mickie James il duo formato da Beth Phoenix e Layla, ma il match finisce in un No-Contest.\nIn seguito inizia una relazione con Matt Hardy. Nella puntata di \"SmackDown\" del 19 febbraio 2010, Maria perde in coppia con The Great Khali e Matt Hardy contro la Hart Dinasty (Natalya, David Hart Smith e Tyson Kidd. Nella puntata di \"Superstars\" del 25 febbraio, avviene il rematch ma a vincere \u00e8 sempre la Hart Dinasty. Dopo questo match, su WWE.com \u00e8 stato ufficializzato la risoluzione del contratto di Maria Kanellis.\nRing of Honor (2010 \u2013 2015).\nMaria ha confermato tramite il suo account Twitter che sarebbe apparsa nel pay-per-view della Ring of Honor \"Final battle\" il 23 dicembre 2010. Ha accompagnato il suo fidanzato nella vita reale Mike Bennett, in un three-way \"elimination\" match contro Jay Lethal e El Generico per il ROH World Television Championship, match che ha visto vincitore proprio Bennett. Successivamente \u00e8 stata soprannominata \"First Lady of ROH\".\nIl 21 giugno \u00e8 all'angolo di Bennett e Bob al ring, dove hanno perso contro Eddie Edwards e Adam Cole. Dopo il match, Kanellis, Bennett, Bob hanno attaccato Cole e Edwards, ma \u00e8 stato fermati da Sara Del Rey. Al pay-per-view \"Boiling Point\" dell'11 agosto, Maria e Bennett hanno perso contro Sara Del Rey e Edwards in un tag team match misto.\nLa storyline con la Del Ray termin\u00f2 bruscamente il mese successivo, quando quest'ultima ha firmato un contratto con la WWE. La storyline con la Del Ray termin\u00f2 bruscamente il mese successivo, quando quest'ultima ha firmato un contratto con la WWE. Nel settembre 2012, Kanellis e Bennett vengono coinvolti in una storyline con Mike Mondo, dopo che quest'ultimo baci\u00f2 Maria durante un match di Bennett. Mondo continu\u00f2 a scontrarsi con Bennett, fino al mese di ottobre, in occasione di \"Glory di Honor\", quando Bennett sconfisse Mondo e porre fine alla faida. Il 3 novembre, Maria \u00e8 ancora al fianco del fidanzato Bennett, dove ha sfidato senza successo Kevin Steen per il ROH World Heavyweight Championship. Il 16 dicembre al pay-per-view \"Final Battle 2012: Doomsday\", Kanellis insieme a Bob accompagn\u00f2 Bennett sul ring dove ha sconfitto Jerry Lynn nel suo ultimo match prima del ritiro. Il 4 maggio 2013, Bennett fu sconfitto da Roderick Strong, nonostante le continue interferenze di Maria. Il 19 settembre, Maria e Bennett sconfitto i Burgers Brutal (Brutal Bob Evans &amp; Cheeseburger) in un Intergender tag team match. Il 26 ottobre 2013, durante il match di Bennett con Kevin Steen a \"Glory Honor XII\", Maria ha cercato di interferire, ma \u00e8 stato attaccata da Lisa Marie Varon.\nLa coppia \u00e8 tornata a ROH il 4 gennaio 2014, in un match che vede Bennett battere Cedric Alexander, grazie anche alle interferenze di Maria.\nTotal Nonstop Action (2015 \u2013 2017).\nIl 29 dicembre 2015 viene annunciato che Maria e suo marito Mike Bennett hanno firmato per la Total Nonstop Action Wrestling (TNA). Il 26 gennaio 2016, durante il debutto di \"Impact Wrestling\" nella rete statunitense Pop, fa la sua prima apparizione introducendo il suo assistito Mike Bennett, stabilendosi come \"heel\". Fa poi parte di un segmento con la sua ex compagna nella WWE Gail Kim nel ring, nel quale sostiene che lei \u00e8 una vera diva e anche se Gail \u00e8 una delle knockouts pi\u00f9 forte e la pi\u00f9 longeva campionessa non avrebbe mai confronto con lei, poi Gail la prende per un braccio, la spinge all'angolo e si prepara per un incontro, ma la Kanellis rinuncia allontanadosi. Dopo questi episodi fa parte stabile nel roster della TNA. Nella puntata di \"IMPACT Wrestling - Lockdown\" del 23 febbraio Maria, Gail Kim e Velvet Sky sono state sconfitte dalla Dollhouse (Jade, Marti Bell e Rebel). Nella puntata di \"IMPACT Wrestling\" del 15 marzo, Maria e Mike Kanellis hanno sconfitto Gail Kim e Drew Galloway in un Mixed tag team match. In seguito viene ufficializzato che ci sar\u00e0 un Ladder match che comprender\u00e0 tutte le TNA Knockouts con in palio il controllo della divisione delle knockouts. Nella puntata di \"IMPACT Wrestling\" del 19 aprile, Maria vince il Ladder match che comprende anche Gail Kim, Jade, Madison Rayne, Marti Bell, Rebel e Velvet Sky, diventando il capo delle knockouts. Maria avrebbe dovuto affrontare Gail Kim in un match a \"Slammiversary\", ma \u00e8 stata impedita a causa di un infortunio alla mano. In questo periodo, forma un'alleanza con Sienna e Laurel Van Ness. Nella puntata di \"IMPACT Wrestling\" del 1\u00ba settembre, Maria forza la sua assistente Allie a farsi schienare, conquistando quindi il TNA Knockout's Championship per la prima volta. Nella puntata di \"IMPACT Wrestling - The Road to Glory\" del 29 settembre Maria, Drew Galloway, Lashley e Mike Kanellis hanno sconfitto Gail Kim, Aaron Rex, Ethan Carter III e Moose in un 8-Person Mixed tag team match. Il 2 ottobre, a \"Bound for Glory\", Maria \u00e8 stata sconfitta da Gail Kim, perdendo il titolo dopo 50 giorni di regno, oltre al ruoto di capo della divisione delle knockout. Nella puntata di \"IMPACT Wrestling\" del 13 ottobre, Maria ha affrontato la campionessa Gail Kim per il TNA Knockout's Championship, ma \u00e8 stata sconfitta. Nella puntata di \"IMPACT Wrestling\" del 27 ottobre, Maria e Mike Kanellis sono stati sconfitti da Brandi Rhodes e Cody in un Mixed tag team match. Il 1\u00ba marzo 2017, \u00e8 stato annunciato che Maria e suo marito Mike Kanellis hanno lasciato la compagnia.\nRitorno in WWE (2017 \u2013 2020).\nMaria Kanellis ha fatto il suo ritorno in WWE il 18 giugno 2017, al \"pay-per-view\" \"Money in the Bank\", insieme a suo marito Mike Bennett (rinominato Mike Kanellis), stabilendosi come \"heel\". In seguito \u00e8 stato reso noto che i due erano entratati a far parte del \"roster\" di \"SmackDown\". Nella puntata di \"SmackDown\" del 18 luglio, Maria ha aiutato il marito a sconfiggere Sami Zayn. Nel mese di settembre, Maria \u00e8 per\u00f2 rimasta incinta ed ha quindi dovuto abbandonare le scene della WWE per pi\u00f9 di un anno.\nMaria Kanellis ha fatto il suo ritorno dalla maternit\u00e0 nella puntata di \"205 Live\" del 9 ottobre 2018, insieme a suo marito Mike Kanellis, interrompendo il match tra Lince Dorado e Lio Rush. Il 28 ottobre, ad \"Evolution\", ha partecipato alla 20-woman Battle Royal per determinare la prima sfidante al Raw Women's Championship detenuto da Ronda Rousey, ma \u00e8 stata eliminata per ottava da Nia Jax, poi vincitrice della contesa. Il 27 gennaio, alla \"Royal Rumble\", Maria entra con il numero 15; dopo 8 minuti viene eliminata da Alicia Fox. Il 7 aprile, nel \"Kick-off\" di \"WrestleMania 35\", Maria ha partecipato alla seconda edizione della \"WrestleMania Women's Battle Royal\", ma \u00e8 stata eliminata da Sonya Deville.\nNella puntata di \"Raw\" del 1\u00ba luglio, Maria e Mike Kanellis sono stati sconfitti dalla Raw Women's Champion Becky Lynch e dall'Universal Champion Seth Rollins in un Mixed Tag Team match, durante il quale la Kanellis dice di essere incinta (\"legittimo\") e che suo marito non \u00e8 uomo abbastanza, lasciandolo da solo sul ring. Nella puntata di \"Raw\" dell'8 luglio, Maria \u00e8 nel backstage insieme al marito Mike Kanellis, dove gli dichiara che forse lui non \u00e8 il padre del bambino (\"storyline\"), laciandogli un mazzo di fiori regalatole da lui. Nella puntata di \"Raw\" del 15 luglio, Maria ha un altro diverbio con il marito Mike Kanellis, dicendogli di essere perfettamente in grado di lottare nonostante la gravidanza e si offre di rimpiazzarlo nel suo match contro Zack Ryder, ma Mike la ferma e la invita a guardare la contesa, che perde in pochi secondi, venendo nuovamente deriso da Maria. Nella puntata di \"Raw\" del 29 luglio, Maria ha forzato il marito Mike, che poco prima aveva vinto il 24/7 Championship contro R-Truth, a farsi schienare, vincendo cos\u00ec il titolo, diventando la prima wrestler della storia a conquistare un titolo in stato di gravidanza. Nella puntata di \"Raw\" del 5 agosto, Maria ha perso il titolo quando suo marito Mike l'ha schienata mentre era dal ginecologo. Nella puntata di \"Raw\" del 16 settembre, durante un gender reveal party, Maria rivela che aspetter\u00e0 un maschietto e confessa al marito Mike Kanellis che Ricochet potrebbe essere il padre del bambino, il quale viene sfidato dallo stesso Kanellis in un match, dove Ricochet ne esce vittorioso; a fine contesa, Maria sta per rivelare la vera identit\u00e0 del padre quando fa il suo ritorno Rusev, che batte Mike in pochi secondi. Successivamente, Maria scompare dalle scene a causa della gravidanza.\nIl 15 aprile 2020, Kanellis e Bennett sono stati licenziati dalla WWE. In un'intervista, Maria ha affermato che l'ultima storyline a cui stava lavorando prevedeva che il padre del bambino si rivelasse proprio suo marito Mike, che avrebbe avuto una storia di redenzione legata ai suoi reali problemi dell'alcolismo, ma \u00e8 stata appunto cestinata.\nVita privata.\nMaria Kanellis \u00e8 sposata dal 2014 con il collega Mike Bennett, dal quale ha avuto due figli."}
{"id": "549432", "revid": "1851848", "url": "https://it.wikipedia.org/wiki?curid=549432", "title": "Gisella Orsini", "text": "La sua specialit\u00e0 \u00e8 la marcia su 20\u00a0km. Ha fatto parte del gruppo sportivo della Forestale.\nBiografia.\nGisella Orsini, nata a Ginevra (Svizzera) nel 1971, ha conseguito con il massimo dei voti la laurea in filosofia presso l'Universit\u00e0 Gabriele D'Annunzio di Chieti.\n\u00c8 stata atleta professionista, per l'atletica leggera, vestendo per 15 volte la maglia azzurra, specialit\u00e0 marcia 20\u00a0km.\nHa partecipato a 5 coppe del mondo (Mezidon '99, Torino '02, Naumburg '04, La Coruna '06, Cheboksary 2008), 4 Coppe Europa (Dudince '01, Cheboksary '03, Miskolc '05, Leadmington '07), 3 incontri internazionali (Clermont Ferrant, Podebrady), un campionato del mondo individuale (Helsinki '05), un campionato europeo (Goteborg '06). Ha inoltre partecipato ai campionati mondiali militari a Catania.\nSi \u00e8 laureata due volte campionessa italiana nella 20\u00a0km di marcia, nell'anno 2006 e 2007.\n\u00c8 campionessa europea a squadre alla coppa Europa di Dudince 2001, vice campionessa del mondo a squadre alla coppa del mondo di Torino 2002, vicecampionessa europea a squadre alla coppa europa di Miskolc 2005.\nHa partecipato a varie esperienze di laboratori teatrali ed ha seguito due corsi di sceneggiatura tenuti da Franca De Angelis a Pescara.\n\u00c8 stata finalista presso il primo Concorso letterario CepagattiArte, nel mese di ottobre 2015 \n\u00c8 vincitrice, nella sezione tema libero, del sesto concorso letterario IdeaDonna 2015 (San Benedetto del Tronto) con il testo \"Il sapone d'Aleppo\".\nSi \u00e8 classificata al terzo posto al XVIII Premio nazionale \"Caro diario\" di Ortucchio (AQ) con il racconto \"Travolta nel buio\". \nHa scritto insieme a Simona Barba il romanzo \"Veleno nelle gole\" pubblicato nel luglio 2016 (RCE Riccardo Cond\u00f2 Editore ISBN 9788897028345).\n\u00c8 vincitrice, con la sceneggiatura di Veleno nelle gole, nella sezione lungometraggi, alla XVI edizione del RIFF - Roma Independent Film Festival 2016.\n\u00c8 tra gli autori di \"Eva non \u00e8 sola - un'antologia contro la violenza di genere\", pubblicato nel novembre 2016; di \"My Corazon y Tu Corazon - un'antologia per aiutare il Venezuela\" pubblicato nell'aprile 2017; di \"Storie, Miti e Leggende in Terra d'Abruzzo\" pubblicato nel settembre 2017; di \"Fuori dal coro\" pubblicato nel settembre 2017.\n\u00c8 vincitrice, con la sceneggiatura \"Cortine\", insieme a Simona Barba, nella sezione cortometraggi, al terzo premio letterario internazionale \"Terra di Guido Cavani\"- 2017\nHa collaborato alla scrittura dei dialoghi nel film \u2018Nati due volte\u2019\n\u00c8 iscritta a WGI (Writers Guild Italia).\nAttualmente \u00e8 occupata nelle forze dell'ordine."}
{"id": "549434", "revid": "18323", "url": "https://it.wikipedia.org/wiki?curid=549434", "title": "Istituto fondamentale dell'Africa nera", "text": "L'IFAN (Institut fondamental d'Afrique noire) \u00e8 un istituto di ricerca con sede a Dakar in Senegal.\nStoria.\nL'istituto \u00e8 stato fondato nel 1936 dal governo coloniale francese dei territori dell'Africa occidentale e centrale. Ha sede a Dakar. L'attuale nome \u00e8 adottato a partire dal 1966. Nel 1986 il nome \u00e8 esteso in IFAN Cheikh Anta Diop (con l'acronimo IFAN-Ch.A.Diop), in onore del defunto primo celebre consigliere e professore di classe superiore del Senegal.\nFin dal principio, l'IFAN si configura come istituto di ricerca in materia di scienze sociali e discipline di fisica, particolarmente incentrato sull'Africa occidentale. Attualmente \u00e8 una delle 11 facolt\u00e0 dell'universit\u00e0 Cheikh Anta Diop nella quale \u00e8 stato integrato nel 1960, nel periodo dell'indipendenza del Senegal e sotto la presidenza di L\u00e9opold S\u00e9dar Senghor; mantiene, tuttavia, l'autonomia amministrativa e finanziaria.\nSebbene la sua sede centrale sia a Dakar, l'IFAN ha fondato delle sedi regionali e distaccamenti a Saint-Louis, Abidjan, Bamako, Cotonou, Niamey, Ouagadougou ed ha istituito i centri associati di Douala e Lom\u00e9. L'indipendenza \u00e8 stato motivo di forte impulso per fondare le basi regionali dell'istituto e per relegare l'area di ricerca alle regioni senegalesi e limitrofe."}
{"id": "549437", "revid": "73843", "url": "https://it.wikipedia.org/wiki?curid=549437", "title": "Coll\u00e8ge de 'Pataphysique", "text": "Il Coll\u00e8ge de 'Pataphysique (in italiano \"Collegio di Patafisica\"), \u00e8 un'associazione francese che ha per scopo la promozione e lo studio della Patafisica. Creato nel 1948, ha riaperto i battenti nel 2000 dopo 25 anni di sospensione. In occasione della riapertura, la Biblioteca nazionale francese ha presentato la patafisica in questi termini:\nDa parte sua, il collegio di patafisica, nei suoi manifesti, mette in guardia il pubblico:\nPubblicazioni.\nI \"Quaderni del collegio di patafisica\" (Cahiers du Coll\u00e8ge de 'Pataphysique), in seguito i \"Dossiers\", i \"Subsidia Pataphysica\" ed infine i \"Carnets trimestriels\", hanno pubblicato una gran quantit\u00e0 di testi inediti di Alfred Jarry e numerosi studi sulla sua vita e la sua opera. Inoltre, George-Albert Aurier, Christophe, Charles Cros, L\u00e9on-Paul Fargue, Franc-Nohain, Andr\u00e9 Gide, James Joyce, Georg Christoph Lichtenberg, Pierre Fran\u00e7ois Lacenaire, Germain Nouveau, Raymond Roussel, Erik Satie, Paul Val\u00e9ry, Jules Verne, e tra i contemporanei Antonin Artaud, Arthur Cravan, Ren\u00e9 Daumal, Max Jacob, Jacques Rigaut, Julien Torma, o dei \u00abDignitari del collegio\u00bb come Enrico Baj, Ren\u00e9 Clair, Marcel Duchamp, Philippe Dumar\u00e7ay, Max Ernst, Jean Ferry, Roger Grenier, Henri Jeanson, Michel Leiris, Armen Lubin, Andr\u00e9 Martel, Joan Mir\u00f3, Pierre Mac-Orlan, Pascal Pia, Jacques Pr\u00e9vert, Raymond Queneau, Man Ray, Camille Renault, Maurice Saillet, Sin\u00e9, Boris Vian, Paul-\u00c9mile Victor, vi hanno pubblicato delle opere inedite. Documenti di ogni tipo, scritti dimenticati e non, grandi e \u00abcattive\u00bb poesie, modesti ritagli di stampa, opere d'arte e di non-arte, graffiti, musica, giochi di parole, mitologie scientifiche o non (queste ultime sono spesso le precedenti vecchie di venti anni), beatitudini ecc., sono state (e vengono ancora) pubblicate.\nIl collegio ha, per la prima volta, stampato un componimento di Eug\u00e8ne Ionesco nel 1952. Altri tre l'hanno seguito. \nParimenti, il collegio ha stampato delle opere inedite di Julien Torma. Molti testi, tra cui \"les B\u00e2tisseurs d'Empire\", sono apparsi quand'era ancora in vita Boris Vian; l'anno successivo alla sua morte sono apparsi \"Go\u00fbter des G\u00e9n\u00e9raux\" ed il \"Dossier Boris Vian\".\nNella rivista sono apparsi anche i primi lavori di letteratura potenziale (l'OuLiPo \u00e8 una commissione del collegio).\nSono stati dedicati fascicoli importanti a Rabelais, al simbolismo, alla Morale, ad Ubu (due volte), a Faustroll, a la Dragonne, a Raymond Queneau.\nIl collegio ha anche pubblicato in lingua non francese. Istituzione internazionale per principio, lo \u00e8 divenuta di fatto in seguito all'apertura degli istituti di Buenos Aires, di Milano e di Roma; gruppi attivi sono presenti anche in Cecoslovacchia, in Gran Bretagna, nell'America del nord e nei Paesi bassi. Le creazioni di Kevin Ayers all'epoca di Soft Machine gli hanno valso una nomina al collegio."}
{"id": "549447", "revid": "363629", "url": "https://it.wikipedia.org/wiki?curid=549447", "title": "Video", "text": "Il video (dal latino \"vid\u0113re\") \u00e8 l'informazione elettronica rappresentante immagini che possono variare nel tempo, quindi sia la cosiddetta \"immagine fissa\" che la cosiddetta \"immagine in movimento\".\nDescrizione.\nIl termine si riferisce generalmente ai formati di archiviazione delle immagini in movimento: i formati video digitali, come DVD, QuickTime e MPEG-4, e videocassette analogiche, come VHS e Betamax. I video possono essere registrati e trasmessi attraverso vari media fisici: pellicole di celluloide da macchine da presa, segnali elettrici PAL o NTSC se registrati da videocamere, o media digitali come MPEG-4 o DV se registrati da videocamere digitali.\nLa qualit\u00e0 del video dipende essenzialmente dal metodo di registrazione e archiviazione. La televisione digitale \"(DTV)\" \u00e8 un formato relativamente recente, con alta qualit\u00e0 ed \u00e8 diventata lo standard per la televisione. In particolare il video \u00e8 un flusso informativo in quanto sia l'immagine fissa che l'immagine in movimento presentano sempre una dimensione temporale. Flusso informativo che scorre all'interno di apparecchiature elettroniche sotto forma di corrente elettrica per essere manipolato, viaggia nello spazio sotto forma di onde elettromagnetiche, o all'interno di cavi per telecomunicazioni sotto forma di corrente elettrica o luce, per essere trasmesso a distanza, viene memorizzato sotto varie forme su vari tipi di supporti per essere conservato.\nAmbiti di impiego.\nIl concetto di \"video\" nasce con l'invenzione della televisione, negli anni 1920 La televisione infatti \u00e8 un'informazione elettronica rappresentante immagini in movimento e suono, nonostante non vada dimenticato che la scansione e la riproduzione delle immagini erano in un primo momento meccaniche e non elettriche.\nTelevisione.\nIl secondo impiego del termine video appare con i primi display a tubo a raggi catodici (CRT) come strumento di interazione tra computer ed essere umano, attraverso l'utilizzo delle prime interfacce a riga di comando (CLI). Il primo computer dotato di display CRT \u00e8 stato il Whirlwind I, progettato presso il Massachusetts Institute of Technology e divenuto operativo nel 1950. Prima gli strumenti di interazione tra computer e uomo furono la scheda perforata, la telescrivente elettromeccanica e la lampadina. Tutt'oggi il video \u00e8 impiegato per visualizzare le moderne interfacce grafiche (GUI) sui vari tipi di display.\nIl terzo impiego del video \u00e8 stato nella ripresa di immagini in movimento per uso privato sia in ambito aziendale che amatoriale. In particolare in ambito amatoriale a partire dal 1982, anno in cui sono state introdotte sul mercato le prime videocamere portatili amatoriali. La videoregistrazione, cio\u00e8 la registrazione di immagini in movimento in forma elettronica, ha infatti sostituito col passare degli anni ormai completamente, per quanto riguarda la ripresa di immagini in movimento per uso privato, l'unica altra tecnica di registrazione di immagini in movimento esistente ideata nel 1895 dai fratelli Lumi\u00e8re e basata sulla pellicola cinematografica.\nIl quarto impiego del video \u00e8 stato l'home video, cio\u00e8 il settore commerciale della distribuzione in ambito domestico di contenuti audiovisivi in forma elettronica. Prima della nascita dell'home video per la distribuzione di contenuti audiovisivi in ambito domestico veniva utilizzata la pellicola cinematografica.\nCinema.\nDa pochi anni si \u00e8 infine iniziato ad impiegare il video anche nel cinema, non solo per la realizzazione di effetti speciali in computer grafica, come era stato in precedenza, ma anche in sostituzione della pellicola cinematografica. I film vengono distribuiti alle sale cinematografiche in forma elettronica invece che su pellicola cinematografica e proiettati con appositi videoproiettori. Spesso sono girati in pellicola e poi trasformati in informazione elettronica solo per la distribuzione nelle sale, ma sono anche girati direttamente in forma elettronica con apposite videocamere. I film d'animazione realizzati con la animazione al computer sono invece gi\u00e0 in forma elettronica.\nCinema digitale.\nIn ordine di tempo, l'ultimo campo di applicazione del video si ha con la fotografia digitale.\nCaratteristiche principali.\nLe immagini in movimento, nel video, sono ottenute da immagini fisse visualizzate in rapida sequenza, similmente a quanto avviene nella tecnica cinematografica basata sulla pellicola cinematografica. Le immagini fisse vengono visualizzate ad una frequenza sufficientemente alta da essere percepite come immagini in movimento e non pi\u00f9 come una sequenza di immagini fisse. Questo avviene per il fenomeno della persistenza della visione che contrariamente a quanto molti pensano non \u00e8 dovuto ad un fenomeno di persistenza delle immagini sulla retina ma ad un \"assemblaggio\" che il cervello esegue secondo meccanismi non ancora del tutto chiariti.\nLe caratteristiche principali del video sono:\nRisoluzione video.\nIn ambito elettronico le immagini sono visualizzate come una griglia ortogonale di aree uniformi. Tale griglia ortogonale di aree uniformi \u00e8 chiamata raster e, esclusivamente in ambito digitale, tali aree uniformi sono chiamate pixel. La risoluzione video \u00e8 la risoluzione dell'immagine video. Pi\u00f9 specificatamente \u00e8 il numero di aree uniformi che compongono in senso orizzontale e in senso verticale il raster. In ambito digitale, dove le aree uniformi del raster sono chiamate pixel, la risoluzione video \u00e8 espressa in \"pixel\". In ambito analogico invece la risoluzione video \u00e8 espressa in \"linee\", in riferimento al metodo di visualizzazione di un'immagine elettronica utilizzato in ambito analogico (in ambito analogico un'immagine elettronica viene visualizzata una linea orizzontale alla volta partendo dall'alto verso il basso in una procedura di scansione). Il numero di aree uniformi che compongono in senso orizzontale il raster di un'immagine video \u00e8 chiamato \"risoluzione orizzontale\". Mentre il numero di aree uniformi che compongono in senso verticale il raster di un'immagine video \u00e8 chiamato \"risoluzione verticale\". Le aree uniformi che compongono il raster sono gli elementi base che compongono l'immagine video. Quindi pi\u00f9 \u00e8 alta la risoluzione video, pi\u00f9 \u00e8 alto il numero di elementi da cui \u00e8 composta l'immagine video. E pi\u00f9 \u00e8 alto il numero di elementi da cui \u00e8 composta l'immagine video, maggiore \u00e8 la qualit\u00e0 dell'immagine video. La risoluzione di un segnale video analogico viene generalmente indicata con il numero di linee verticali. Un segnale analogico non ha un numero discreto di punti orizzontali, ma la sua risoluzione viene espressa in genere nel numero di linee risolvibili (per esempio, 250 o 350), che dipende fortemente del mezzo utilizzato per la trasmissione o la risoluzione, oppure in MHz, intesi come larghezza di banda del segnale di luminanza, secondo la relazione:\nVa detto tuttavia che \u00e8 di uso comune, anche se scorretto, riferirsi alla risoluzione in termini di pixel orizzontali per verticali, come si va con il video digitale, per maggiore semplicit\u00e0. Inoltre, il sistema di codifica colore (NTSC, PAL, o S\u00c9CAM) viene di solito usato come denominazione dello standard video completo: molto spesso anche su supporti digitali come il DVD viene indicato che il video \u00e8 in formato PAL anche se, naturalmente, non c'\u00e8 nessun video sul DVD registrato in questo formato.\nLa notazione che si usa per indicare la risoluzione video digitale \u00e8 la seguente:\ndove A e B sono il numero di aree uniformi che compongono rispettivamente in senso orizzontale e in senso verticale il raster dell'immagine video.\nAd esempio il video usato negli standard televisivi digitali adottati in Italia ha 768 e 576 aree uniformi che compongono rispettivamente in senso orizzontale e in verticale il raster. Tale risoluzione video viene indicata con la notazione 768\u00d7576.\nFrequenza delle immagini.\nLa frequenza delle immagini, anche chiamata frequenza dei fotogrammi, \u00e8 il numero di immagini per unit\u00e0 di tempo che vengono visualizzate. Varia da sei a otto immagini al secondo (fps) per le vecchie macchine da presa a 120 o pi\u00f9 per le nuove videocamere professionali. Gli standard PAL (Europa, Asia, Australia, etc.) e S\u00c9CAM (Francia, Russia, parti dell'Africa etc.) hanno 25 fps, mentre l'NTSC (USA, Canada, Giappone, etc.) ha 29.97 fps. La pellicola ha una registrazione ad una frequenza dei fotogrammi minore, 24fps. Per raggiungere l'illusione di un'immagine in movimento la frequenza dei fotogrammi minima \u00e8 di circa 10 fotogrammi al secondo.\nTipo di scansione delle immagini.\nLe immagini che compongono il video possono essere visualizzate secondo due metodologie diverse di scansione: la scansione interlacciata, anche chiamata interlacciamento (dall'inglese \"interlace\"), e la scansione progressiva (dall'inglese \"progressive\"). L'interlacciamento \u00e8 stato creato come un metodo per ottenere una buona qualit\u00e0 di visualizzazione nelle limitazioni di una banda di segnale ristretta. Le \"linee di scansione orizzontali\" di ogni fotogramma interlacciato sono numerate consecutivamente e divise in due \"field\": i \"field dispari\" che consistono nelle linee di numeri dispari, e i \"field pari\", caratterizzati invece dalle linee di numeri pari. PAL, NTSC e S\u00c9CAM sono per esempio dei formati interlacciati. Le sigle indicanti le risoluzioni video includono una lettera \"i\" per indicare che sono formati che sfruttano l'interlacciamento. Per esempio il formato video PAL \u00e8 specificato molto spesso come \"576i50\". Il primo numero indica la risoluzione delle linee verticali, la lettera \"i\" indica l'interlacciamento, e il secondo numero indica 50 field (mezzi fotogrammi) al secondo\nNel sistema a \"scansione progressiva\" (tipica dei monitor per computer) si ha un aggiornamento continuo di tutte le linee dello schermo, con il risultato di una maggiore risoluzione, e una mancanza di vari artefatti che possono far \"vibrare\" parzialmente un'immagine ferma o con particolari combinazioni di colori e linee in finissima successione (effetto moir\u00e9)\nLa procedura della rimozione dell'interlacciamento (deinterlacing) viene usata per convertire segnali interlacciati (analogici, DVD, o satellitari) in modo che possano essere utilizzati da apparecchi a scansione progressiva (come televisori a cristalli liquidi, videoproiettori o pannelli al plasma). L'eliminazione dell'interlacciamento non pu\u00f2 comunque ottenere una qualit\u00e0 video uguale a quella che offrono gli apparecchi a scansione progressiva in quanto la quantit\u00e0 di dati che il segnale contiene \u00e8 pressoch\u00e9 la met\u00e0.\nRapporto d'aspetto.\nIl rapporto d'aspetto, o Aspect ratio o Display aspect ratio (DAR), del video \u00e8 la proporzione tra la larghezza e l'altezza dell'immagine video quindi delle singole immagini che compongono il video. Solitamente l'aspect ratio di uno schermo televisivo \u00e8 4:3 (o 1.33:1) (nota bene: dividendo la risoluzione orizzontale di 768 per la risoluzione verticale di 576 (PAL), si ottiene proprio 1,33). I televisori ad alta definizione usano un aspect ratio di 16:9 (circa 1.78:1). Il rapporto d'aspetto di un fotogramma di pellicola da 35\u00a0mm con colonna sonora (nota come \"Academy standard\") \u00e8 circa 1.37:1.\nPixel aspect ratio.\nPare logico supporre che i singoli \"punti\" o pixel che compongono le immagini televisive siano quadrati, e invece si parla di \"pixel rettangolari\" proprio per definire quei formati che hanno un pixel aspect ratio diverso da uno. I due maggiori standard televisivi hanno infatti pixel aspect ratio di 1,066 (PAL) e 0,9 (NTSC). I monitor per computer hanno invece pixel aspect ratio quadrato. L'aspect ratio dei pixel deve essere particolarmente preso in considerazione quando si vogliono trasferire disegni realizzati con un programma grafico da PC in un video DV o PAL DVD. Infatti un video PAL ha una risoluzione di 768x576 pixel mentre in DV o in PAL DVD vengono memorizzati 720x576 pixel; questo significa che in fase di visualizzazione in un TV i pixel verranno resi rettangolari (in orizzontale) per compensare i 48 pixel mancanti. Se si disegna un cerchio con un programma di grafica su un fotogramma da 720x576 e poi si importa in un programma di montaggio, (render DV o PAL DVD 720x576 4:3) in un TV apparir\u00e0 una ellisse. Invece se si disegna un cerchio con un programma di grafica su un fotogramma da 768x576 e poi si importa in un programma di montaggio, (render DV o PAL DVD 720x576 4:3) in un TV apparir\u00e0 correttamente un cerchio.\nPer lo stesso motivo se si lavora in 16:9 il cerchio deve essere disegnato su un fotogramma da 1024x576, quando viene importato il programma di montaggio provvede a comprimerlo in orizzontale (render PAL DVD 720x576 16:9 anamorfico), in fase di visualizzazione l'apparecchio televisivo con schermo da 16:9 effettua uno zoom in orizzontale riportando il cerchio al suo aspetto originale.\nStorage aspect ratio.\nAttraverso la combinazione delle proporzioni di come le immagini vengono mostrate (DAR) e di come vengono visualizzati i singoli pixel (PAR) otteniamo la proporzione di memorizzazione fisica su file (SAR) secondo lo formula PAR = DAR / SAR\nVideo 3D.\nV\"ideo 3d\", \u00e8 un termine ambiguo che pu\u00f2 riferirsi alle tecniche utilizzate anche nel cinema stereoscopico, o a un video realizzato con tecniche di computergrafica tridimensionale.\nVideo a 360\u00b0.\nConsente di riprendere una scena a 360\u00b0, permettendo allo spettatore di ruotare il punto d'osservazione tramite comandi di varia natura. Il \"video immersivo\", ha una lunga storia e l'ideazione formale affonda la sua radice nel concetto di panopticon e dei panorama ottocenteschi, ma attuato effettivamente come video in digitale dal 1994 con il formato QTVR, poi con Adobe Flash, sino alle interpretazioni pi\u00f9 complesse, approfondite e popolari a partire dal 2016 con lo sviluppo dei primi hardware per la realt\u00e0 virtuale (Oculus Rift e HTC Vive).\nVideo analogico e video digitale.\nL'informazione elettronica pu\u00f2 essere rappresentata in due forme diverse: analogica o digitale. Il \"video analogico\" \u00e8 il video in cui l'informazione elettronica \u00e8 rappresentata in forma analogica, il \"video digitale\" \u00e8 il video in cui l'informazione elettronica \u00e8 rappresentata in forma digitale. La rappresentazione analogica dell'informazione elettronica \u00e8 propria dell'elettronica analogica, mentre la rappresentazione digitale dell'informazione elettronica \u00e8 propria dell'elettronica digitale. L'elettronica nasce come elettronica analogica, il primo modo di rappresentare l'informazione elettronica \u00e8 quindi quello analogico. Nella rappresentazione analogica dell'informazione elettronica l'informazione elettronica varia con analogia all'informazione che si vuole rappresentare, varia quindi in modo continuo e pu\u00f2 assumere un numero molto alto di valori.\nCon la realizzazione dell'Atanasoff-Berry Computer nel 1941 nasce l'elettronica digitale. L'Atanasoff-Berry Computer \u00e8 il primo computer elettronico digitale, il primo computer elettronico quindi in cui l'informazione elettronica \u00e8 in forma digitale. Nella rappresentazione digitale dell'informazione elettronica l'informazione che si vuole rappresentare viene codificata in una sequenza di numeri, l'informazione elettronica varia quindi in modo discreto e assume un numero limitato di valori corrispondente al numero di cifre utilizzate dal sistema numerico scelto. L'Atanasoff-Berry Computer utilizza la numerazione binaria quindi l'informazione elettronica assume solo due valori. L'elettronica digitale basata sulla numerazione binaria diventer\u00e0 in seguito la tecnologia consueta per la realizzazione dei computer, e il computer, nato come strumento per eseguire calcoli matematici, quindi per trattare numeri, col passare dei decenni verr\u00e0 usato per un numero sempre maggiore di scopi, di pari passo con l'aumento delle capacit\u00e0 di memorizzazione e di calcolo: si inizier\u00e0 con l'elaborazione di files che rappresentano testi e immagini statiche, per arrivare a file multimediali, che contengono suoni, musica, video in movimento (film).\nIl problema della qualit\u00e0.\nPer rappresentare l'informazione, l'elettronica analogica e l'elettronica digitale gestiscono il segnale elettrico in modo praticamente opposto: nella prima il segnale \u00e8 continuo e gli viene fatto assumere il maggior numero possibile di valori, nella seconda al contrario, al segnale viene fatto assumere il minimo numero di valori con cui \u00e8 possibile creare un sistema di rappresentazione dell'informazione, ossia 2, che a livello software equivalgono a \"0\" e \"1\" e vengono chiamati \"bit\", e a livello hardware equivalgono ad \"assenza di corrente\" e a \"passaggio di corrente\".\nPer ottenere una rappresentazione di qualit\u00e0 dell'informazione con l'elettronica analogica \u00e8 necessaria un'implementazione circuitale molto sofisticata in quanto questo tipo di informazione, assumendo un numero molto alto di valori e variando in modo continuo, \u00e8 molto difficile da gestire senza farle subire alterazioni, e un'alterazione equivale ad una diminuzione della corrispondenza tra il segnale elettrico e il valore che esso vuole rappresentare.\nCon l'elettronica digitale il problema della qualit\u00e0 assume un significato completamente diverso, dovendo venir considerati solo due valori. Con questi due valori vengono formati blocchi di uguale lunghezza e se ne ricavano tutte le combinazioni possibili: ad ognuna di esse viene quindi associato un diverso valore dell'informazione che si vuole rappresentare, il che significa che la codifica dell'informazione stessa produrr\u00e0 una lunga sequenza di 0 e 1. Come si pu\u00f2 intuire, qualunque alterazione di intensit\u00e0 che il segnale potrebbe subire non pu\u00f2 pi\u00f9 intaccare la rappresentazione in s\u00e9 (dovrebbe piuttosto venir provocata una sostituzione casuale degli 0 con gli 1 e viceversa). Con questo sistema di codifica, la qualit\u00e0 arriva a dipendere invece dalla \"quantit\u00e0\" di valori dell'informazione reale che vengono codificati: pi\u00f9 valori vengono codificati, pi\u00f9 l'informazione digitale sar\u00e0 ricca di sfumature e dettagli. Lo svantaggio sta per\u00f2 nel fatto che la sequenza di 0 e 1 da dover gestire (cio\u00e8 elaborare, memorizzare, trasmettere) sar\u00e0 tanto pi\u00f9 lunga quanto maggiore \u00e8 il numero di dettagli che si vogliono riprodurre. Di conseguenza un contenuto digitale di alta qualit\u00e0 richiede elevate potenze di calcolo e supporti di memorizzazione molto capienti. Un metodo per limitare quest'ultimo problema \u00e8 quello della compressione dei dati.\nL'aumento della potenza di calcolo dei processori e della capacit\u00e0 delle memorie, unito al parallelo abbattimento dei costi, nel corso degli anni ha fatto diventare le tecnologie digitali la scelta privilegiata, visti i suoi indubbi vantaggi. Per questo \u00e8 in atto ormai da vari decenni un progressivo passaggio al digitale, anche in ambiti in cui l'elettronica non \u00e8 mai stata usata, come ad esempio nel cinema, dove la pellicola cinematografica \u00e8 sempre stata preferibile.\nIl vantaggio di sostituire la pellicola con l'elettronica digitale sta principalmente nel fatto che con quest'ultima il materiale girato \u00e8 memorizzabile su supporti come i dischi ottici, che hanno una lunghissima durata nel tempo ed \u00e8 sempre possibile effettuare copie identiche dell'originale. La pellicola cinematografica al contrario subisce un inevitabile degrado nel corso del tempo, anche se conservata in ambienti climaticamente controllati (temperatura, umidit\u00e0, illuminazione, ecc.). La duplicazione stessa della pellicola non risolve il problema in quanto il processo di duplicazione, anche se restituisce un supporto nuovo, produce un degrado dell'informazione allo stesso modo di quanto avviene con la tecnologia analogica.\nLa pellicola cinematografica presenta, per contro, il vantaggio di una completa e ben consolidata standardizzazione, il che la rende comunque molto adatta per materiale da conservare per molto tempo, considerando la rapida obsolescenza di gran parte dei formati e dei supporti di registrazione impiegati per il video.\nVantaggi del video digitale.\nI vantaggi del video digitale sono:"}
{"id": "549449", "revid": "1632387", "url": "https://it.wikipedia.org/wiki?curid=549449", "title": "Daniele (profeta)", "text": "Il suo nome ha in ebraico il significato di \"Dio giudica\"; un nome simile si riscontra anche nella letteratura ugaritica per altre figure di saggi.\n\u00c8 il personaggio principale e l'apparente autore del \"Libro di Daniele\", che narra vicende collocate temporalmente durante l'esilio di Babilonia a partire dal 605 a.C. Nel Canone ebraico il libro non \u00e8 classificato fra i libri profetici, ma tra i Ketuvim. Daniele, invece, \u00e8 considerato come l'ultimo dei quattro grandi profeti dell'Antico Testamento cristiano (ed \u00e8 anche ritenuto santo dalle Chiese cristiane), perch\u00e9 il suo libro \u00e8 ritenuto contenere profezie su Ges\u00f9 Cristo.\nLa maggioranza degli studiosi contemporanei ritiene oggi che il libro di Daniele sia un'opera pseudoepigrafa scritta nel 165 a.C. e attribuita convenzionalmente a un \"Daniele (Dan'el)\", figura proverbiale di saggio citata in alcuni testi ugaritici. Un \"saggio Daniele\" \u00e8 citato anche nel Libro di Ezechiele, libro biblico del V secolo a.C.\nStoria di Daniele nella Bibbia.\nDa quello che si legge nel suo libro, Daniele Dato, di nobile famiglia giudea, \u00e8 un adolescente quando viene deportato a Babilonia, dove eserciter\u00e0 il servizio di profeta. Per la sua saggezza conquista la fiducia del re Nabucodonosor II e diventa funzionario di corte e interprete dei sogni del re.\nLa sua reputazione gli permette di continuare la sua attivit\u00e0 dopo la conquista di Babilonia da parte dei Medi e dei Persiani avvenuta nel 539 a.C. Il re Dario I, istigato da nemici di Daniele, emise un editto che obbligava chiunque a non offrire alcuna richiesta a qualunque Dio o altra divinit\u00e0 se non a s\u00e9 stesso. Questi nemici di Daniele lo trovarono accinto a fare preghiere a Dio come egli era solito fare, e obbligarono il re Dario a dare Daniele in pasto ai leoni per sbarazzarsi di lui. Molto a malincuore, Dario fu costretto da questi nemici ad assecondare le loro richieste, e li autorizz\u00f2 a gettare Daniele nella fossa dei leoni. Ci\u00f2 nonostante, Dario pass\u00f2 la notte in digiuno e preghiera a favore di Daniele, e al mattino seguente si rec\u00f2 in cima alla fossa e molto felicemente trovo Daniele salvo, nessun leone pot\u00e9 fargli del danno. La storia termina con Dario che getta i nemici di Daniele in pasto ai leoni i quali si scagliarono immediatamente addosso a quegli uomini, e Daniele prosper\u00f2 sotto il regno di Dario e Ciro il Persiano. Daniele capitolo 6.\nA Daniele furono rivelati misteri concernenti gli avvenimenti futuri relativi al suo popolo Israele, relativi alla riedificazione di Gerusalemme e del tempio di Salomone. Egli vide in visione quattro grandi bestie che salivano dalla terra, la quarta grande bestia pi\u00f9 terribile delle altre tre aveva dieci corna. In mezzo a queste corna spunt\u00f2 un altro piccolo corno, il quale aveva occhi di uomo e abbatt\u00e9 tre delle precedenti corna, questo piccolo corno proferiva grandi cose, simbolicamente il piccolo corno rappresenta l'Anticristo che far\u00e0 guerra ai santi, Daniele 7:20-21,25 Le quattro bestie vengono distrutte e i loro corpi vengono arsi per sempre. La visione termina con l'avvento di uno simile a un figliuol d'uomo che simboleggia Ges\u00f9 Cristo, il quale si avvicina al vegliardo e gli furono dati dominio gloria e regno, e il suo regno non passer\u00e0 mai (Daniele 7:13-14,27).\nDaniele nella letteratura ugaritica.\nDaniele (Dan'el) compare nei testi di Ras Shamra come il prototipo di giudice giusto e saggio. \nNei testi ugaritici Dan'el \u00e8 un re della razza dei \"Refa'im\", un leggendario popolo precananeo di uomini immortali, quasi semidei, citato ripetutamente nella Bibbia. Og, re di Ba\u0161an, fu il loro ultimo esponente (Deut 3,11; Gs 12,4). Un gruppo di Refa'im sembra essere stato assorbito dalla trib\u00f9 di Giuda.\nNel \"Poema di Aqhat\" (opera ugaritica del secondo quarto del secolo XIV a.C.) Dan'el implora il dio 'El perch\u00e9 non ha figli che gli possano succedere, una situazione analoga a quella di Abramo. Per sette giorni resta nel tempio giorno e notte pregando e piangendo (cerimonia di incubazione) finch\u00e9 'El sollecitato da Ba'al gli compare nel sogno promettendo l'erede, Aqhat (cfr. Gen 15,1; 17,16.19). Questi ricever\u00e0 in dono dal fabbro divino un arco meraviglioso, che suscita l'invidia della dea Anath.\nNon riuscendo a farselo cedere da Aqhat, Anath ordisce un complotto che determina la morte dell'eroe. Su tutta la terra allora scompare la vegetazione, mentre Dan'el scaglia maledizioni contro gli uccisori e cerca di far rivivere il figlio. La sorella di Aqhat, Pughat, la portatrice d'acqua, esorta il padre a offrire un sacrificio e dopo aver ottenuto la benedizione paterna va in cerca dei nemici. Bench\u00e9 il finale del mito sia perduto si suppone che Pughat ottenga il ritorno sulla terra del fratello nel periodo della primavera e dell'estate come nel mito mesopotamico di Dumuzi e di sua sorella Ge\u0161tinanna (figli di Enki, il dio sumero della sapienza) o in quello greco-romano di Persefone/Proserpina.\nDaniele nella letteratura giudaica.\nIl nome \"Daniele\" compare anche nel Libro di Ezechiele come figura proverbiale di saggio. Il profeta Ezechiele, infatti, lo assimila a No\u00e8 e a Giobbe ( ). Non \u00e8 chiaro se Ezechiele abbia in mente il personaggio della letteratura ugaritica o se alluda al profeta Daniele\nDaniele viene citato anche nel primo libro dei Maccabei () ricordando l'episodio della \"fossa dei leoni\".\nNel Vangelo di Matteo Ges\u00f9 cita Daniele definendolo profeta ().\nA Daniele () allude anche la Lettera agli Ebrei ().\nSecondo lo storico Giuseppe Flavio, Daniele fa parte della stirpe regale davidica (Antichit\u00e0 giudaiche, X,X,1).\nUn ulteriore \"Daniele\" compare nel libro di Enoch e in altra letteratura giudaica apocrifa. Questi sarebbe un angelo, inviato da Dio in terra per insegnare agli uomini l'amministrazione della giustizia, ma corrotto e trasformato in demonio.\nStoricit\u00e0.\nLa storicit\u00e0 di Daniele \u00e8 dubbia e discussa. In passato la cristianit\u00e0 non dubitava della sua esistenza e del suo operato come descritto dal Libro di Daniele, di cui era considerato il diretto autore. A favore di questo letteralismo vi era la visione per cui la Bibbia \u00e8 stata scritta sotto diretta ispirazione di Dio, rafforzata da alcuni elementi propri del libro che nel cristianesimo hanno assunto una fortissima valenza cristologica (in particolare l'epiteto \"Figlio dell'uomo\" e la profezia delle 70 settimane). In epoca moderna, con la nascita e lo sviluppo dell'approccio storico-critico e la conoscenza di altre tradizioni letterarie extra-bibliche, la valutazione \u00e8 variegata. Nella letteratura ugaritica infatti \u00e8 presente un giudice e saggio, il cui nome \u00e8 traslitterato solitamente Danel (o Danil o Dnil o Dn-El), caratterizzato da bont\u00e0, sapienza, rettitudine nei giudizi a favore di vedove e orfani. A lui sono solitamente correlati gli echi biblici di circa un \u05d3\u05e0\u05d0\u05dc (Danel, senza la \u05d9 yod che caratterizza invece il nome del profeta Daniele). Questa scoperta, unita a una datazione del libro di Daniele al II secolo a.C., ha portato molti storici e biblisti a considerare il profeta Daniele come una derivazione e storicizzazione del mito ugaritico. Altri studiosi per\u00f2, rivalutando la tradizione cristiana e rifacendosi allo studio di Dressler (1979), rifiutano questa identificazione, valutando i passi di Ezechiele come riferiti al Daniele biblico, considerato realmente esistito, per quanto in seguito rielaborato leggendariamente.\nCulto.\nLa Chiesa ortodossa celebra la festa di San Daniele il 17 dicembre insieme ad Anania, Azaria e Misaele, i tre giovani che lodavano Dio nella fornace di Babilonia.\nLa Chiesa cattolica lo ricorda il 21 luglio.\nCuriosamente, nel calendario liturgico dell\u2019antico patriarcato di Aquileia, San Daniele profeta si festeggiava il giorno 28 agosto. Quando nel 1751 il potere religioso del Patriarca di Aquileia venne definitivamente abolito (gi\u00e0 nel 1420 il principe/patriarca aveva dovuto rinunciare al potere temporale per mano della Serenissima), nei suoi territori il calendario patriarchino venne sostituito da quello romano. Tuttavia, ancora oggi la citt\u00e0 di San Daniele del Friuli continua a festeggiare il proprio patrono il giorno 28 agosto, secondo il calendario patriarchino; nel resto dell\u2019orbe cattolico, invece, in tale data si fa memoria di Sant'Agostino d\u2019Ippona, secondo il calendario romano."}
{"id": "549452", "revid": "1529788", "url": "https://it.wikipedia.org/wiki?curid=549452", "title": "Khan", "text": "Con il termine di origine turca e mongola khan (grafia mongola: ), anche qan e termini e rese affini quali: \"qaghan\", \"qa\u2019an\", \"kagan\", \"khaan\"; adattato in italiano anche come \"can\" o \"cane\", si intende indicare un appellativo di natura nobiliare di origine asiatico/altaica, corrispondente a \"grande principe\", \"sovrano\", \"monarca\".\nPer indicare una donna appartenente a una famiglia di Kh\u0101n si usa il vocabolo \"Kh\u0101num\" (o \"Kh\u0101nim\").\nStoria.\nLa prima attestazione di questo appellativo nobiliare risale al popolo degli Xianbi e ai popoli che discendono da questi, come i Rouran e gli Avari, i quali, a partire dal II secolo a.C. e fino al VI secolo d.C. migrarono dall'attuale regione della Mongolia verso Ovest. A partire dal VI secolo d.C. tutti i popoli Turchi indicavano con il termine \"qaghan\" il loro sovrano, cos\u00ec anche i Mongoli, tranne i Kitai i quali, a partire dal X secolo, preferirono sostituirlo con il cinese \"hu\u00e1ngd\u00ec\" (\u7687\u5e1d).\nNelle prime fonti in lingua turca la parola \u00e8 \"khan\" in ambedue le forme \"qan\" e \"qaghan\", dalla etimologia incerta e comunque legate a \"qatun\"/\"khatun\" con il quale si indica la \"regina\". Nei testi redatti nella grafia G\u00f6kt\u00fcrk e in quelli degli Uiguri, \"qaghan\" indica il titolo mentre \"qan\" rende il concetto ossia il suo principio astratto. Il lessicografo uiguro Mahmud al-Kashgari registr\u00f2, nell'XI secolo, il solo lemma \"qan\". Cos\u00ec nel Medio Oriente turco-iraniano islamico il termine \"khan\" viene a indicare un governatore e non un sovrano o un principe, questo appellato come \"sul\u1e6d\u0101n\" o \"sh\u0101h\".\nNel XII secolo i Mongoli adottano il termine turco \"qan\", cos\u00ec il condottiero Tem\u00fcjin si indica, ad esempio sulle monete e su alcuni documenti, come \"g\u00fcr-qan\" (\"sovrano universale\"); il figlio ed erede al trono \u00d6g\u00f6dei si appella invece come \"qa'an\" che nella resa turca \u00e8 \"qaghan\". Dopo la morte di \u00d6g\u00f6dei quest'ultimo titolo acquisisce maggiore dignit\u00e0 e nei testi sostituisce, retroattivamente, il titolo di \"qan\" con cui veniva appellato Cingghis (Tem\u00fcjin /Gengis) Khan, da ora \"Qa'an\". Cos\u00ec saranno appellati come Qan i sovrani dell'Orda d'Oro e dell'Ilkhanato mentre il titolo di Qa'an sar\u00e0 riservato all'imperatore che risiedeva in Oriente."}
{"id": "549456", "revid": "110157", "url": "https://it.wikipedia.org/wiki?curid=549456", "title": "Chiesa di San Martino (Asti)", "text": "La chiesa di San Martino \u00e8 una chiesa cattolica di Asti; di stile barocco, si affaccia sull'omonima piazza nel rione San Martino-San Rocco.\nLe prime notizie.\nGi\u00e0 ricordata in un atto dell'aprile 886, la chiesa di San Martino era, in antichit\u00e0, considerata la terza chiesa di Asti per importanza dopo la cattedrale di Santa Maria Assunta e la collegiata di San Secondo. Nel 1168, pass\u00f2 ai canonici regolari di Sant'Agostino della Congregazione di San Lorenzo di Oulux, e fu eretta in priorato. Nel 1328, la chiesa fu amministrata da una collegiata di canonici regolari ed il priorato si mut\u00f2 in prepositura.\nLa nuova chiesa.\nNel 1605 vennero i Barnabiti. Nel 1696, l'antica Chiesa venne abbattuta, si cominci\u00f2 la costruzione della nuova, terminata intorno al 1738. La Chiesa ha una facciata restaurata gi\u00e0 nel 1889 ed ultimamente, con timpano curvilineo a volute sopra una serie di nicchie. Al centro presenta la statua del Santo titolare, opera dell'astigiano \"C. F. Rista\" (1792). Altre due statue, raffiguranti gli apostoli Filippo e Giacomo, sono ai lati, provenienti dalla chiesa dell'antica Certosa di Valmanera. Sulla sinistra il campanile, unica costruzione rimanente della antica chiesa, risale al XIV secolo, ed \u00e8 stato elevato di un piano nel 1781, ha pianta quadrata con bifore in pietra. \nAll'interno sono degni di nota l'affresco della cupola raffigurante \"La Gloria di Alessandro Sauli\", oltre alla \"Fuga in Egitto\" e \"\"L'Epifania\",\" opere di Gian Carlo Aliberti; due quadri ad olio, uno raffigurante santa Lucia e santa Apollonia, e l'altro san Giuseppe di Michelangelo Pittatore. La sagrestia con arredi in noce del Settecento \u00e8 opera di Antonio Manzone.\nPiazza San Martino.\nLa chiesa \u00e8 inserita in uno degli spazi architettonici barocchi pi\u00f9 belli della citt\u00e0 di Asti. Piazza San Martino, infatti, \u00e8 delimitata a sud dall'omonima chiesa, ad ovest dal Palazzo di origine medievale, Roero di Settime e Mombarone del conte di San Severino, ma totalmente ristrutturato verso la met\u00e0 del XVIII secolo con una facciata in gusto barocco.\nA nord, di fronte alla chiesa di San Martino, la chiesa di San Michele \u00e8 un piccolo gioiello del XVII secolo, costruita grazie alla ricca e potente Confraternita di San Michele nel XVII secolo, con una splendida facciata barocca, decorata con immagini sacre."}
{"id": "549459", "revid": "339392", "url": "https://it.wikipedia.org/wiki?curid=549459", "title": "Ifan", "text": ""}
{"id": "549462", "revid": "122386738", "url": "https://it.wikipedia.org/wiki?curid=549462", "title": "San Marino (disambigua)", "text": ""}
{"id": "549463", "revid": "984922", "url": "https://it.wikipedia.org/wiki?curid=549463", "title": "Anthony E. Zuiker", "text": "Ha ideato e co-prodotto tutte e tre le serie del telefilm: \"CSI - Scena del crimine\" (\"CSI: Crime Scene Investigation\"), ', ' e \"\".\nZuiker si laure\u00f2 nell'University of Nevada, Las Vegas.\nA lui \u00e8 intitolato un teatro nella Chaparral High School, in Nevada."}
{"id": "549465", "revid": "75893", "url": "https://it.wikipedia.org/wiki?curid=549465", "title": "Ki-zerbo", "text": ""}
{"id": "549466", "revid": "75893", "url": "https://it.wikipedia.org/wiki?curid=549466", "title": "Ki zerbo", "text": ""}
{"id": "549476", "revid": "77358", "url": "https://it.wikipedia.org/wiki?curid=549476", "title": "Clube de Regatas Flamengo", "text": ""}
{"id": "549478", "revid": "834", "url": "https://it.wikipedia.org/wiki?curid=549478", "title": "Rut", "text": ""}
{"id": "549479", "revid": "1318658", "url": "https://it.wikipedia.org/wiki?curid=549479", "title": "Arrondissement di Arras", "text": "L\"arrondissement\" di Arras \u00e8 una suddivisione amministrativa francese, situata nel dipartimento del Passo di Calais e la regione del Nord-Passo di Calais.\nComposizione.\nL\"arrondissement\" di Arras raggruppa 369 comuni in 17 cantoni.\nStoria.\nIl territorio di questo \"arrondissement\" corrisponde approssimativamente agli antichi possedimenti del Conte di Artois, bench\u00e9 l'Artois in senso lato comprenda altre citt\u00e0 come Lens, B\u00e9thune o Douai."}
{"id": "549487", "revid": "109261903", "url": "https://it.wikipedia.org/wiki?curid=549487", "title": "Amplificatore controllato in tensione", "text": "L'amplificatore controllato in tensione, noto anche come VCA (dall'inglese \"Voltage Controlled Amplifier\"), \u00e8 un dispositivo elettronico realizzato anche in tecnologia IC avente funzione di amplificatore.\nLa caratteristica particolare di questo circuito consiste nel metodo usato per controllare il livello del segnale di uscita, rispetto al segnale presente al suo ingresso. Il controllo viene effettuato tramite la variazione di una tensione continua applicata in un preciso punto del circuito; l'attenuazione del segnale in uscita risulta proporzionale alla tensione di controllo: quando questa aumenta, il segnale viene attenuato. I modelli pi\u00f9 utilizzati di VCA nei sintetizzatori Moog sotto forma di circuito integrato sono basati sui \"Current Controlled Amplifier\" LM3080 e LM13700 con semplici circuiti di generazione della corrente di controllo."}
{"id": "549492", "revid": "767487", "url": "https://it.wikipedia.org/wiki?curid=549492", "title": "Basilico (album)", "text": "Basilico \u00e8 un album in studio del gruppo musicale italiano Buio Pesto, pubblicato nel 2004.\nDescrizione.\nIl disco contiene canzoni inedite del gruppo con speciali partecipazioni, come quella di Elio e le Storie Tese in \"Capitan Baxeic\u00f2\" (\"Capitan Basilico\", traccia 4), e di Marco Masini, in una rivisitazione dialettale della sua \"Perch\u00e9 lo fai\" (qui diventata \"Perch\u00e9 ti o fae\").\nIn copertina, innumerevoli foglie di basilico campeggiano dietro la sagoma della Liguria, anch'essa colorata con il colore verde del popolare ortaggio.\nNel brano \"Pasiensa\" fa la sua comparsa il \"Bandrillon\", originale strumento a corde pizzicate ideato e brevettato dai Buio Pesto. "}
{"id": "549496", "revid": "125547441", "url": "https://it.wikipedia.org/wiki?curid=549496", "title": "The Vibrators", "text": "I Vibrators sono un gruppo musicale punk rock britannico nato nel 1976. Inizialmente il gruppo era composto da Ian \"Knox\" Carnochan, Pat Collier, John Ellis e John \"Eddie\" Edwards."}
{"id": "549502", "revid": "121076755", "url": "https://it.wikipedia.org/wiki?curid=549502", "title": "Clinamen", "text": "Nella fisica epicurea, il clinamen \u00e8 la deviazione spontanea degli atomi nel corso della loro caduta nel vuoto in linea retta; \u00e8 una deviazione casuale, sia nel tempo sia nello spazio, che permette agli atomi di incontrarsi e dunque di aggregarsi (formando cos\u00ec le cose)\nOrigini.\nIl concetto fu introdotto da Epicuro con il termine greco parenclisi (\"par\u00e9nklisis\", \"\u03c0\u03b1\u03c1\u03ad\u03b3\u03ba\u03bb\u03b9\u03c3\u03b9\u03c2\"), successivamente tradotto da Lucrezio con il termine latino \"clinamen\".\nNell'opera \"De rerum natura\" Lucrezio, esponendo la filosofia di Epicuro, afferma:\nSpiegazione.\nProbabilmente Epicuro fu indotto a introdurre il moto parenclitico innanzitutto per ragioni di ordine fisico, come spiegato anche da Lucrezio nel prosieguo del primo dei passi citati, in cui afferma che, se non deviassero, gli atomi non si combinerebbero e continuerebbero a \"cadere\" all'infinito nel vuoto. In secondo luogo, il \"clinamen\" sarebbe stato introdotto per ragioni etiche: grazie ad esso viene introdotto un elemento di spontaneit\u00e0, un grado di libert\u00e0, conciliabile - almeno apparentemente - con la libert\u00e0 umana; Epicuro quindi prende le distanze dalla ferrea necessit\u00e0 alla base dell'atomismo democriteo, come sempre Lucrezio afferma:\nSecondo Epicuro, l'anima e gli dei olimpici sono composti di atomi. Solamente questi ultimi non si disaggregano e vivono eternamente felici, indifferenti al destino umano."}
{"id": "549503", "revid": "124310810", "url": "https://it.wikipedia.org/wiki?curid=549503", "title": "Ematoma", "text": "Per ematoma si intende una raccolta di sangue fuoriuscito dal sistema circolatorio e localizzata in un tessuto o in una cavit\u00e0 dell'organismo.\nEziopatogenesi.\nIn genere il sangue si presenta coagulato in tutto o in parte in relazione alle modalit\u00e0 e del tempo intercorso dalla emorragia. Tra le cause principali:\nL'ematoma pu\u00f2 interessare ogni struttura corporea e la sua gravit\u00e0 \u00e8 legata, pi\u00f9 che alla grandezza, alla sede in cui si sviluppa:\nEvoluzione.\nL'ematoma pu\u00f2 andare incontro a risoluzione spontanea. Ci\u00f2 accade quando, non essendo ulteriormente alimentata, la raccolta ematica coagula e viene riassorbita, anche se lentamente.\nAl contrario se l'emorragia persiste, come nel caso di coinvolgimento di vasi arteriosi o comunque di un certo diametro e quindi poco predisposti ad una emostasi spontanea, allora l'ematoma pu\u00f2 progressivamente aumentare di volume. Le conseguenze possono essere la compressione dei tessuti contigui o la loro lacerazione (rottura di un ematoma sottocapsulare splenico o epatico con inondazione della cavit\u00e0 peritoneale).\nUna complicazione temibile \u00e8 rappresentata dall'infezione e ascessualizzazione dell'ematoma. Talvolta nella sua risoluzione l'ematoma evolve in una fibrosi dei tessuti che \u00e8 particolarmente noiosa se a livello muscolare o sottocutaneo per la presenza spesso di calcificazioni patologiche nel contesto del tessuto.\nTerapia.\nLa terapia dipende dall'entit\u00e0 dell'ematoma, dalla sede e dalla struttura interessata."}
{"id": "549510", "revid": "21079", "url": "https://it.wikipedia.org/wiki?curid=549510", "title": "Linguaggio Indonesiano", "text": ""}
{"id": "549514", "revid": "767487", "url": "https://it.wikipedia.org/wiki?curid=549514", "title": "Toy Dolls", "text": "I Toy Dolls sono un gruppo musicale punk rock formato nel 1979 a Sunderland, Inghilterra. Gli Angelic Upstarts gli offrirono la possibilit\u00e0 di esibirsi nel loro tour nazionale."}
{"id": "549515", "revid": "767487", "url": "https://it.wikipedia.org/wiki?curid=549515", "title": "Haniel Long", "text": "Biografia.\nNato in Birmania da genitori missionari metodisti, si trasfer\u00ec negli Stati Uniti all'et\u00e0 di tre anni.\nStudi\u00f2 a Exeter e ad Harvard, dove inizi\u00f2 a mostrare il suo talento come scrittore \"di versi romantici e di prosa vigorosa.\"\nDivenne successivamente insegnante d'inglese al \"Carnegie Institute of Technology\", poi successivamente conosciuta come \"Carnegie Mellon University\".\nInoltre, per sostenere la sua famiglia (la moglie Alice ed il figlio Anton), scrisse per varie riviste e giornali. \nNel 1932 parecchi Scrittori, compreso Long, si unirono per formare \"Writers' Editions\", allo scopo di aiutarsi vicendevolmente nella pubblicazione delle proprie opere. Le \"Writers' Editions\" pubblicarono 17 libri, fino a che la scarsit\u00e0 di carta durante la seconda guerra mondiale li forz\u00f2 a cessare la pubblicazioni.\nProbabilmente la miglior opera della sua produzione fu il poema, tradotto in molte lingue, sulla storia del viaggio di otto anni di \u00c1lvar N\u00fa\u00f1ez Cabeza de Vaca del 1528, insieme a due compagni spagnoli e ad un moro, attraverso il continente nordamericano. \nIl poema, dal titolo originale di \"The Marvelous Adventure of Cabeza de Vaca\" \u00e8 conusciuto in Italia con il titolo di: \"La meravigliosa avventura di Cabeza de Vaca\""}
{"id": "549517", "revid": "767487", "url": "https://it.wikipedia.org/wiki?curid=549517", "title": "Hietzing", "text": "Hietzing () \u00e8 il tredicesimo distretto di Vienna, in Austria ed \u00e8 situato nella periferia ovest della citt\u00e0."}
{"id": "549520", "revid": "2122884", "url": "https://it.wikipedia.org/wiki?curid=549520", "title": "Tiziana Avarista", "text": "Biografia.\n\u00c8 nota soprattutto per aver prestato la voce a Salma Hayek in moltissimi film, Kate Beckinsale in \"Cambia la tua vita con un click\", Jennifer Garner in \"Pearl Harbor\", Amanda Peet in \"Syriana\", Claire Danes in \"Terminator 3 - Le macchine ribelli\", Maggie Gyllenhaal in \"Secretary\",\"Vero come la finzione\" e \"Il cavaliere oscuro\". Ha inoltre doppiato numerose attrici di telefilm come: Jorja Fox in \"CSI: Crime Scene Investigation\", Lauren Tom in \"Friends\", Beatriz Rico in \"Paso adelante\", Emily Bergl in \"Desperate Housewives\", Erin Daniels in The L Word e Robin Tunney in \"The Mentalist\" e anche Paget Brewster in \"Criminal Minds\".\nTra le altre attrici doppiate Embeth Davidtz in \"I tredici spettri\", Holly Hunter in \"Tutte le ex del mio ragazzo\", Rachel Weisz in \"Lo straniero che venne dal mare\", Kate Winslet in \"Ragione e sentimento\", Winona Ryder in \"Mr. Deeds\" e Lucy Liu in \"Charlie's Angels\".\nNel 2011 \u00e8 nel cast di \"Dignit\u00e0 Autonome di Prostituzione\". Insegna inoltre doppiaggio presso la Voice Art Dubbing."}
{"id": "549522", "revid": "1305772", "url": "https://it.wikipedia.org/wiki?curid=549522", "title": "Jind\u0159ich\u016fv Hradec", "text": "Jind\u0159ich\u016fv Hradec (in tedesco \"Neuhaus\") \u00e8 una citt\u00e0 della Repubblica Ceca, capoluogo del distretto omonimo, in Boemia Meridionale.\nStoria.\nNel X secolo Jind\u0159ich\u016fv Hradec era gi\u00e0 centro amministrativo dello stato P\u0159emyslide meridionale, situato tra i fiumi Ne\u017e\u00e1rka e Hamersk\u00fd Bach.\nVitek z Pr\u010dice ottenne tutta la Boemia Meridionale nel 1185, quando lo colonizz\u00f2 e pi\u00f9 tardi lo divise fra i suoi eredi. Fond\u00f2 le famiglie nobili della Boemia meridionale dei von Land\u0161tejn, von Str\u00e1\u017e e Rosenberg, e divenne signore di Hradec.\nIl castello di Jind\u0159ich\u016fv Hradec.\n\u00c8 un vasto complesso, sorto alla fine del XII secolo sul luogo di una precedente fortezza successivamente ampliata.\nIl \"castello\" raggiunse il massimo splendore all'epoca di Adamo II di Hradec, quando venne radicalmente trasformato secondo i canoni dell'architettura rinascimentale, sotto la direzione dell'architetto ticinese Baldassare Maggi.\nAll'inizio del XVII secolo il castello pass\u00f2 nelle mani di Vil\u00e9m Slavata, protagonista - suo malgrado - della defenestrazione di Praga (1618).\nDopo la guerra dei trent'anni il complesso pass\u00f2 alla famiglia dell'aristocrazia terriera boema dei Czernin von und zu Chudenitz, che continu\u00f2 a curare i lavori di rinnovamento con la costruzione della cosiddetta \"Ala spagnola\". Nel 1773, tuttavia, un incendio danneggi\u00f2 l'intera area.\nLa fortezza medievale, la parte pi\u00f9 antica del castello, conserva degli affreschi raffiguranti scene della vita di san Giorgio (1337), un dipinto della Vergine eseguito intorno al 1460 (\"Madonna di Jind\u0159ich\u016fv Hradec\"), e la cosiddetta \"Cucina nera\".\nGli spazi rinascimentali, invece, con il cosiddetto \"Edificio di Adamo\", conservano le \"Stanze verdi\" e una tela monumentale di Petr Brandl (1721).\nNei giardini del castello, merita una visita la rotonda, con decorazioni in stucco del XVI secolo."}
{"id": "549525", "revid": "287204", "url": "https://it.wikipedia.org/wiki?curid=549525", "title": "Addie Joss", "text": "Fu il secondo lanciatore dopo Cy Young a realizzare un perfect game. In carriera ebbe una media PGL di 1.89, la seconda pi\u00f9 bassa della storia della Major League Baseball dopo Ed Walsh.\nMor\u00ec a 31 anni per una grave forma di meningite,\nper aiutare la vedova fu organizzata una partita tra le stelle dell'epoca, che pu\u00f2 essere considerato l'antesignano dell'All-Star Game.\nNel 1978 \u00e8 stato introdotto nella \"Baseball Hall of Fame\", unico esempio di giocatore per il quale non \u00e8 stato considerato obbligatorio il termine di 10 anni di permanenza nelle Leghe maggiori.\nLa carriera.\nAddie Joss gioc\u00f2 per tutta la carriera nella squadra di Cleveland (gli attuali Cleveland Indians), prima con il nome di Bronchos, poi con quello di Naps. In 9 stagioni vinse 160 partite, 72 in tre sole stagioni, dal 1906 al 1908, in cui divise con Cy Young i record dei lanciatori. La sua stagione migliore fu il 1908, in cui vinse 24 partite, tenendo ben 9 volte a zero gli attacchi avversari, con una media PGL di 1.16, che contribu\u00ec alla sua media PGL di carriera di 1.89, la seconda migliore della storia della Major League Baseball.\nIl culmine della stagione e della carriera lo raggiunse il 2 ottobre 1908, quando batt\u00e9 al termine di una partita straordinaria il futuro membro della \"Hall of Fame\" Ed Walsh, realizzando la seconda partita perfetta ufficialmente riconosciuta nella storia del baseball.\nLa sua tragica fine, e la correttezza esemplare che aveva sempre mostrato a tutti spinse i suoi colleghi a uno sforzo comune per garantire alla vedova gli incassi di una \"partita delle stelle\". L'incontro si disput\u00f2 il 24 luglio 1911 al League Park di Cleveland, tra i Naps e una selezione dei migliori giocatori delle altre squadra, chiamati per l'occasione gli \"All-Stars\". L'allora presidente della American League, Ban Johnson, dopo aver minacciato di provvedimenti disciplinari chi avesse giocato la partita, lasci\u00f2 cadere il discorso, come omaggio postumo al campione.\nLa sua straordinaria media PGL, le numerose vittorie e il perfect game lanciato gli hanno consentito di entrare nella sala degli immortali del baseball e nella considerazione di tutti gli storici del gioco, nonostante non avesse maturato gli anni di gioco necessari."}
{"id": "549526", "revid": "287204", "url": "https://it.wikipedia.org/wiki?curid=549526", "title": "Karel Poborsky", "text": ""}
{"id": "549531", "revid": "22475", "url": "https://it.wikipedia.org/wiki?curid=549531", "title": "FIBA", "text": ""}
{"id": "549535", "revid": "547992", "url": "https://it.wikipedia.org/wiki?curid=549535", "title": "Emilio Alessandrini", "text": "Biografia.\nDopo aver ottenuto la maturit\u00e0 classica a Pescara, Alessandrini si era laureato in Giurisprudenza all'Universit\u00e0 degli Studi di Napoli Federico II. Entrato in magistratura nel 1967, dal 1968 fu sostituto procuratore della Repubblica a Milano. Nel 1972, insieme ai colleghi Gerardo D'Ambrosio e Luigi Fiasconaro, condusse l'istruttoria sulla strage di Piazza Fontana che port\u00f2 all'incriminazione di Franco Freda e Giovanni Ventura, appartenenti alla destra eversiva, ma anche al coinvolgimento nelle indagini di Guido Giannettini del SID.\nAlessandrini partecip\u00f2 con Toni Negri, Tiziana Maiolo (all'epoca cronista de \"il manifesto\") e altri ad un incontro a casa di Antonio Bevere. La Maiolo sostenne in un articolo sul \"manifesto\" che sarebbe stato proprio Alessandrini, dopo l'incontro, a riconoscere in quella di Negri la voce del telefonista delle Brigate Rosse che contattava la famiglia Moro, e di questa impressione averne messo a parte il giudice Pietro Calogero, con cui collaborava nelle discusse indagini del 7 aprile contro Autonomia Operaia. Lo stesso Negri fu in seguito accusato di essere il mandante dell'omicidio di Alessandrini, salvo poi essere assolto per questa accusa e condannato per altre imputazioni.\nSuccessivamente si occup\u00f2 con particolare determinazione del terrorismo di estrema sinistra, avviando, tra l'altro, una delle prime indagini sull'Autonomia milanese. Questo impegno contribu\u00ec a metterlo nel mirino di Prima Linea, l'organizzazione eversiva guidata da Sergio Segio, Marco Donat Cattin, Susanna Ronconi e Bruno La Ronga. Nel settembre 1978, nel covo di Corrado Alunni (Prima Linea) in via Negroli a Milano, vennero trovate tre sue foto.\nL'assassinio.\nQuesto avvertimento non serv\u00ec a nulla poich\u00e9 il 29 gennaio 1979, Alessandrini, mentre si stava recando al Palazzo di Giustizia di Milano, venne assassinato da un gruppo di fuoco di Prima Linea. A sparare al magistrato furono Sergio Segio \u2013 nome di battaglia \u2013 \u00abSirio\u00bb e Marco Donat Cattin \u00abAlberto\u00bb, mentre rimase di copertura Michele Viscardi \u00abMatteo\u00bb. Poco prima di morire si era occupato anche dello scandalo finanziario del Banco Ambrosiano di Roberto Calvi.\nIl delitto fu rivendicato con una telefonata alla redazione milanese del quotidiano \"la Repubblica\" e, successivamente, dalla diramazione di un volantino.\nNella rivendicazione, Prima Linea precis\u00f2 che era stato scelto Alessandrini per l'impegno che poneva nel rendere pi\u00f9 moderna la struttura giudiziaria, e pi\u00f9 in generale perch\u00e9 considerava i giudici \u00abriformisti\u00bb pi\u00f9 pericolosi di quelli \u00abconservatori\u00bb.\nL'ideologo del gruppo, Roberto Rosso, per spiegare la scelta degli obiettivi, disse: \u00abAlcuni di noi scelgono, a fronte di un ruolo che la magistratura assume, come cerniera fondamentale nella riaggregazione delle istituzioni e come istituzione che conosce profondamente la realt\u00e0 sociale, per un compito di mediazione e di articolazione degli spazi di libert\u00e0, degli spazi sociali che essa si \u00e8 assunta giocando un ruolo autonomo che ha all'interno di un quadro legislativo dato\u00bb.\nIl 30 gennaio, il giornalista Walter Tobagi, che sar\u00e0 ucciso il 28 maggio dell'anno seguente dal gruppo terrorista di estrema sinistra Brigata XXVIII marzo, scrisse sul \"Corriere della Sera\": \u00abSar\u00e0 per quella faccia mite, da primo della classe che ci lascia copiare i compiti, sar\u00e0 per il rigore che dimostra nelle inchieste, Alessandrini \u00e8 il prototipo del magistrato di cui tutti si possono fidare; era un personaggio simbolo, rappresentava quella fascia di giudici progressisti, ma intransigenti, n\u00e9 falchi chiacchieroni, n\u00e9 colombe arrendevoli\u00bb.\nOnorificenze.\nNel trentennale dell'omicidio le Poste italiane hanno emesso un francobollo in sua memoria.\nMemoria.\nIn suo onore il suo nome \u00e8 stato dato all'ITIS di Teramo, all'IPSSCT di Abbiategrasso (MI), all'ITIS e ITC di Montesilvano (PE), all'istituto tecnico di Vittuone (MI), al Parco all'estremit\u00e0 sudorientale di Milano e al Parco della Stazione Centro di Budrio (BO), a Pescara gli \u00e8 stata dedicata la piazza dove in passato sorgeva il Tribunale mentre a Penne, citt\u00e0 natale, il Tribunale e il corso principale sono intestati a lui.\nA lui \u00e8 dedicata l'aula magna del liceo classico Gabriele D'Annunzio di Pescara, nel quale ha studiato e conseguito la maturit\u00e0 nel 1958. Sempre a Pescara, gli \u00e8 stata intitolata la piazza XX Settembre, sede dell'ex tribunale civile. \nAl giudice viene anche dedicata l'aula magna dell'ITCG Mos\u00e8 Bianchi di Monza.\nSono state dedicate aule nei Palazzi di giustizia:"}
{"id": "549536", "revid": "112946200", "url": "https://it.wikipedia.org/wiki?curid=549536", "title": "Drone (disambigua)", "text": ""}
{"id": "549538", "revid": "729019", "url": "https://it.wikipedia.org/wiki?curid=549538", "title": "Pietro Farnese (capitano generale fiorentino)", "text": "Biografia.\nDella giovinezza di questo personaggio non si hanno molte notizie. Sappiamo per\u00f2 che nel 1338, ad Orvieto, insieme al padre Nicola, si schier\u00f2 dalla parte dei Monaldeschi della Vipera contro i Monaldeschi della Cervara e venne dichiarato ribelle. Rientrato ad Orvieto, nel 1345, divent\u00f2 Capitano Generale dell'Esercito e comand\u00f2 5000 fanti nell'assedio a Castiglion Fiorentino. Nel 1352 si alle\u00f2 con i Monaldeschi della Cervara per rientrare in Orvieto, la cui signoria era stata ceduta ai perugini da Guido Orsini nel 1348. Nel febbraio di quell'anno insieme a Cataluccio da Bisenzio riusc\u00ec ad entrare in citt\u00e0, dove uccise Benedetto Monaldeschi della Vipera, ma fu respinto dal contrattacco di Pepo Monaldeschi del Cane.\nNel 1354 si mise al servizio del cardinale Egidio Albornoz, Legato pontificio a Milano, per combattere contro il ribelle ghibellino Bernab\u00f2 Visconti. Nel Novembre del 1355 venne nominato Capitano dell'Esercito Pontificio e, nella Marca anconitana, ricevette la met\u00e0 del feudo di Onano, dietro il compenso annuo di 20 fiorini. Nel 1359, sempre al servizio dell'Albornoz, diresse le operazioni contro Forl\u00ec e Forlimpopoli, che vennero espugnate nel mese di luglio. L'anno successivo Giovanni Visconti da Oleggio, signore di Bologna, entr\u00f2 in guerra con Bernab\u00f2 Visconti, ma, non potendolo contrastare, cedette la citt\u00e0 all'Albornoz, che mand\u00f2 Pietro Farnese a prenderne possesso.\nNel 1361 dovette procedere al recupero di Lugo, Bagnacavallo e Solarolo, ma a giugno fu costretto a tornare alla difesa di Bologna, minacciata nuovamente da Bernab\u00f2. Il mese successivo le armate del Visconti furono debellate. Nel 1362 il senato di Roma lo mand\u00f2 in aiuto dei fiorentini, che lo nominarono Capitano Generale dell'Esercito, per combattere i pisani. Il condottiero ingaggi\u00f2 una battaglia decisiva, sbaragli\u00f2 i pisani e fece un ingresso trionfale in Firenze. La cittadinanza per ringraziarlo commission\u00f2 a Jacopo di Cione un monumento commemorativo a Santa Maria del Fiore. Nel 1363 a Castelfiorentino venne colpito dalla peste e mor\u00ec. Diciassette anni pi\u00f9 tardi gli operai di Santa Reparata incaricarono i pittori Angelo e Giuliano Gaddi di ornare con dipinti la sepoltura di Pietro Farnese.\nDiscendenza.\nPietro ebbe tre figli:"}
{"id": "549548", "revid": "767487", "url": "https://it.wikipedia.org/wiki?curid=549548", "title": "Anti-Pasti", "text": "Gli Anti-Pasti furono un gruppo punk rock britannico, formatosi nel 1979 a Derby, Inghilterra.\nBiografia.\nGli Anti-Pasti si sono fondati nel 1979 da un'idea del cantante Martin Roper e del chitarrista Dugi Bell nel 1979, ex componenti del gruppo \"Scrincers\", e comprendeva anche Russel Maw e Eddie Bark, i due per\u00f2 abbandonano presto il gruppo e vengono sostituiti da Stu Winfield al basso e Stan Smith alla batteria.\nCon questa formazione il gruppo registra il suo primo EP, Four Sore Points, prodotto dalla loro stessa casa discografica.\nSuccessivamente si sono aggiunti Kev Nixon alla batteria e Will Hoon al basso, per sostituire Stu e Stan.\nNel 1980 riescono ad ottenere un contratto con una label, la Rondelet Records, per registrare Let Them Free, nel gennaio del 1981. Pi\u00f9 tardi pubblicano il loro primo album, The Last Call, che si posiziona nella Top 30 della classifica inglese. La loro posizione di discreto successo viene confermata quando il singolo \"Six Guns\" raggiunge, alla fine dello stesso anno, la prima posizione nella classifica indipendente, sempre in Inghilterra. In seguito registrano anche un EP in split, \"Don't Let 'em Grind You Down\", con un'altra hardcore band, i The Exploited.\nNel 1982 esce East To The West che precede l'ultimo album del gruppo, Caution To The Wind. Quest'ultimo disco vede il fratello di Will, Ollie, alla seconda chitarra. Dopo l'abbandono di Roper, nel 1984, il gruppo si scioglie.\nC'\u00e8 una riunione nel 1995, ma solo per un piccolo tour in Inghilterra e Germania."}
{"id": "549550", "revid": "228825", "url": "https://it.wikipedia.org/wiki?curid=549550", "title": "Ambiorige", "text": "Fu, insieme a Catuvolco, principe degli Eburoni, una trib\u00f9 celtica della Gallia Belgica (corrispondente agli odierni territori del Belgio, del Lussemburgo, della Francia nord-orientale, della Germania centro-occidentale e della porzione meridionale, delimitata dal fiume Reno, dei Paesi Bassi). Nel XIX secolo divenne un eroe nazionale in Belgio, per essersi opposto alla conquista di Gaio Giulio Cesare, come costui scrive nella sua \"Guerra gallica\".\nStoria.\nTra il 58 e il 52 a.C. Giulio Cesare inizi\u00f2 la conquista della Gallia, compresa la Gallia Belgica. La regione era abitata da trib\u00f9 che si combattevano tra di loro, tra cui gli Eburoni, che erano governati da due principi, Ambiorige e Catuvolco.\nNel 54 a.C., Gaio Giulio Cesare, avendo la necessit\u00e0 di fornire adeguate provviste ai suoi legionari, obblig\u00f2 la popolazione locale a consegnare una parte del loro raccolto, che in quell'anno era stato assai scarso. Per questa ragione gli Eburoni, ridotti alla fame, si lamentarono di questa richiesta, costringendo Cesare a rafforzare gli accampamenti militari che si trovavano vicino ai villaggi degli Eburoni, e ogni centurione ricevette l'ordine di assicurarsi che gli approvvigionamenti alimentari fossero consegnati ai soldati. Tutto ci\u00f2 provoc\u00f2 un risentimento e un desiderio di vendetta da parte degli Eburoni. Anche se Cesare lo aveva liberato dal dover pagare un tributo alla trib\u00f9 degli Atuatuci, nell'inverno del 54 Ambiorige, unitosi a Catuvolco, si ribell\u00f2 ai romani guidati da Quinto Titurio Sabino e Lucio Aurunculeio Cotta.\nDopo aver attaccato e fatto strage di uno sparuto gruppo di romani che stavano facendo legna, Ambiorige insegu\u00ec i pochi superstiti al loro campo fortificato. Avendo capito di non poter combattere contro le truppe romane asserragliate nella fortificazione, pur in inferiorit\u00e0 rispetto alle sue forze, l'eburone gioc\u00f2 d'astuzia e and\u00f2 a parlamentare con Sabino e Cotta, dicendo che lui non aveva alcun problema con loro, perch\u00e9 grazie a loro non aveva ora problemi con le altre trib\u00f9. Inoltre, li avvert\u00ec che invece queste si stavano preparando ad attaccarli con l'aiuto di trib\u00f9 germaniche che avrebbero attraversato il Reno. Ambiorige consigli\u00f2 quindi loro di lasciare il loro campo e di dirigersi a un altro accampamento, cos\u00ec da unirsi ad altre truppe e da rafforzare la loro posizione. Ambiorige promise loro che li avrebbe lasciati passare indisturbati. Dopo una lunga e sofferta discussione notturna, in cui Sabino propendeva per fidarsi del nemico e Cotta no, i due decisero di lasciare il campo, ma furono attaccati a tradimento e massacrati dai guerrieri di Ambiorige. I pochi superstiti si rifugiarono nell'accampamento di partenza e, nella notte, caduta ormai ogni speranza, si diedero la morte reciprocamente fino all'ultimo uomo. In seguito Ambiorige tent\u00f2 lo stesso colpo con la legione affidata al legato Cicerone, che per\u00f2 non cadde nel tranello e si difese valorosamente dall'assedio fino all'arrivo di Cesare che ribalt\u00f2 la situazione.\nIl massacro della legione di Sabino e Cotta fu un'onta per l'esercito di Roma e per le legioni di Cesare, il quale per\u00f2, con alcune fulminanti campagne, riusc\u00ec a sottomettere tutte le trib\u00f9 belgiche. In particolare furono spazzati via gli eburoni, nome e stirpe. Cesare invit\u00f2 chiunque, tra Galli e Germani desiderasse fare razzia, nel territorio degli eburoni stessi, massacrando, sottomettendo e devastando il loro territorio. Alla fine Ambiorige e i suoi uomini attraversarono il Reno e da quel momento scomparvero dalla storia.\nTra mito e leggenda.\nLa figura di Ambiorige riapparve nel 1830, quando il Belgio divenne indipendente e il nuovo governo era in cerca di figure del suo passato che potessero fungere da eroe nazionale. Il capo eburone emerse cos\u00ec dalle pagine dell'opera cesariana: nel 1841 il poeta belga Joannes Nolet de Brauwere van Steeland scrisse un'opera lirica su Ambiorige e il 5 settembre 1866 una statua fu eretta in suo onore nel grande mercato della citt\u00e0 belga di Tongeren, anche se non ci sono prove che egli sia vissuto proprio l\u00e0. Questa scelta fu per\u00f2 fatta perch\u00e9 Tongeren \u00e8 il villaggio pi\u00f9 antico del Belgio e perch\u00e9 il suo nome originale era \"Atuatuca Tongorum\", nome che richiamava l'Atuatuca di cui parlava Cesare.\nOggi Ambiorige \u00e8 una delle pi\u00f9 famose e importanti figure della storia belga. Ci si chiede comunque se questa figura sia davvero esistita, oppure se sia stata creata ad arte da Cesare per giustificare le feroci campagne condotte contro i Galli della Belgica. Del resto, a parte l'opera cesariana non abbiamo nessun'altra testimonianza su di lui, o meglio \u00e8 menzionato da Cassio Dione e da Floro, che per\u00f2 si rifanno a Cesare. Anche la sua statua \u00e8 una pura idealizzazione."}
{"id": "549551", "revid": "1872501", "url": "https://it.wikipedia.org/wiki?curid=549551", "title": "Oreste Baldini", "text": "Biografia.\nInizia la sua carriera nel 1974, interpretando Vito Andolini da bambino nel film \"Il padrino - Parte II\". Partecipa poi al film \"Gente di rispetto\", l'anno seguente.\nSuccessivamente si dedica al doppiaggio; Baldini \u00e8 la principale voce italiana di John Cusack arrivando a doppiarlo nella maggior parte dei suoi film. Tra gli altri attori doppiati figurano Tim Roth in \"Le iene\", David Arquette nei quattro film della serie di \"Scream\",; Johnny Depp in \"Ed Wood\" e \"Minuti contati\"; Ben Stiller in \"Tentazioni d'amore\"; Antonio Banderas in \"L\u00e9gami!\"; John Malkovich in \"Lo zoo di vetro\"; Jared Leto in \"Panic Room\"; Edward Norton in \"Eliminate Smoochy\" e numerosi doppiaggi di attori di telefilm, cartoni animati (come \"Leone il cane fifone\" interpretando Leone). Ha doppiato Steve Sanders nella serie \"Beverly Hills 90210\".\nNell'ambito dell'animazione \u00e8 conosciuto per aver prestato voce al lemure re Julien XIII nei film \"Madagascar\" (2005), \"Madagascar 2\" (2008), \"Madagascar 3 - Ricercati in Europa\" (2012) e nella serie animata \"I pinguini di Madagascar\" (2008-2015), per aver dato voce a Fred Jones nella serie \"Scooby-Doo! Dove sei tu?\", e successivamente a Shaggy Rogers negli episodi piu recenti, a Flint Lockwood in \"Piovono polpette\" e \"Piovono polpette 2 - La rivincita degli avanzi\" e a Takumi Ichinose nell'anime \"Nana\". \u00c8 anche la voce italiana di Gru in \"Kung Fu Panda 3\" in sostituzione dello scomparso Danilo De Girolamo, Quackerjack in \"Darkwing Duck\", Telespalla Mel ne \"I Simpson\", mentre negli anime Isamu/Sam in \"Sam il ragazzo del West\", Kamui in \"L'invincibile Ninja Kamui\", redattore capo Aoe e Onijima in \"Una ragazza alla moda\", Lin/Muteking in \"Muteking\", Sampei Nihira in \"Sampei\", Franz in \"Flo, la piccola Robinson\" e Abel (da adulto) in \"Georgie\". In queste due ultime serie ha lavorato assieme alla sorella Antonella.\nNel 2017, torna a doppiare Quackerjack nel reboot di \"DuckTales\".\nFratello dei doppiatori Rita, Antonella e Nanni Baldini, \u00e8 anche speaker in numerosi spot televisivi e radiofonici."}
{"id": "549554", "revid": "44024", "url": "https://it.wikipedia.org/wiki?curid=549554", "title": "Federazione Internazionale di Pallacanestro", "text": ""}
{"id": "549555", "revid": "287204", "url": "https://it.wikipedia.org/wiki?curid=549555", "title": "Lingua Wolof", "text": ""}
{"id": "549556", "revid": "1543377", "url": "https://it.wikipedia.org/wiki?curid=549556", "title": "Cormac Murphy-O'Connor", "text": "Biografia.\nCormac Murphy-O'Connor nacque a Reading il 24 agosto 1932 ed era il quinto figlio di George Murphy-O'Connor e di Ellen (nata Cuddigan e deceduta nel 1971), emigrati dalla Contea di Cork in Irlanda prima della prima guerra mondiale e sposatisi nel 1921. La famiglia Murphy-O'Connor apparteneva alla classe media ed alcuni suoi membri furono medici o preti. Un famigliare gestiva l'attivit\u00e0 di famiglia di commerciante di vino per il clero e la nobilt\u00e0 dell'Irlanda del Sud. Un antenato, Daniel Murphy, nel 1888 divenne il primo arcivescovo metropolita di Hobart, in Tasmania, dopo esserne stato vescovo dal 1865. Due dei suoi zii, una zia, due cugini e due suoi fratelli, Brian (1920 - 2012) e Patrick, furono sacerdoti o membri di ordini religiosi. Un suo fratello pi\u00f9 giovane, John, era un ufficiale regolare della Royal Artillery e mor\u00ec per un carcinoma alle cellule renali. Aveva altri due fratelli, James, medico e giocatore di rugby, e Catherine. Suo cugino Jerome Murphy-O'Connor era un sacerdote domenicano ed esperto di San Paolo. Insegn\u00f2 Nuovo Testamento all'\u00c9cole biblique et arch\u00e9ologique fran\u00e7aise di Gerusalemme dal 1967 fino alla sua morte nel 2013.\nFormazione e ministero sacerdotale.\nDopo aver studiato al Presentation College di Reading e al Prior Park College di Bath, nel 1950 inizi\u00f2 gli studi per il sacerdozio al Venerabile Collegio Inglese di Roma dove consegu\u00ec la laurea in teologia. Successivamente consegu\u00ec la licenza in filosofia e la licenza in sacra teologia presso la Pontificia Universit\u00e0 Gregoriana di Roma.\nIl 28 ottobre 1956 fu ordinato presbitero per la diocesi di Portsmouth dal cardinale Valerio Valeri. Tornato in patria, fu vicario parrocchiale della parrocchia del Corpus Christi a Portsmouth e del Sacro Cuore a Fareham dal 1957 al 1966. Nello stesso periodo svolse l'incarico di direttore diocesano delle vocazioni. Nell'estate del 1966 venne nominato segretario particolare del vescovo di Portsmouth Derek Worlock. Nel settembre del 1970 divenne parroco della parrocchia dell'Immacolata Concezione a Southampton. Alla fine del 1971 venne nominato rettore del Venerabile Collegio Inglese di Roma ed ebbe la delicata responsabilit\u00e0 della formazione dei candidati al sacerdozio negli anni immediatamente successivi al Concilio Vaticano II. In quella veste ebbe anche l'opportunit\u00e0 di accogliere e ospitare nel collegio l'arcivescovo di Canterbury Donald Coggan in occasione della sua storica visita a papa Paolo VI nel 1977.\nMinistero episcopale.\nIl 17 novembre 1977 papa Paolo VI lo nomin\u00f2 vescovo di Arundel e Brighton. Ricevette l'ordinazione episcopale il 21 dicembre successivo nella cattedrale di Santa Maria e San Filippo Howard di Arundel dall'arcivescovo metropolita di Southwark Michael George Bowen, coconsacranti l'arcivescovo metropolita di Birmingham George Patrick Dwyer e il vescovo di Portsmouth Anthony Joseph Emery. Ricopr\u00ec importanti cariche tra i vescovi europei e fu una personalit\u00e0 influente nel lavoro ecumenico. Dal 1982 al 2000 fu co-presidente della Commissione internazionale anglicana-cattolica (ARCIC). Nel 2000 l'arcivescovo di Canterbury George Carey gli confer\u00ec il titolo di Doctor of Divinity di Lambeth per il suo lavoro per l'unit\u00e0 dei cristiani.\nIl 15 febbraio 2000 papa Giovanni Paolo II lo nomin\u00f2 arcivescovo metropolita di Westminster e primate d'Inghilterra e Galles. Prese possesso dell'arcidiocesi il 22 marzo successivo. Nel novembre dello stesso anno fu eletto presidente della Conferenza episcopale di Inghilterra e Galles.\nIl 21 febbraio 2001 papa Giovanni Paolo II lo cre\u00f2 cardinale e gli assegn\u00f2 il titolo di Santa Maria sopra Minerva del quale prese possesso il 20 ottobre successivo. Nello stesso anno inizi\u00f2 a sostituire il sistema di aree episcopali del cardinale Basil Hume affidando invece ai vescovi ausiliari quattro aree chiave di responsabilit\u00e0: istruzione, clero e vita consacrata, affari pastorali ed ecumenismo e relazioni interreligiose. Sperava che ci\u00f2 avrebbe contribuito a unificare ulteriormente l'arcidiocesi.\nFu un fermo sostenitore del rigore e della trasparenza nel campo della tutela dei minori e nel settembre del 2000 invit\u00f2 lord Nolan a presiedere una commissione indipendente con il compito di prendere in esame le disposizioni sulla protezione dei bambini nella Chiesa cattolica d'Inghilterra e Galles. La commissione Nolan present\u00f2 un rapporto alla Conferenza episcopale l'estate successiva. \"Comunione e missione\", titolo della sua lettera del febbraio del 2006, fu il suo programma come arcivescovo, centrato sulla preghiera e sulla comune chiamata alla santit\u00e0, sulla formazione continua di tutti i cristiani, specialmente i laici e i giovani, e sulla collaborazione tra tutte le componenti ecclesiali. Una vera e propria \"comunione di comunit\u00e0\" da realizzare attraverso \"quattro aree di responsabilit\u00e0: educazione, clero e vita consacrata, pastorale, ecumenismo e dialogo interreligioso\". Nel 2004 pubblic\u00f2 il libro \"At the heart of the world\".\nMurphy-O'Connor fece parte del gruppo di una dozzina circa di cardinali e vescovi di mentalit\u00e0 progressista - tutti europei - che si incontrarono ogni anno dal 1995 al 2006 a San Gallo, in Svizzera, per discutere delle riforme riguardo alla nomina dei vescovi, alla collegialit\u00e0, alle conferenze episcopali, al primato del papa e alla morale sessuale. Avevano opinioni spesso diverse tra loro ma condividevano la convinzione che il cardinale Joseph Ratzinger non fosse il tipo di candidato che speravano di vedere eletto nel successivo conclave.\nNell'agosto del 2001 divenne cittadino onorario di Londra.\nNel gennaio del 2002 tenne l'omelia durante il servizio mattutino anglicano a Sandringham alla presenza della regina Elisabetta II. Era la prima volta che un prelato cattolico romano pronunciava un sermone a un monarca inglese dal 1680. Nello stesso anno nell'abbazia di Westminster lesse alcune preghiere in occasione del servizio commemorativo della principessa Margaret, contessa di Snowdon. Fu il primo cardinale a leggere a un funerale reale inglese dal 1509.\nPartecip\u00f2 al conclave del 2005 che elesse papa Benedetto XVI. Poco prima il cardinale Achille Silvestrini disse ai giornalisti di vedere nel cardinale Murphy-O'Connor un possibile nuovo papa. Non pot\u00e9 partecipare al conclave del 2013 a causa dell'et\u00e0 superiore agli 80 anni.\nIl 28 ottobre 2006 celebr\u00f2 i 50 anni di ordinazione sacerdotale con una messa giubilare nella cattedrale di Westminster.\nPoco prima di raggiungere l'et\u00e0 di pensionamento obbligatoria di 75 anni, present\u00f2 le sue dimissioni a papa Benedetto XVI. Questi gli chiese di mantenere l'ufficio \"finch\u00e9 non avesse scelto diversamente\". Il 3 aprile 2009 papa Benedetto XVI accett\u00f2 la sua rinuncia al governo pastorale dell'arcidiocesi per raggiunti limiti di et\u00e0 e chiam\u00f2 a succedergli monsignor Vincent Nichols. Dato che tutti i suoi predecessori morirono in carica fu il primo arcivescovo emerito di Westminster. Visse il resto della sua vita nella sua residenza di Duke's Avenue, a Chiswick, Londra.\nIl 31 maggio 2010 venne nominato visitatore apostolico dell'arcidiocesi di Armagh e delle sue sedi suffraganee per esplorare pi\u00f9 approfonditamente le questioni riguardanti la gestione dei casi di abusi perpetrati da sacerdoti e religiosi su minori e la successiva assistenza alle vittime, monitorare l'efficacia dei provvedimenti e cercare possibili miglioramenti delle procedure di prevenzione degli abusi prendendo come punti di riferimento il \"motu proprio\" \"Sacramentorum sanctitatis tutela\" del 2001 e le norme contenute in \"Safeguarding Children: Standards and Guidance Document for the Catholic Church in Ireland\" commissionato e prodotto dal Consiglio nazionale per la salvaguardia dei bambini nella Chiesa cattolica. Dopo la pubblicazione del rapporto Ryan e del rapporto Murphy sugli abusi nella Chiesa cattolica in Irlanda infatti, diversi prelati furono incaricati di supervisionare la visite apostoliche di alcune diocesi e seminari irlandesi.\nNel 2010 rifiut\u00f2 l'invito della regina Elisabetta II di entrare a far parte della Camera dei lord. Sarebbe stato il primo cardinale della Chiesa Romana ad entrare a far parte della Camera alta dal tempo dell'Atto di Supremazia.\nIl 24 agosto 2012, al compimento del suo ottantesimo genetliaco, usc\u00ec dal novero dei cardinali elettori.\nMurphy-O'Connor, in un discorso pronunciato il 17 maggio del 2012 nella cattedrale di Leicester dichiar\u00f2: \"In nome della tolleranza, mi sembra che la tolleranza venga abolita\". Disse infatti: \"Il nostro pericolo in Gran Bretagna oggi \u00e8 che la cosiddetta ragione occidentale sostiene che solo essa ha riconosciuto ci\u00f2 che \u00e8 giusto e rivendica cos\u00ec una totalit\u00e0 che \u00e8 nemica della libert\u00e0: nessuno \u00e8 costretto a essere un cristiano. Ma nessuno dovrebbe essere costretto a vivere secondo la nuova religione secolare come se fosse la sola, definitiva e obbligatoria per tutta l'umanit\u00e0 \". Aggiunse: \"La propaganda del secolarismo e dei suoi alti sacerdoti vuole che crediamo che la religione sia pericolosa per la nostra salute e che non si oppone alla loro visione di un mondo nuovo e coraggioso, il mondo che vedono come governato solo da persone come loro.\nSvolse molteplici incarichi svolti nell'ambito della Conferenza episcopale d'Inghilterra e Galles. Fu presidente del comitato episcopale per l'Europa e vicepresidente della commissione per i laici dal 1978 e al 1983, presidente del comitato dell'unit\u00e0 dei cristiani dal 1983 al 2000 e presidente del dipartimento missione e unit\u00e0 dal 1994 e al 2000. Fu anche vicepresidente del Consiglio delle conferenze dei vescovi d'Europa dal 2001 al 2006. Aveva svolto, del resto, un ruolo di primo piano anche su alcune importanti questioni internazionali, facendo sentire il suo appello alla pace in particolare in occasione della guerra in Iraq.\nPartecip\u00f2 alla X assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 27 ottobre 2001 sul tema \"Il Vescovo: Servitore del Vangelo di Ges\u00f9 Cristo per la speranza del mondo\" e all'XI assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 2 al 23 ottobre 2005 sul tema \"L'Eucaristia: fonte e culmine della vita e della missione della Chiesa\".\nFu membro del Consiglio di cardinali per lo studio dei problemi organizzativi ed economici della Santa Sede dal 10 marzo 2001, della Congregazione per il culto divino e la disciplina dei sacramenti dal 15 maggio 2001, dell'Amministrazione del patrimonio della Sede Apostolica dal 18 maggio 2001, del comitato di presidenza del Pontificio consiglio per la famiglia dal 14 luglio 2001, del Pontificio consiglio della cultura dal 2 maggio 2002, della Pontificia commissione per i beni culturali della Chiesa dal 6 luglio 2002, del Pontificio consiglio per la promozione dell'unit\u00e0 dei cristiani dall'8 novembre 2002, della Congregazione per l'evangelizzazione dei popoli dal 30 ottobre 2009 e della Congregazione per i vescovi dal 30 ottobre 2009. Dal 1\u00ba aprile 2002 al 3 febbraio 2011 fu segretario del Comitato \"Vox Clara\", un organo che si occupa della traduzione dei testi liturgici dal latino all'inglese.\nFu inviato speciale del papa alla celebrazione del 50\u00ba anniversario dell'istituzione della diocesi di Stoccolma, in Svezia, il 12 ottobre 2003, alla celebrazione del 125\u00ba anniversario dell'arcidiocesi di Dacca, in Bangladesh, e del IV centenario dell'evangelizzazione del territorio bengalese il 9 e 10 novembre 2012 e alla cerimonia di consacrazione della nuova cattedrale di Sant'Olav della prelatura territoriale di Trondheim, in Norvegia.\nEra un uomo di cultura e di grande simpatia, capace di creare rapporti di dialogo e amicizia, era appassionato di sport, specialmente rugby e golf, e di musica. Era infatti un ottimo pianista, tanto da esibirsi occasionalmente in pubblico in occasione di iniziative solidali e celebrazioni particolari. Molti di questi interessi e ricordi personali sono contenuti nel libro di memorie \"An english spring\" pubblicato nel 2015.\nMalato di cancro, mor\u00ec dopo una lunga degenza al Royal Marsden Hospital di Chelsea, Londra, alle 15.35 del 1\u00ba settembre 2017. Le esequie si tennero il 13 settembre alle ore 12 nella cattedrale di Westminster e furono presiedute dal cardinale Vincent Nichols. Al termine del rito, essendo stato il decimo arcivescovo di Westminster, fu sepolto sotto la decima stazione della Via Crucis, direttamente di fronte alla cappella di San Patrizio.\nOpinioni.\nRisposta al \"Summorum Pontificum\".\nNel luglio del 2007 accolse favorevolmente l'allentamento delle restrizioni sull'uso del Messale Romano del 1962 stabilito da papa Benedetto XVI con la lettera apostolica \"Summorum Pontificum\". Disse: \"Accolgo la richiesta di unit\u00e0 del Santo Padre all'interno della Chiesa e specialmente verso coloro che sono molto attaccati a celebrare la messa secondo il Messale del 1962. Siamo fiduciosi che le disposizioni gi\u00e0 fatte in Inghilterra e nel Galles nel 1971 siano un modo significativo di soddisfare i requisiti delle nuove norme\". Quando nel novembre di quell'anno emise una lettera di attuazione delle regole papali per il clero della sua diocesi, fu criticato in alcuni ambienti per aver chiesto ai parroci di chiedere il permesso prima che la messa potesse essere celebrata nella forma tradizionale.\nPrevenzione dell'AIDS.\nIl 3 dicembre del 2006 rispose a una dichiarazione rilasciata dal Primo ministro Tony Blair in occasione della Giornata mondiale contro l'AIDS in cui Blair aveva affermato: \"Il pericolo \u00e8 che abbiamo una specie di divieto totale da parte dei religiosi e della gerarchia che dice che \u00e8 sbagliato farlo [usare il preservativo], quindi scoraggia le persone dal farlo nelle circostanze in cui hanno bisogno di proteggere le loro vite\". In risposta a questo, il cardinale Murphy-O'Connor disse: \"Penso che vorrei dire al Primo ministro che sarebbe molto meglio se usasse quei soldi per fornire pi\u00f9 farmaci antiretrovirali, farmaci per milioni di bambini e donne che sono colpiti. Parlo con i vescovi in Africa e mi dicono che le loro diocesi sono inondate di preservativi e ho detto \"Bene, ne ha risentito ?\". Mi hanno risposto: \"Beh, \u00e8 triste dire che ha significato pi\u00f9 promiscuit\u00e0 e pi\u00f9 AIDS\".\nStatus degli immigrati.\nIl 7 maggio del 2007 il cardinale si \u00e8 rivolto a una folla di stranieri privi di documenti a Trafalgar Square a sostegno della campagna Strangers into Citizens, che sostiene un percorso verso la cittadinanza per i lavoratori privi di documenti. In precedenza aveva commissionato importanti ricerche sulle sfide pastorali dei migranti presenti nelle sue parrocchie che ricevettero un'ampia copertura da parte della stampa quando furono pubblicate con il titolo \"The Ground of Justice\".\nAdozione da parte delle coppie dello stesso sesso.\nNel gennaio del 2007 Murphy-O'Connor invi\u00f2 una lettera al Primo ministro Tony Blair in cui si diceva contrario a una legge in discussione che avrebbe esteso alle coppie dello stesso sesso il diritto di adottare figli come le coppie di sesso diverso. Disse che questa legge avrebbe costretto le persone che operavano nei centri per le adozioni di matrice cattolica ad \"agire contro l'insegnamento della Chiesa e le loro stesse coscienze\" e chiese quindi un'esenzione dalla legge. Continu\u00f2 dicendo: \"Riteniamo che sarebbe una discriminazione irragionevole, inutile e ingiusta contro i cattolici perch\u00e9 il governo insiste sul fatto che, se desiderano continuare a lavorare con le autorit\u00e0 locali, le agenzie di adozione cattoliche dovranno agire contro l'insegnamento della Chiesa e della propria coscienza, essendo obbligati per legge a fornire tale servizio\".\nPianificazione familiare.\nIl cardinale Murphy-O'Connor denunci\u00f2 molte volte la contraccezione e l'aborto. Nel febbraio del 2008 ordin\u00f2 al consiglio del St. John e St Elizabeth's Hospital, un ospedale cattolico parzialmente finanziato dal servizio sanitario nazionale, di dimettersi perch\u00e9 prescriveva la pillola del giorno dopo e rilasciava i rinvii per praticare l'aborto.\nNel febbraio del 2013 in vista del conclave afferm\u00f2 che, anche se non era probabile una partenza radicale dal precedente insegnamento, sarebbe \"saggio\" concentrarsi su \"ci\u00f2 che \u00e8 buono e ci\u00f2 che \u00e8 vero\" sul matrimonio e sulla vita familiare. Disse: \"Penso che ogni papa affronter\u00e0 ci\u00f2 che deve essere affrontato per quanto riguarda la contraccezione. Penso che il papa non dir\u00e0 che la Chiesa ha sbagliato tutto il tempo. Dir\u00e0 che ci sono modi diversi di agire. Penso che il papa sar\u00e0 come ogni altro papa, in particolare come papa Benedetto XVI, comprendendo che l'insegnamento fondamentale sulla sessualit\u00e0 si concentra sul matrimonio, sulla vita familiare. Penso che la Chiesa sarebbe saggia se si concentrasse su questo nel suo insegnamento, piuttosto che dire condanniamo questo, o condanniamo l'altro. No, concentrati su ci\u00f2 che \u00e8 buono e su ci\u00f2 che \u00e8 vero\".\"\nEmbryo Bill.\nNel marzo del 2008 il cardinale Murphy-O'Connor si un\u00ec al cardinale scozzese Keith Michael Patrick O'Brien nell'opporsi alla proposta di legge sugli embrioni proposta dal governo e chiamata \"Embryo Bill\". Il governo aveva incaricato i suoi parlamentari di votare a favore del disegno di legge, cosa che fece arrabbiare alcuni deputati cattolici. Murphy-O'Connor disse: \"Certo, ci sono alcuni aspetti di questo disegno di legge su cui credo che dovrebbe esserci un voto libero, perch\u00e9 i cattolici e gli altri vorranno votare in base alla propria coscienza\". Il governo cedette alle pressioni e promise di consentire ai parlamentari un voto libero.\nAteismo.\nNel 2008 Murphy-O'Connor esort\u00f2 i cristiani a trattare gli atei e gli agnostici con profonda stima \"perch\u00e9 il Dio nascosto \u00e8 attivo nelle loro vite cos\u00ec come nella vita di coloro che credono\". Tuttavia nel 2009, parlando dopo l'ingresso in diocesi del suo successore, afferm\u00f2 che la mancanza di fede \u00e8 \"il pi\u00f9 grande dei mali\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nNota.\nL'arcivescovo di Westminster viene, a volte, confuso come il primate dell'Inghilterra e del Galles. Tuttavia, questo titolo appartiene tradizionalmente all'arcivescovo di Canterbury come \"primate di tutta l'Inghilterra\" e l'arcivescovo di York come \"primate dell'Inghilterra\". A causa dello Scisma anglicano, queste sedi appartengono alla Chiesa anglicana e il titolo di primate non \u00e8 accordato ai vescovi della Chiesa cattolica in Inghilterra e nel Galles."}
{"id": "549557", "revid": "4711", "url": "https://it.wikipedia.org/wiki?curid=549557", "title": "Olmutz", "text": ""}
{"id": "549558", "revid": "1272592", "url": "https://it.wikipedia.org/wiki?curid=549558", "title": "Jamal", "text": ""}
{"id": "549559", "revid": "4711", "url": "https://it.wikipedia.org/wiki?curid=549559", "title": "Olm\u00fctz", "text": ""}
{"id": "549560", "revid": "110157", "url": "https://it.wikipedia.org/wiki?curid=549560", "title": "Wake on LAN", "text": "Nelle reti di computer, Wake on LAN (WoL) \u00e8 uno standard Ethernet che consente di avviare un computer in standby da una postazione remota, a patto di conoscerne l'indirizzo MAC. La scheda madre del computer in questione dev'essere dotata di un apposito collegamento (detto WAKEUP-LINK) ed essere collegata alla scheda di rete attraverso uno speciale cavo con 3 piedini (vedi figura). Da diversi anni per\u00f2, se sia la scheda madre sia la scheda di rete supportano lo standard PCI 2.2, in genere il cavetto non \u00e8 necessario dato che anche a computer spento gli slot PCI vengono alimentati con una tensione di standby. Con l'introduzione della revisione 2.2 del PCI infatti viene aggiunto il supporto ai PME (Power Management Events) in modo che le schede PCI possano scambiare segnali anche a computer spento.\nI pacchetti Ethernet che attivano la \"sveglia\" sono detti Magic Packet (\"pacchetti magici\"). Il Magic Packet \u00e8 in sostanza un frame broadcast, composto da una prima parte di sincronizzazione costituita da sei bytes di valore FF esadecimale, seguiti dall'Indirizzo MAC del nodo bersaglio ripetuto 16 volte, per un totale di 96 bytes, e da un campo password opzionale che pu\u00f2 essere assente, lungo 4 bytes o 6 bytes.\nIl Magic Packet, a meno di particolari accorgimenti, non \u00e8 sempre instradabile dai router a causa di un problema relativo alla gestione del protocollo ARP da parte degli stessi (\"address aging\"). All'atto pratico, questo si traduce nell'impossibilit\u00e0 di usufruire del Wake on LAN tramite internet o reti di grandi dimensioni. Per superare queste limitazioni si possono utilizzare i \"Subnet Directed Broadcasts\" (SDB): trattati come normali pacchetti di rete, quando raggiungono il router finale (locale rispetto alla macchina da accendere) vengono convertiti in \"Magic packet\" veri e propri. Naturalmente \u00e8 necessaria un'appropriata configurazione dei router coinvolti, anche per evitare attacchi informatici. Infatti, se le trasmissioni SDB non sono correttamente filtrate, pacchetti indesiderati potrebbero indurre il network a partecipare ad attacchi DDoS (come Smurf). Ad ogni modo, non tutti i router supportano la funzionalit\u00e0 SDB.\nQuasi tutte le schede moderne aderiscono allo standard WoL, che tuttavia deve essere abilitato a livello di BIOS della scheda madre. "}
{"id": "549566", "revid": "4711", "url": "https://it.wikipedia.org/wiki?curid=549566", "title": "Landeshut", "text": ""}
{"id": "549569", "revid": "4711", "url": "https://it.wikipedia.org/wiki?curid=549569", "title": "Allenstein", "text": ""}
{"id": "549572", "revid": "1305772", "url": "https://it.wikipedia.org/wiki?curid=549572", "title": "Rosenberg", "text": ""}
{"id": "549573", "revid": "4711", "url": "https://it.wikipedia.org/wiki?curid=549573", "title": "R\u00f3zsahegy", "text": ""}
{"id": "549574", "revid": "212348", "url": "https://it.wikipedia.org/wiki?curid=549574", "title": "USS Antares", "text": ""}
{"id": "549576", "revid": "1632387", "url": "https://it.wikipedia.org/wiki?curid=549576", "title": "Once Was Not", "text": "Once Was Not \u00e8 il quinto album in studio dei Cryptopsy, ed \u00e8 stato pubblicato nel 2005.\nAl contrario dei suoi precedenti dischi, \"Blasphemy Made Flesh\" e \"None So Vile\", in cui i testi di Lord Worm erano incentrati soprattutto su temi quali il gore, la blasfemia, ed il sesso, in questo disco le liriche sono maggiormente poetiche e riguardanti temi di attualit\u00e0, come la guerra, la filosofia o la paura della morte. \u00c8 stato realizzato un videoclip per la canzone \"The Pestilence That Walketh in Darkness.\""}
{"id": "549577", "revid": "212348", "url": "https://it.wikipedia.org/wiki?curid=549577", "title": "USS Hermes NCC-10376", "text": ""}
{"id": "549580", "revid": "339392", "url": "https://it.wikipedia.org/wiki?curid=549580", "title": "USS Hermes (NCC-10376)", "text": ""}
{"id": "549581", "revid": "287204", "url": "https://it.wikipedia.org/wiki?curid=549581", "title": "Eburoni", "text": "Gli Eburoni erano una trib\u00f9 della Gallia Belgica (oggi Francia del nord, Belgio e sud dei Paesi Bassi fino al fiume Reno) nel I secolo a.C.. Gaio Giulio Cesare dice che erano un popolo di origine germanica ma uno degli unici che praticava sacrifici umani al dio Fonohok. Si pensa che vivessero tra il fiume Mosa e il Reno. La loro capitale era Atuatuca (in seguito divenuta capitale dei Tungri). Il loro capo Ambiorige \u00e8 conosciuto per aver guidato una ribellione contro i romani invasori, guidati dai legati Quinto Titurio Sabino e Lucio Aurunculeio Cotta, nel 54 a.C.. A seguito di questa rivolta gli Eburoni furono sterminati e le loro terre devastate. Furono rimpiazzati dai Tungri."}
{"id": "549583", "revid": "2155433", "url": "https://it.wikipedia.org/wiki?curid=549583", "title": "Charlie Haas", "text": "In WWE ha detenuto tre volte il WWE Tag Team Championship (due volte con Shelton Benjamin e una volta con Rico).\nCarriera.\nCircuito indipendente (1996\u20132002).\nLottatore dotato di un buon bagaglio tecnico, nasce come combattente di coppia insieme al fratello Russ; l'avvicinamento al mondo del wrestling avviene nel corso degli studi alla Seton Hall University, dove si fa notare vincendo per due volte il titolo di Big East Champion. La passione per il wrestling \u00e8 viscerale e, insieme al fratello, trascorre un periodo di allenamento presso la Iron Mike Sharpe's Wrestling School, nel New Jersey.\nNel 1999, il duo esordisce nella ECWA; dopo aver conquistato i titoli di coppia, arrivano i primi segnali dalla WWF, che intuisce il potenziale dei fratelli Haas. Infatti propone loro di combattere in dodici \"dark matches\" (incontri non ripresi dalle telecamere) di prova, senza per\u00f2 abbandonare gli allenamenti. Per questo il tag team si trasferisce a Memphis, dove conquista per tre volte il Southern Tag Team Title della federazione locale; nel frattempo viene loro offerto dalla WWF un contratto di sviluppo e vengono mandati nella Ohio Valley Wrestling (OVW), federazione satellite della WWE. Quando tutto sembrava andare per il meglio, Charlie si trova a dover fare i conti con un gravissimo lutto: il 15 dicembre 2001 Russ muore, a causa di problemi alle coronarie. Charlie decide di continuare in nome del fratello e, nel 2002, conquista il primo alloro come lottatore singolo, il HWA Heavyweight Title.\nWorld Wrestling Entertainment (2002\u20132005).\nNel dicembre 2002 debutta ufficialmente nello show di Vince McMahon, dove forma un tag team con Shelton Benjamin, il World's Greatest Tag Team o Team Angle (inizialmente era una \"Stable\", formata da Haas, Benjamin e Kurt Angle). Con Benjamin vince per la prima volta il WWE Tag Team Championship nel febbraio 2003. Dopo un periodo di successi, arriva la definitiva sconfitta ad opera dei Los Guerreros (Eddie e Chavo Guerrero Jr.) e Haas tenta, con scarsi risultati, la carriera da singolo.\nDopo la partecipazione alla Royal Rumble 2004 e all'ultimo match del World's Greatest Tag team a WrestleMania XX, Charlie Haas forma un nuovo team con Rico Costantino e la valletta Miss Jackie (futura compagna di Haas). Inaspettatamente, i due riescono a vincere i WWE Tag Team Titles sconfiggendo la coppia formata da Rikishi e Scotty 2 Hotty, allora detentori degli allori di coppia.\nDopo due mesi di supremazia e vittorie (contro i Basham Brothers, Billy Kidman e Paul London e Hardcore Holly e Billy Gunn), i due vengono sconfitti dai Dudley Boyz; Rico abbandona le scene per infortunio e per Haas la strada si fa tutta in salita. Partecipa senza successo alla Royal Rumble 2005 (verr\u00e0 eliminato dopo pochi minuti da Shawn Michaels); tenta invano di recuperare i titoli di coppia con Hardcore Holly, ma i due vengono sconfitti prima da Rey Mysterio e Eddie Guerrero, poi dagli MNM (Joey Mercury e Johnny Nitro).\nLa WWE, non avendo pi\u00f9 piani per Haas e Miss Jackie (che nel frattempo si sono sposati), decide di rescindere i loro contratti.\nRitorno in WWE (2006\u20132010).\nNel gennaio 2006, Charlie firma un nuovo contratto con la WWE.\nNel mese di dicembre 2006 annuncia assieme a Benjamin il ritorno del World's Greatest Tag Team. Il duo combatteva regolarmente a RAW e a WWE Heat, alle volte anche in match singoli. In seguito al trasferimento di Shelton Benjamin alla ECW avvenuto durante il Draft 2007, Charlie ha lottato a Heat, nei dark match e nei match della low card, alternando vittorie e sconfitte.\nDall'estate del 2008, inizia a comparire imitando altri wrestler, ad esempio Carlito (Charlito), JBL (CHL Charlie Haas Layfield), The Great Khali (come The Great Charl\u00ec), Stone Cold (Stone Cold Steve \"Haastin\"), John Cena (Haas Cena)\ne Beth Phoenix (Glamhaason) ed in alcuni dark match Hulk Hogan (Haas Hogan). In un match ha anche imitato Babbo Natale (Santa Claas).\nCon il Draft supplementare 2009 torna a Smackdown.Qui ritrova il vecchio amico Shelton Benjamin e i due uniranno spesso le forze contro John Morrison, R-Truth e i Cryme Tyme,non riuscendo per\u00f2 ad ottenere moltissime vittorie. Ora appare solo raramente in alcuni match. Decide di cambiare look, rasandosi la testa a zero e vestendosi di nero, formando un team con Mike Knox. Il 28 febbraio 2010 viene svincolato dalla WWE.\nRing of Honor (2010\u20132013).\nIl 2 agosto 2010, la Ring of Honor ha annunciato che Haas e Benjamin avrebbero riformato il Wrestling Greatest Tag Team, a Glory By Honor IX l'11 settembre 2010, per affrontare i ROH World Tag Team Champions The Kings of Wrestling (Chris Hero e Claudio Castagnoli). Il duo pi\u00f9 tardi ha dichiarato che si sarebbero collettivamente noti come il Wrestling Greatest Tag Team. A Glory By Honor IX Haas e Benjamin sono stati sconfitti da Hero e Castagnoli in un no-title match. L'8 dicembre, 2010, Haas e Benjamin sono tornati in Ohio Valley Wrestling, dopo pi\u00f9 di sette anni dopo il loro match di debutto. Al loro ritorno sconfissero gli Elite (Ted McNaler e Adam Revolver). Il giorno dopo hanno preso parte ai loro primi tapigns in ROH, sconfiggendo i Bravado Brothers (Harlem e Lance). Il giorno dopo, Haas e Benjamin hanno sconfitto gli l'All-Night Xpress (Kenny re e Rhett Titus) Il 18 dicembre al PPV Final Battle 2010, Haas e Benjamin ha annunciato che nel 2011 avrebbero lottato in ROH normalmente. Al seguente PPV, 9th Anniversary Show, il 26 febbraio 2011, Haas e Benjamin ha sconfitto i Briscoe Brothers conquistando una shot per i ROH World Tag Team Championships. Il 1 \u00b0 aprile, Honor Takes Center Night One, Haas e Benjamin sconfiggono i Kings of Wrestling vincendo i ROH World Tag Team Championships per la prima volta in carriera. Il 26 giugno al PPV, Best in the World 2011, Haas e Benjamin HANNO difeso con successo I ROH Tag World Team Championship in un Fatal-4 way match contro i Briscoe Brothers, i Kings of Wrestling e gli All-Night Express. Il 23 dicembre, Haas e Benjamin hanno perso il ROH World Tag Team Championship contro Briscoe Brothers al PPV Final Battle 2011, effettuando un Turn Heel durante il match. Il 12 maggio 2012 a Border Wars, Haas e Benjamin hanno vinto per la seconda volta i ROH World Tag Team Championship sconfiggendo i Briscoe Brothers. Perdono i titoli a Best in the World 2012, in favore di Kenny King e Rhett Titus.\nIl 30 marzo 2013, al termine del contratto con la ROH ha annunciato il ritiro dal wrestling professionistico, continuando tuttavia a lottare nel circuito indipendente.\nIMPACT Wrestling (2022-presente).\nNella puntata del 13 gennaio fa il suo debutto in Impact Wrestling interrompendo un promo di Josh Alexander.\nIl 20 gennaio sfida Alexander in un match e nel main event della puntata viene sconfitto. A fine match si stringe la mano con Alexander ma entrambi vengono attaccati da alcuni wrestlers della Ring Of Honor.\nSospensione per doping.\nNell'agosto 2007 Charlie Haas \u00e8 stato sospeso per trenta giorni dalla WWE perch\u00e9 il suo nome \u00e8 stato trovato nel database clienti della \"Signature Pharmacy\", societ\u00e0 sotto inchiesta per aver venduto senza regolare ricetta medicinali e sostanze dopanti.\nVita privata.\nNel 2005 si \u00e8 sposato con la collega Jackie Gayda, nota anche come Miss Jackie, da cui ha avuto quattro figli: Kayla, Taylor, Thomas e Charles. Nel dicembre del 2020 ha annunciato il divorzio della coppia."}
{"id": "549587", "revid": "287204", "url": "https://it.wikipedia.org/wiki?curid=549587", "title": "Jindrichuv Hradec", "text": ""}
{"id": "549591", "revid": "1318658", "url": "https://it.wikipedia.org/wiki?curid=549591", "title": "Cheikh Anta Diop", "text": "Biografia.\nFormazione.\nLa sua educazione primaria avvenne in una scuola tradizionale islamica. A 23 anni part\u00ec per Parigi per studiare fisica. Rimase nella capitale 15 anni, nei quali studi\u00f2 con Fr\u00e9d\u00e9ric Joliot-Curie, genero di Marie Curie, e tradusse parte della Teoria della Relativit\u00e0 di Albert Einstein nella sua lingua nativa, il wolof. \nNel 1940, gli studi di storia africana erano dominati dagli europei, i quali consideravano le popolazioni africane prive di un passato di rilevanza storica.\nDiop si form\u00f2 attraverso studi e ricerche di storia africana, egittologia, linguistica, antropologia, economia e sociologia: risorse che si riveleranno fondamentali nella produzione delle sue opere principali.\nRicerca.\nNel 1951, Diop present\u00f2 la sua tesi di laurea all'Universit\u00e0 di Parigi, nella quale affermava che gli antichi Egizi furono espressione di una cultura nera africana.\nLa tesi fu respinta, ma nei nove anni successivi, Diop rielabor\u00f2 la sua teoria, aggiungendo nuove ipotesi e nuove prove. Nel 1960 riusc\u00ec nel suo intento e la tesi fu accettata. Cinque anni prima questo lavoro venne pubblicato da un popolare giornale dell'epoca, il Nations n\u00e8gres et culture.\nQuesto gli garant\u00ec una notevole popolarit\u00e0 anche fuori dall'ambito accademico; le sue tesi furono riprese nei confronti e dibattiti sull'identit\u00e0 africana e ne fecero uno dei pi\u00f9 controversi intellettuali del suo tempo.\nNella carriera universitaria ottenne cinque PhD.\nDopo il 1960, Diop ritorn\u00f2 in Senegal e continu\u00f2 a fare ricerche e a pubblicare i suoi studi.\nAll'Universit\u00e0 di Dakar (ora chiamata \"Cheick Anta Diop University\" di Dakar) fu messo a capo di un laboratorio nel quale era possibile utilizzare il metodo del radiocarbonio. Qui scopr\u00ec che era possibile determinare direttamente il colore di pelle e l'affiliazione etnica degli antichi Egizi attraverso delle analisi specifiche.\nUna delle sue scoperte pi\u00f9 importanti, pubblicata in diverse riviste scientifiche, fu il dosage test: una tecnica da lui sviluppata per determinare la quantit\u00e0 di melanina contenuta nelle mummie egizie. Questo metodo fu in seguito adottato dai laboratori scientifici degli USA per determinare l'etnia dei corpi carbonizzati.\nNel 1974, Cheikh Anta Diop partecip\u00f2 ad un simposio dell'UNESCO al Cairo, dove present\u00f2 le sue teorie ad altri specialisti in egittologia. Scrisse anche il capitolo sull'origine degli antichi Egizi nel testo dell'UNESCO \"General History of Africa\".\nOpere.\nNel 1974 fu pubblicato il primo libro di Diop tradotto in inglese, \"The African Origin of Civilization: Myth or Reality\".\nIn questo lavoro, attraverso analisi e riscontri antropologici e archeologici, sostenne la teoria dell'origine nera dei faraoni.\nLe ultime scoperte di Charles Bonnet nel sito di Kerma avvalorano alcune ipotesi di Diop.\nAnche se la teoria afrocentrica pu\u00f2 risultare rudimentale al pari di altri approcci eurocentrici e nonostante i diversi errori nel suo lavoro, \u00e8 stato riconosciuto a Diop il valore polemico della sua denuncia.\nEgli evidenzi\u00f2 come in passato la maggior parte degli studiosi europei aveva quasi del tutto ignorato la possibilit\u00e0 dell'esistenza di civilt\u00e0 precedenti al colonialismo.\nIl suo pensiero \u00e8 tuttora molto controverso, ma molte delle sue tesi sono state riproposte nelle ricerche e nel dibattito degli ultimi anni.\nIl contesto storico.\nNegli anni della sua produzione, '50, '60 e i primi '70, l'ambiente accademico che si occupava d'Africa era pesantemente influenzato dall'analisi razziale sintetizzata nel lavoro di Carleton Coon, che utilizzava presunte gerarchie di inferiorit\u00e0 e superiorit\u00e0 di razza. Il lavoro di Coon fu raccolto nell'opera \"Hamitic Hypothesis\", nella quale egli sosteneva che i progressi e sviluppi culturali pi\u00f9 significativi si verificarono grazie all'invasione di misteriosi popoli caucasoidi. Nel caso dell'Egitto, quest'idea prese forma nella \"Dinastic Race Theory\", la quale affermava che una grande migrazione di popoli caucasoidi fu necessaria per creare l'antico regno egizio. Sempre secondo la stessa teoria, le trib\u00f9 nere presenti sul territorio, non furono in grado di costruire un regno di tale portata.\nQueste teorie sono state fortemente screditate dalla moderna antropologia. La prima vera condanna fu portata da Diop nel suo lavoro del 1954, solo in un secondo momento accettata e sostenuta da molti studiosi.\nGli Egiziani visti come popolazione nera.\nLa definizione di popolazione nera \u00e8 uno dei punti pi\u00f9 controversi. \nDiop accusava i suoi oppositori di utilizzare la definizione pi\u00f9 limitata possibile di popolazione nera per poter cos\u00ec considerare gruppi africani come i nubiani, parte della popolazione europea o, per meglio dire, della razza caucasoide. \nDiop, inoltre, accusa i suoi oppositori di ipocrisia, in quanto da un lato essi considerano gli egiziani \u201cnon importanti\u201d ma dall'altra introducono terminologie tipo \u201cMediterraneo\u201d o \u201cMedio Orientale\u201d e creano razze che non rientrino nella stretta definizione, in parte stereotipata, di nero. La meticolosa preparazione e strenua difesa della sua teoria al simposio UNESCO al Cairo su \"La popolazione dell'antico Egitto e la decifrazione dello scritto Meriotico\" del 1974, nella quale esponeva le incompatibilit\u00e0 e le contraddizioni del trattamento dei dati sull'Africa, rimane uno dei capisaldi del lavoro di Diop. Al simposio del 1974 uno studioso disse: \n\"Se da una parte si riconosce che gli antichi Egizi erano una popolazione mista, fatto confermato dalle analisi antropologiche, dall'altra gli scrittori parlano di razza egiziana legandola alla razza bianca, al ramo Amitico, definiti anche come Mediterranei, Europoidi o Euroafricani. Qui vediamo una vera e propria contraddizione: tutti gli antropologi concordano sull'alta percentuale dell'elemento negroide \u2013 circa 1/3, a volte di pi\u00f9\u00a0\u2013 nel mix etnico (biologico) della popolazione dell'antico Egitto, ma fino ad ora nessuno ha definito il termine \u201cNegroide\u201d e soprattutto, nessuno ha spiegato come sia possibile che la commistione con una componente Mediterranea, in alcuni casi veramente esigua, abbia potuto portare ad una pura razza \"Caucasoide\".\" \nUna maggioranza di accademici non riconosce nella parola neri una definizione valida per gli Egizi ma, allo stesso tempo, non \u00e8 concorde su nessun altro termine. Alcuni studiosi moderni utilizzano il DNA per la classificazione razziale, mentre altri condannano questo tipo di pratica considerandola un riempimento selettivo di categorie predefinite.\nSecondo Diop, esiste una popolazione nera che si arricchisce di nuovi elementi con il tempo e non esistono popolazioni miste che hanno arbitrariamente attraversato i loro confini razziali. Molti accademici per\u00f2 rifiutano il termine nero o lo usano solamente per definire le popolazioni sub-sahariane, ma come gi\u00e0 detto non \u00e8 ancora stato trovato un altro termine che metta d'accordo tutti. Esiste per\u00f2 un approccio che ha colmato il divario tra Diop e i suoi critici: l'approccio non-razziale, bio-evoluzionario. Questo approccio \u00e8 associato agli studiosi che mettono in discussione la validit\u00e0 della razza in quanto concetto biologico. Questo punto di vista definisce gli Egizi sia come (a) un'altra popolazione della valle del Nilo o come (b) il continuum della variazione e dello sviluppo delle popolazioni indigene non servendosi di definizioni di gruppi razziali. Attraverso questo approccio le categorie razziali \u201cneri\u201d o \u201ccaucasici\u201d vengono eliminate lasciando spazio alla classificazione di popolazioni locali aventi un numero indefinito di diversit\u00e0 fisiche. Questo punto di vista va contro l'insistenza di Diop su un'ampia definizione della popolazione \u201cNera\u201d ma allo stesso tempo riconosce le contraddizioni esistenti nella manipolazione dei dati statistici relativi alle popolazioni africane e nella loro catalogazione\u201d.\nL'influenza dell'Egitto.\nAl contrario di quanto molti assumono, Diop non ha mai detto che tutta l'Africa segue il modello culturale egiziano, bens\u00ec che l'Egitto ha avuto una parte importante nell'influenzare quella che pu\u00f2 essere definita la culla della civilt\u00e0 del sud, uno sviluppo indigeno insediato nella valle del Nilo. Nonostante Diop affermi che i Greci abbiano appreso dalla civilt\u00e0 egizia, non si limita a dire che la cultura greca sia un semplice derivato di quella egizia. Egli infatti vede i Greci come parte della culla della civilizzazione del nord, che si distingue in quanto influenzata da condizioni climatiche e culturali ben diverse. Il suo pensiero si distacca per\u00f2 da quello espresso da scrittori come George James (Stolen Legacy) o Martin Bernal (Black Athena) in quanto Diop si focalizza sull'Africa e non sulla Grecia. Allo stesso tempo scrittori come Frank Snowden e Mary Lefkowitz mettono in dubbio l'unione tra la complessa cultura greca a quella egiziana.\nLe lingue come dimostrazione dell'unit\u00e0 culturale africana.\nA difesa della teoria dell'unit\u00e0, Diop sottolinea le affinit\u00e0 tra le lingue delle popolazioni della valle del Nilo e delle popolazioni antiche. Egli mostra la relazione tra l'antico egizio e il moderno copto egiziano ed il \"wolof\", una lingua senegalese dell'Africa occidentale, dimostrando come queste due ultime lingue derivino dalla prima. Il lavoro di Diop \u00e8 stato ulteriormente sviluppato dallo studioso Ivan Van Sertima. I moderni studi linguistici non hanno ancora confermato le teorie di Diop sulla relazione tra le lingue dell'Africa occidentale, ma si sono comunque distaccati dalle iniziali teorie secondo cui le lingue della valle del Nilo derivano da lingue camitiche, e affermano che queste affondano radici in un contesto pi\u00f9 localizzato nel bacino del Nilo e del Sahara.\nAlcune analisi linguistiche (Diakanoff 1998) rintracciano le origini delle lingue afro-asiatiche nel nord dell'Africa, scoprendo legami con le antiche lingue egizie e le pi\u00f9 recenti lingue parlate a cavallo tra il delta del Nilo ed il Sinai. \nSe alcuni tratti, come la pelle scura, sono presenti in queste popolazioni lontane tra loro, le moderne analisi del DNA posizionano i gruppi australiani e papuani pi\u00f9 vicini alle popolazioni del continente asiatico che alle popolazioni nere sub-sahariane. \nMolte persone, tra cui Leonard Jeffries, hanno avanzato visioni pi\u00f9 estreme citando il lavoro di Diop. In realt\u00e0 lo stesso Diop ripudiava teorie di supremazia razziale sostenendo una visione pi\u00f9 bilanciata di quella spesso portata avanti in quegli anni."}
{"id": "549595", "revid": "767487", "url": "https://it.wikipedia.org/wiki?curid=549595", "title": "Lord Worm", "text": "Il suo pseudonimo deriva da quando, sul finire degli anni ottanta, praticava alcuni piccoli spettacoli di magia.\nBiografia.\nNato da famiglia anglofona a Montr\u00e9al, entr\u00f2 a far parte della band nel 1992, ma la lasci\u00f2 nel 1997 per lavorare come insegnante di lingua inglese per adulti immigrati in Canada. Venne sostituito nel gruppo da Mike DiSalvo. Nel 2003 rientr\u00f2 a far parte dei Cryptopsy, \nLord Worm \u00e8 molto conosciuto per le sue abilit\u00e0 canore (non molto diffuse fra gli altri cantanti del genere); ad esempio, nella canzone \"Open Face Surgery\" prolunga un urlo per circa 28 secondi. Anche i suoi testi sono molto conosciuti, perch\u00e9, pur trattando i classici temi del genere, mostrano un ampio utilizzo di un linguaggio forbito, con un creativo uso dei vocaboli ed un particolare talento per le rime."}
{"id": "549598", "revid": "212348", "url": "https://it.wikipedia.org/wiki?curid=549598", "title": "USS Gage (NCC-11672)", "text": ""}
{"id": "549599", "revid": "212348", "url": "https://it.wikipedia.org/wiki?curid=549599", "title": "USS Clement (NCC-1253)", "text": ""}
{"id": "549600", "revid": "212348", "url": "https://it.wikipedia.org/wiki?curid=549600", "title": "USS Ajax (NCC-11574)", "text": ""}
{"id": "549601", "revid": "212348", "url": "https://it.wikipedia.org/wiki?curid=549601", "title": "USS Agamemnon (NCC-11638)", "text": ""}
{"id": "549605", "revid": "125847504", "url": "https://it.wikipedia.org/wiki?curid=549605", "title": "Reti Televisive Italiane", "text": "Reti Televisive Italiane S.p.A. (acronimo RTI) \u00e8 un'azienda di propriet\u00e0 di Mediaset.\nStoria.\nConfluita in Mediaset nel 1996, diventa la societ\u00e0 licenziataria delle concessioni televisive del gruppo ed \u00e8 l'unica societ\u00e0 televisiva del Gruppo Mediaset ad avere la sua sede legale a Roma, in Largo del Nazareno 8, mentre la sua sede direzionale, amministrativa ed operativa \u00e8 situata a Cologno Monzese, in Viale Europa 44/46.\nA fine 2014 la propriet\u00e0 di The Space Cinema passa al gruppo Vue Entertainment International.\nDa aprile 2019 gestisce direttamente i canali Mediaset Premium, in seguito alla chiusura dell'azienda.\nA novembre 2020 cede a Ortigia Investimenti e Luxury Immobiliare il 100% di MediaShopping, scorporata ad ottobre dello stesso anno.\nSociet\u00e0 partecipate.\nL'elenco comprende:\nIl jingle.\nIl jingle che dal 1993 introduce gran parte dei programmi prodotti da RTI \u00e8 opera di Franz Di Cioccio e Patrick Djivas, entrambi membri della PFM, autori anche della musica della sigla del TG5 e di Meteo 5. Questo motivo, nel corso degli anni, ha avuto vari arrangiamenti ad opera di Silvano Chimenti, Marco Rinalduzzi e Paolo Carta, pi\u00f9 altri specificamente usati per alcuni programmi."}
{"id": "549614", "revid": "8862", "url": "https://it.wikipedia.org/wiki?curid=549614", "title": "Contrada Imperiale della Giraffa", "text": ""}
{"id": "549618", "revid": "2033069", "url": "https://it.wikipedia.org/wiki?curid=549618", "title": "Una bionda per pap\u00e0", "text": "Una bionda per pap\u00e0 (titolo originale: \"Step by Step\") \u00e8 una serie televisiva della Warner Bros., la cui prima stagione risale al 1991.\nIn Italia la serie \u00e8 stata trasmessa inizialmente su Rete 4 nel 1992 con il titolo Che guai in casa Lambert!. Successivamente, in occasione dell'arrivo su Canale 5 dei nuovi episodi, l'intera serie - compresa la prima stagione - \u00e8 stata riedita col titolo \"Una bionda per pap\u00e0\". L'edizione italiana \u00e8 stata curata per Fininvest da Elena Sansonetti ed il doppiaggio \u00e8 stato eseguito da Studioimmagine.\nLa storia.\n\"Una bionda per pap\u00e0\" \u00e8 ambientato a Port Washington, cittadina del Wisconsin. I protagonisti sono Frank Lambert, imprenditore divorziato con 3 figli (JT, Al, Brendan) e Carol Foster, estetista vedova, anch'ella con 3 figli (Dana, Karen, Mark). \nI due, quasi senza nemmeno conoscersi, durante una vacanza in Giamaica decidono di sposarsi. Al loro ritorno a casa decidono di non far sapere nulla ai figli, ma di aspettare qualche mese in modo da dar loro il tempo di conoscersi. Questo tentativo non va per\u00f2 a buon fine, ed i due sono costretti ad ammettere il loro matrimonio segreto. Frank decide di trasferirsi con la sua famiglia a casa della moglie, decisione che i figli, molto diversi tra di loro, non condividono. Con il passare delle puntate, nonostante i genitori sperino che le due famiglie si integrino, emergono numerosi contrasti tra i sei giovani, che rappresentano le enormi differenze tra le due famiglie.\nEpisodi.\nLa serie \u00e8 composta da un totale di 160 episodi, raggruppati in sette stagioni andate in onda originariamente negli Stati Uniti tra il 1991 e il 1998.\nLa sigla.\nLa sigla, intitolata \"Second Time Around\", \u00e8 stata scritta da Jesse Frederick e Bennett Salvay (le stesse persone che hanno scritto sigle di altri telefilm di successo quali \"Gli amici di pap\u00e0\" e \"Otto sotto un tetto)\" e cantata da Jesse Frederick e Theresa James. Col procedere delle serie questa \u00e8 stata progressivamente accorciata, dai quasi due minuti della prima serie ad arrivare ad una ventina di secondi della settima.\nIn particolare, il secondo verso e un pezzo del sesto sono stati eliminati con la seconda serie, la parte iniziale (assolo della chitarra) \u00e8 stata cancellata all'inizio della quarta e per la sesta serie la sigla \u00e8 stata totalmente eliminata, salvo essere ripristinata nella settima lasciando per\u00f2 solamente il ritornello.\nLa sigla di testa \u00e8 stata girata nel parco divertimenti Six Flags Magic Mountain, alla periferia nord di Los Angeles. Inoltre, \u00e8 stato inserito un oceano generato dal computer. La scena rappresenta una carrellata di tutti i personaggi principali del telefilm, che prendono parte alle numerose attrazioni del parco. Il momento pi\u00f9 rappresentativo, che \u00e8 anche quello che viene pi\u00f9 spesso associato al telefilm, \u00e8 quella che riprende \"dal vivo\" i ragazzi su un ottovolante in discesa vertiginosa."}
{"id": "549620", "revid": "18138", "url": "https://it.wikipedia.org/wiki?curid=549620", "title": "I Pirati Della Silicon Valley", "text": ""}
{"id": "549621", "revid": "339392", "url": "https://it.wikipedia.org/wiki?curid=549621", "title": "Institut Fran\u00e7ais d'Afrique Noire", "text": ""}
{"id": "549622", "revid": "125813535", "url": "https://it.wikipedia.org/wiki?curid=549622", "title": "Publitalia '80", "text": "Publitalia '80 Concessionaria Pubblicit\u00e0 S.p.A., nota semplicemente come Publitalia, \u00e8 la concessionaria esclusiva di pubblicit\u00e0 di Mediaset in Italia.\nRaccoglie pubblicit\u00e0 per Canale 5, Italia 1 e Rete 4.\nLa sede centrale si trova nella sede milanese del Gruppo Mediaset di Cologno Monzese (\"Viale Europa, 44\"); si contano altre 4 sedi regionali. situate nelle principali citt\u00e0 d'Italia, tra cui le maggiori a Roma e Torino, due filiali nazionali, \"Digitalia '08 S.r.l.\" e \"Promoservice Italia S.r.l.\", una internazionale presente in 5 Paesi europei, \"Publieurope Ltd\", e una sussidiaria partecipata al 50%, \"Mediamond S.p.A.\", per un totale di circa 700 dipendenti e agenti.\nDal 1996 il presidente di Publitalia '80 \u00e8 Giuliano Adreani.\nProfilo e storia.\n\u00c8 la prima concessionaria multinazionale d'Europa per fatturato generato principalmente da raccolta pubblicitaria attraverso televisione commerciale; si occupa direttamente e attraverso un ristretto network di agenzie della vendita di tutti gli spazi pubblicitari, su tutte le piattaforme, delle undici reti nazionali (tre generaliste, tre semigeneraliste e cinque tematiche) di Mediaset, Canale 5, Italia 1, Rete 4, Iris, La 5, Mediaset Extra, Italia 2, TOP Crime, Boing, Cartoonito, Cine 34 e TGcom24, oltre ai canali musicali Radio Italia TV e R101 TV mediante la diffusione di spot (pubblicit\u00e0 tabellare), \"Innovation &amp; Unconventional Advertising\" (telepromozioni, televendite, sponsorizzazioni autoprodotte, \"brand integration\" e \"branded content\").\nAttraverso una serie di concessionarie controllate gestisce inoltre la vendita di pubblicit\u00e0 presente su canali televisivi internazionali, nazionali in pay-tv (Mediaset Premium), su siti Internet, app, oltre a periodici e radio di Mondadori. Dopo essere stata per pi\u00f9 di dieci anni la pi\u00f9 importante azienda controllata direttamente da Fininvest, dal 1993, anno di fondazione del Gruppo Mediaset, ha assunto il ruolo di societ\u00e0 di punta del gruppo essendo di fatto il principale canale finanziario in entrata. Svolge anche attivit\u00e0 nel campo della formazione, organizzando a Milano dal 1987 un noto corso post-laurea (accreditato ASFOR come \"Master Specialistico\"): il \"Master in Marketing, Digital Communication, Sales Management\", della durata complessiva di 13 mesi.\nPublitalia, con le proprie societ\u00e0 controllate, raccoglie complessivamente oltre 2 miliardi di euro l'anno di introiti pubblicitari da pi\u00f9 di mille clienti. Ha come concorrenti dirette in Italia le concessionarie Rai Pubblicit\u00e0, Cairo Communication, MTV Pubblicit\u00e0, Manzoni Advertising, Sky Pubblicit\u00e0 e Discovery Media Smart Advertising. Detiene rapporti commerciali con tutte le principali aziende italiane e holding multinazionali, con i grandi gruppi media e pubblicitari internazionali, con i \"centri media\", le agenzie di pubblicit\u00e0, la pubblica amministrazione, gli enti fieristici e alcune media company affiliate.\n\u00c8 presente nelle principali organizzazioni nazionali e internazionali del settore pubblicitario, della comunicazione e dei media. Durante gli anni Ottanta ha contribuito ad innovare il sistema pubblicitario televisivo italiano sino ad allora esistente rivolgendo la propria offerta particolarmente alle aziende di media dimensione, mentre la concorrente Sipra, la concessionaria di pubblicit\u00e0 RAI, si occupava solo di grandi imprese trattando quasi esclusivamente con le agenzie pubblicitarie.\nCon una nuova impostazione commerciale, supportata dallo sviluppo di strategie di marketing e di nuove tecniche d'analisi, Publitalia ha contribuito a modificare sensibilmente, ed in pochi anni, gli equilibri di un mercato decisamente in espansione e, a differenza di quello statunitense e anglosassone, fino a quel momento ancora legato esclusivamente alla televisione pubblica. Un esempio su tutti, l'introduzione dell'inedito metodo delle royalty per incentivare l'investimento delle aziende che intendevano proporre per la prima volta la propria pubblicit\u00e0 in tv. Grazie a questo modello commerciale e alla progressiva crescita degli ascolti delle reti Mediaset, in breve tempo l'azienda increment\u00f2 enormemente il proprio fatturato sino a raggiungere quote di mercato senza precedenti in ambito europeo.\nNel corso degli anni, Publitalia '80 era anche la concessionaria pubblicitaria di alcuni canali televisivi locali, nazionali e satellitari come TV Koper-Capodistria, Rete A, Junior Tv, Italia 7, Milan Channel, MT Channel, Happy Channel, Duel TV, Italia Teen Television, Comedy Life, Mediashopping, di diversi siti Internet italiani, di Mediavideo, di alcune prestigiose squadre di calcio tra cui la Nazionale Italiana, Milan, Inter, Lazio e Genoa, della \"Polisportiva Milan\", di grandi eventi nazionali, come il Carnevale di Venezia, il Festival dei Due Mondi, il Giro d'Italia e diverse mostre, dei primi servizi pay-per-view di Mediaset Premium, nonch\u00e9 di alcuni settimanali e periodici editi da Arnoldo Mondadori Editore e Mediaset.\nHa inoltre contribuito in modo rilevante alla creazione di concessionarie televisive in altri Paesi europei per le tv estere fondate negli anni Ottanta da Fininvest e poi cedute: \"Publitel France\", concessionaria dell'emittente francese La Cinq, e \"Publitel Gesellschaft\", della tedesca Tele 5. Cos\u00ec accadde anche per \"Publiespa\u00f1a\" nel 1989, per l'allora nascente rete spagnola Telecinco, acquisita poi dal gruppo. Oggi, la concessionaria del Gruppo \"Mediaset.Es\", con sede principale a Madrid, \u00e8 leader incontrastata in Spagna, anche se con una quota di mercato sensibilmente inferiore rispetto alla cugina italiana, circa il 30%.\nVent'anni pi\u00f9 tardi, Publitalia ha partecipato alla creazione della societ\u00e0 \"Nessma Advertising\", nata nel 2009, deputata alla raccolta pubblicitaria del canale satellitare Nessma, presente nel Maghreb. Nel 1994, a seguito della fondazione da parte di Silvio Berlusconi del movimento politico Forza Italia, un gruppo di manager dell'azienda, primo fra tutti l'allora presidente Marcello Dell'Utri (cofondatore del movimento), entrarono a far parte del nuovo partito, ricoprendo poi differenti cariche politiche e istituzionali anche in forza ad altri schieramenti; tra questi Gianfranco Miccich\u00e9, Giancarlo Galan, Enzo Ghigo, Aldo Brancher, Romano Comincioli, Roberto Tortoli, Aldo Arroni, Antonio Martusciello, Elio Massimo Palmizio, Roberto Cipriani e Domenico Lo Jucco.\nLa concessionaria \u00e8 socio promotore della fondazione per la comunicazione sociale Pubblicit\u00e0 Progresso. Da pi\u00f9 di vent'anni organizza al Teatro Manzoni di Milano la rassegna musicale \"Aperitivo in Concerto\", sponsor principale della \"Mostra del Libro Antico\", organizzata per diversi anni dalla \"Fondazione Biblioteca di via Senato\", presso il Palazzo della Permanente di Milano.\nAttivit\u00e0 internazionali e comunicazione \"crossmediale\".\nControlla totalmente due concessionarie minori specializzate nei mercati internazionali e nella pay tv, rispettivamente \"Publieurope Ltd\", \"Digitalia '08 Srl\". Detiene inoltre il 100% di \"Promoservice Italia Srl\" e il 50% della concessionaria digitale e dei mezzi stampa-radio \"Mediamond Spa\".\nAspetti controversi.\nLa quota di raccolta pubblicitaria relativa a Publitalia '80, rispetto al totale mercato nazionale, per diversi anni venne giudicata da alcuni partiti politici di centro-sinistra e sinistra come eccessiva. Sebbene il referendum abrogativo del 1995 sulla modifica del tetto massimo di raccolta pubblicitaria delle televisioni private ebbe esito negativo e seppure la quota sia in totale conformit\u00e0 alla legge italiana vigente, secondo alcuni esponenti politici la posizione di Publitalia '80 appariva in contrasto, per certi versi, con la Direttiva Europea Televisione senza frontiere.\nDa qui, nel 2007, la presentazione da parte dell'allora Ministro delle Comunicazioni Paolo Gentiloni di un disegno di legge con fissazione di un tetto del 45% sulla raccolta pubblicitaria per ciascun soggetto operante nel mercato televisivo. Tuttavia l'Autorit\u00e0 garante della concorrenza e del mercato espresse parere negativo all'imposizione di un tetto poich\u00e9 avrebbe depresso la crescita, lo sviluppo e la competitivit\u00e0 dell'azienda. Il ddl naufrag\u00f2 dopo la caduta del governo di centro-sinistra.\nLa responsabile per la Societ\u00e0 dell'Informazione e Media della Commissione europea di allora, Viviane Reding, ritenne opportuno specificare che una \"posizione dominante\" non va applicata alle aziende che superano una quota stabilita, ma viene decisa caso per caso. Difatti le Direttive dell'Unione europea pongono tale norma solo \u00abai mercati della comunicazione elettronica\u00bb e non al mercato pubblicitario televisivo.\nSedi.\nPublitalia '80 S.p.A.:\n\"Lombardia\"\n\"Piemonte e Valle d'Aosta\"\n\"Toscana\"\n\"Centro e Sud\"\n\"(nelle altre regioni italiane operano agenzie territoriali)\"\nPublieurope Ltd:\n \"Italia\"\n \"Regno Unito\"\n \"Francia\"\n \"Spagna\"\n \"Germania\"\n \"Svizzera\"\nDigitalia '08 S.r.l.:\nPromoservice Italia S.r.l.:\nMediamond S.p.A.:\nMaster Publitalia '80 (sede didattica):\nShowroom Publitalia '80:"}
{"id": "549623", "revid": "37401", "url": "https://it.wikipedia.org/wiki?curid=549623", "title": "IFAN", "text": ""}
{"id": "549626", "revid": "212348", "url": "https://it.wikipedia.org/wiki?curid=549626", "title": "USS Bradbury NX-72307", "text": ""}
{"id": "549628", "revid": "339392", "url": "https://it.wikipedia.org/wiki?curid=549628", "title": "USS Bradbury (NX-72307)", "text": ""}
{"id": "549637", "revid": "1522738", "url": "https://it.wikipedia.org/wiki?curid=549637", "title": "Miramare (Pok\u00e9mon)", "text": ""}
{"id": "549639", "revid": "212348", "url": "https://it.wikipedia.org/wiki?curid=549639", "title": "USS Centaur", "text": ""}
{"id": "549642", "revid": "125396023", "url": "https://it.wikipedia.org/wiki?curid=549642", "title": "De Havilland Canada DHC-5 Buffalo", "text": "Il de Havilland Canada DHC-5 \"Buffalo\" \u00e8 un bimotore da trasporto ad ala alta con caratteristiche STOL, prodotto dall'azienda canadese de Havilland Canada dagli anni sessanta.\nIl Buffalo \u00e8 lo sviluppo dotato di motori turboelica del precedente DHC-4 \"Caribou\" del quale, grazie alla maggior potenza disponibile, ne aument\u00f2 notevolmente le gi\u00e0 buone prestazioni di capacit\u00e0 di carico riducendo ulteriormente le distanze necessarie per decollo ed atterraggio."}
{"id": "549646", "revid": "729019", "url": "https://it.wikipedia.org/wiki?curid=549646", "title": "De Havilland Canada DHC-4 Caribou", "text": "Il de Havilland Canada DHC-4 \"Caribou\" era un aereo da trasporto tattico bimotore monoplano ad ala alta con caratteristiche STOL (Short Take Off and Landing) sviluppato dall'azienda aeronautica canadese de Havilland Canada negli anni cinquanta.\nEntrato in servizio negli anni sessanta, trov\u00f2 impiego oltre che in campo militare anche nel mercato dell'aviazione commerciale, utilizzato da numerosi paesi tra i quali: Stati Uniti, Canada, Australia, Kenya, Tanzania, Zambia, Camerun, Spagna, Thailandia, Malesia, India, Ecuador, Nuova Guinea e Colombia.\nStoria del progetto.\nNegli anni cinquanta la United States Army emise una specifica per la fornitura di un velivolo capace di poter trasportare materiali e truppe sulla linea di fronte ed evacuare i feriti nel viaggio di ritorno. In risposta la de Havilland Canada in collaborazione con il Canada's Department of Defence Production present\u00f2 il progetto del DHC-4 Caribou.\nIl Caribou venne sviluppato come aereo da trasporto tattico leggero con prestazioni STOL (\"Short Take Off and Landing\", decollo ed atterraggio corto), in grado di atterrare e decollare su piste corte e semi preparate.\nVenne portato in volo per la prima volta nel luglio del 1958 ed entr\u00f2 in linea nel 1961.\nDopo la realizzazione dei primi 23 esemplari la produzione pass\u00f2 alla versione migliorata designata DHC - 4A e continu\u00f2 fino al 1973 per un totale di 307 esemplari.\nTecnica.\nEra caratterizzato da ala e coda alta con due motori stellari a pistoni, impennaggio orizzontale in posizione media sulla deriva, rampa ventrale per l'accesso alla stiva (8,76 \u00d7 2,21 \u00d7 1,90 m), ipersostentatori a doppia fessura su tutta l'apertura alare e pneumatici a bassa pressione.\nImpiego operativo.\nVenne impiegato durante la guerra del Vietnam dove si distinse per la sua robustezza e la versatilit\u00e0 di impiego che andava dal trasporto tattico di truppe e materiali al lancio di paracadutisti ed allo sgancio del carico mediante il sistema LAPES (Low Altitude Parachute Extraction System), che permetteva di scaricare il carico pallettizzato mediante un sistema di estrazione a paracadute senza richiedere l'atterraggio del velivolo."}
{"id": "549647", "revid": "729019", "url": "https://it.wikipedia.org/wiki?curid=549647", "title": "Pietro Farnese (signore di Montalto)", "text": "Biografia.\nEra figlio di Ranuccio (1351-1380) e di Pantasilea Salimbeni di Siena.\nCome per la maggior parte dei personaggi di questo periodo storico, di lui non si hanno molte notizie finch\u00e9 non inizia a prendere parte attiva nelle contese fra potentati e signorotti locali. Il 1381 lo vide in azione, per conto dei senesi, nel territorio di Pitigliano, dove ebbe delle scaramucce con il conte di Sovana, Bertoldo Orsini. Sempre in quell'anno, questa volta al soldo di Orvieto, combatt\u00e9 i Montemarte, ma con scarso successo, visto che dovette essere soccorso dai fiorentini, che cercarono anche di mettere pace tra il Farnese e gli Orsini. Nel 1386, come tradizione per la famiglia, si mise al servizio della Chiesa e, l'anno successivo, prima conquist\u00f2 con l'inganno il castello di Piansano ai Monteleone (Monteleone d'Orvieto) suoi parenti, poi inizi\u00f2 ad attaccare Siena.\nNel 1388 il comune di Siena gli accord\u00f2 una provvigione mensile di 100 fiorini in cambio della promessa di non molestare il senese per 6 mesi. Nel mese di luglio si mise al soldo di papa Urbano VI per combattere contro la compagnia di bretoni al servizio dell'Antipapa Clemente VII. In giugno, recatosi dal papa per incassare le paghe pregresse, fu fatto incarcerare e fu liberato solo dopo insistenza dei perugini e dei fiorentini. Nel 1389 riaffiorarono i contrasti con gli Orsini ed inizi\u00f2 a lottare contro Bertoldo Orsini. I fiorentini li fecero riappacificare e gli fecero stipulare una tregua di 5 anni. Nel frattempo partecip\u00f2 anche alla difesa di Orvieto, assediata dalle truppe pontificie, ma fu costretto a darsi alla fuga. La data del suo matrimonio probabilmente risale a questo periodo o \u00e8 di poco antecedente, poich\u00e9 la data di nascita di Ranuccio corrisponde al 1390. Sua moglie fu Pentesilea Dolci dei conti di Corbara (Montemarte). Sempre in questo anno, insieme ai fratelli, vendette il castello di Cotignano ai Salimbeni.\nNel luglio 1395 dovette subire la rivolta degli abitanti di Ischia di Castro, che, probabilmente sobillati dagli Orsini, uccisero i suoi fratelli Angelo, Francesco e Puccio e catturarono l'altro fratello Bartolomeo ed il figlio Ranuccio. Solo l'intervento di Pietro, Nicol\u00f2 e Pier Bertoldo, allora a Montalto, con alcuni signori della Cervara, ne consentirono la liberazione. Nel 1400 venne nominato capitano del popolo a Bologna e nell'ottobre dello stesso anno venne inviato a Firenze per studiare un piano contro i Visconti, ma non se ne fece poi nulla. Nel 1408 divenne capitano generale di Siena e volle come luogotenente il figlio Ranuccio. Nell'occasione respinse un nuovo attacco di Bertoldo Orsini, che era a capo di una compagnia di bretoni. Pietro rimase al servizio di Siena fino al 1415, anno della sua morte.\nDiscendenza.\nPietro e Pentesilea Dolci di Orvieto ebbero 6 figli:"}
{"id": "549661", "revid": "200568", "url": "https://it.wikipedia.org/wiki?curid=549661", "title": "Saint-Louis (Senegal)", "text": "Saint-Louis, o Ndar come \u00e8 chiamata in wolof, \u00e8 il capoluogo della regione omonima della Repubblica del Senegal. \u00c8 situata nel nord del paese, su un'isola alla foce del fiume Senegal, a 250\u00a0km di strada dalla capitale Dakar, ha una popolazione di 171.000 abitanti, che ne fanno la quinta citt\u00e0 del Senegal.\nStoria.\nIl luogo della citt\u00e0 fu scoperto nel 1659 da colonizzatori arrivati dalla Francia che gli diedero il nome di Saint-Louis-du-Fort in onore del re Luigi IX. I francesi vi fondarono la prima colonia permanente nel territorio del Senegal. Divenne ben presto un centro per la tratta degli schiavi e il commercio della gomma arabica.\nDivenne capitale del Senegal nel 1840, le venne riconosciuto lo statuto di comune di Francia nel 1872 e nel 1895 venne elevata a capitale dell'intera Africa Occidentale Francese (AOF). Nel 1897 fu inaugurato il ponte mobile Faidherbe, uno dei simboli della citt\u00e0.\nIl declino di Saint-Louis cominci\u00f2 quando perse lo status di capitale prima dell'AOF (1902) e poi del Senegal stesso (1957). Mentre la popolazione e i militari francesi si ritiravano, la maggior parte dei negozi, degli uffici e dei commerci locali chiuse i battenti. Gli investimenti e l'interesse coloniale diminuirono drasticamente, creando una situazione di degrado perdurata anche dopo l'indipendenza del Senegal.\nGeografia e clima.\nSaint-Louis si trova nella fascia di passaggio tra il paesaggio sabbioso del Sahara e quello della savana. Di rilievo nella geografia della citt\u00e0 \u00e8 una stretta lingua sabbiosa, la \"langue de Barbarie\", che s'interpone tra la foce del Senegal e l'Oceano Atlantico.\nEsistono solo due stagioni, quella umida, dal giugno ad ottobre, caratterizzata da temperature elevate, tempeste e umidit\u00e0; quella secca, da novembre a maggio, con brezze oceaniche fresche e tempeste di sabbia.\nNumerosi sono i siti naturali attorno a Saint-Louis, tra cui il Parco Nazionale della \"langue de Barbarie\", il santuario nazionale degli uccelli di Djoudj, la riserva faunistica di Gueumbeul; nonch\u00e9 numerose spiagge.\nLuogo patrimonio dell'umanit\u00e0 (WHS).\nLa caratteristica architettura coloniale con il suo impianto regolare, la posizione della citt\u00e0 su un'isola alle foci del Senegal e il sistema di banchine, nonch\u00e9 il particolare contesto naturale ha dato a Saint-Louis una apparenza singolare che ha convinto il World Heritage Commitee a erigere l'Isola di Saint-Louis a Patrimonio dell'Umanit\u00e0 nel 2000.\nIstituti di cultura.\n\u00c8 sede dell'Universit\u00e0 Gaston Berger, seconda universit\u00e0 del Senegal, fondata nel 1990, e dell'Accademia militare Charles Ntchorere (1922)."}
{"id": "549663", "revid": "767487", "url": "https://it.wikipedia.org/wiki?curid=549663", "title": "Sheep's Head", "text": "Sheep's Head (significato in italiano, \"Capo della Pecora\", ma anche conosciuto in inglese Muntervary e in gaelico irlandese \"Rinn Mhuintir Bh\u00e1ire\") \u00e8 uno dei cinque promontori dell'Irlanda sud-occidentale, pi\u00f9 precisamente il quarto giungendo da nord (e il secondo da sud) e il pi\u00f9 ridotto in dimensioni. Fa parte interamente della Contea di Cork e delimita a sud con Capo Mizen la Baia di Dunmanus e a nord Baia di Bantry con Beara.\nApprezzato turisticamente grazie alla vicinanza della rinomata localit\u00e0 di Bantry, presenta al suo interno tre villaggi: Durrus, Kilcrohane e Ahakista.\nRaggiungere l'estremit\u00e0 del promontorio, luogo affascinante e sperduto nell'Oceano Atlantico, non \u00e8 impresa facile in macchina per le condizioni precarie del percorso, soprattutto verso la fine del tragitto e con condizioni meteorologiche non idonee.\nAlternativamente pu\u00f2 essere percorso a piedi tramite la \"Sheep's Head Way\", un sentiero di circa 88\u00a0km, che percorre antiche strade e sentieri arrivando in fondo alla penisola e tornando indietro. Diviso in otto sequenze (ognuna percorribile in mezza giornata), \u00e8 molto ben delineato e accessibile.\nIl nome del promontorio \u00e8 oggetto spesso di giochi di parole (Sheep's Head significa anche \"testa della pecora\"), ed \u00e8 possibile trovare nella zona negozi, ristoranti o pub, a dire il vero non numerosi, con raffigurazioni di una testa ovina pi\u00f9 o meno goliardica."}
{"id": "549664", "revid": "212348", "url": "https://it.wikipedia.org/wiki?curid=549664", "title": "USS Kearsarge NCC-57566", "text": ""}
{"id": "549665", "revid": "212348", "url": "https://it.wikipedia.org/wiki?curid=549665", "title": "USS Buran NCC-57580", "text": ""}
{"id": "549667", "revid": "339392", "url": "https://it.wikipedia.org/wiki?curid=549667", "title": "USS Buran (NCC-57580)", "text": ""}
{"id": "549668", "revid": "339392", "url": "https://it.wikipedia.org/wiki?curid=549668", "title": "USS Kearsarge (NCC-57566)", "text": ""}
{"id": "549669", "revid": "1369234", "url": "https://it.wikipedia.org/wiki?curid=549669", "title": "Lente di Barlow", "text": "La lente di Barlow \u00e8 un moltiplicatore di focale; si usa prevalentemente come accessorio nei telescopi al fine di aumentare il fattore di ingrandimento sviluppato dallo strumento. Prende il nome dal suo inventore, l'ingegnere inglese Peter Barlow.\nEsistono la Barlow acromatica a 2 lenti e l'apocromatica a 3 (APO). La Barlow APO ha una maggiore trasmissione della luce rispetto a quella acromatica e determina una maggior luminosit\u00e0 delle immagini, oltre che una maggior nitidezza.\nSul barilotto della Barlow \u00e8 stampato il fattore d'ingrandimento, seguito da una \"x\". Moltiplicando quel fattore per la focale del telescopio si otterr\u00e0 la focale effettiva."}
{"id": "549675", "revid": "298055", "url": "https://it.wikipedia.org/wiki?curid=549675", "title": "Libera Eroica Polizia", "text": ""}
{"id": "549682", "revid": "767487", "url": "https://it.wikipedia.org/wiki?curid=549682", "title": "Pier Francesco Tosi", "text": "La vita.\nCantante evirato soprano e compositore, era figlio di Giuseppe Felice. Nacque a Cesena verso il 1650, se \u00e8 vero, come dice Galliard, traduttore inglese del suo trattato sull'arte del canto, che mor\u00ec poco dopo l'ascesa di re Giorgio II al trono d'Inghilterra, all'et\u00e0 di 80 anni. Questa et\u00e0 cos\u00ec avanzata prova che Gerber \u00e8 stato indotto in errore quando ha detto, nella prima edizione del suo lessico dei musicisti, che Tosi cantava al teatro di Dresda nel 1719, poich\u00e9 avrebbe avuto allora 69 anni. Anche Quantz dice che lo conobbe a Londra nel 1724 molto avanti negli anni. Tosi aveva cantato nelle principali citt\u00e0 d'Europa, quando si rec\u00f2 in Inghilterra, nel 1692. Hawkins riporta degli estratti dalla gazzetta di Londra del 3 aprile e del 20 ottobre 1693 che contengono annunci di concerti dati in quest'epoca da Tosi.\nDopo di questi, soggiorn\u00f2 quasi sempre in questa citt\u00e0, ad eccezione di un viaggio che fece a Bologna, nel 1723, per stamparvi il suo libro sull'arte del canto. All'inizio dell'anno seguente era gi\u00e0 di ritorno a Londra. La nobilt\u00e0 inglese aveva per lui molta considerazione. Quando Lord Peterborough ritorn\u00f2 dalla sua ambasciata in Spagna, don\u00f2 un alloggio a Tosi nel suo palazzo e Tosi vi fin\u00ec l\u00ec i suoi giorni. Galliard dice che questo celebre artista del canto, si diede alla composizione dopo la perdita della sua voce, e che scrisse cantate eccellenti.\nSaggi e trattati.\nL'opera che ha reso duraturo nei secoli il nome di Tosi \u00e8 \"Opinione de' cantori antichi e moderni, o sieno osservazioni sopra il canto figurato\", pubblicata a Bologna, per Lelio della Volpe, nel 1723. In essa sono esposti i principi della scuola di canto italiana, accompagnati da osservazioni e riflessioni di grande utilit\u00e0 per lo studio della tecnica e dell'estetica del canto dell'epoca. Galliard tradusse in inglese il libro, accompagnandolo con note alle quali Burney rivolse molti elogi, ma che Hawkins critic\u00f2 aspramente. La traduzione s'intitola: \"Observations on the florid song or sentiments of the ancient and modern singers\", Londra, 1742, in-8\u00b0. Anche Johann Friedrich Agricola pubblic\u00f2 una traduzione tedesca dell'opera, \"Anleitung zur Singkunst\", Berlino, 1757, in-4\u00b0."}
{"id": "549684", "revid": "599013", "url": "https://it.wikipedia.org/wiki?curid=549684", "title": "Lep", "text": ""}
{"id": "549685", "revid": "212348", "url": "https://it.wikipedia.org/wiki?curid=549685", "title": "USS Ahwahnee NCC-71620", "text": ""}
{"id": "549686", "revid": "339392", "url": "https://it.wikipedia.org/wiki?curid=549686", "title": "USS Ahwahnee (NCC-71620)", "text": ""}
{"id": "549690", "revid": "22475", "url": "https://it.wikipedia.org/wiki?curid=549690", "title": "Una donna alla casa bianca", "text": ""}
{"id": "549693", "revid": "2091899", "url": "https://it.wikipedia.org/wiki?curid=549693", "title": "Classe Leahy", "text": "Le unit\u00e0 della classe Leahy furono i primi incrociatori lanciamissili statunitensi di nuova costruzione. La classe era composta da grandi unit\u00e0 navali comunemente definite fregate, erano in realt\u00e0 state classificate cacciatorpediniere comando ed in seguito alla riclassificazione della flotta incrociatori.\nIl loro compito prioritario era la difesa aerea della flotta, soprattutto per quanto concerne le portaerei, che l'esperienza della Seconda guerra mondiale aveva dimostrato necessitare di unit\u00e0 di scorta per la difesa ravvicinata, indipendentemente dalla potenza del gruppo aereo imbarcato.\nProgettazione.\nQueste navi erano nate soprattutto come piattaforme di lancio missili e avevano 2 rampe di lancio Mk 10 binate, ciascuna pesante circa 180 tonnellate, una a prua e una a poppa. Quella a prua, sistemata su un ponte di coperta estremamente lungo e quasi sgombro (eccetto l'ASROC), era protetta da un'opera morta che, per la prima volta nella Marina USA, possedeva un pronunciato spigolo.\nIl resto dello scafo aveva forme studiate per una velocit\u00e0 dell'ordine dei 32 nodi, elevata ma non straordinaria, con una poppa a specchio per dare posto ad un'area d'atterraggio elicotteri, e basse e compatte sovrastrutture site al centro nave, riccamente dotate di apparecchiature radar, le cui antenne erano in gran parte presenti sulle strutture dei 2 fumaioli in una struttura definita \"Mack\", acronimo di \"Mast\" (antenna) e \"stack\".\nL'apparato motore era costituito da turbine a vapore da 85\u00a0000 hp azionanti turboriduttori.\nL'armamento verteva su 2 rampe di lancio \"Mk 10\", ciascuna collegata ad un deposito sottocoperta da 40 missili di capacit\u00e0, per un totale di grande potenza: 80 missili antiaerei a media gittata RIM-2 Terrier, con guida radar semiattiva e capacit\u00e0 di ingaggio anche di bersagli navali, almeno in certe condizioni di ingaggio.\nPeraltro, la cadenza di tiro era di soli 4 missili al minuto per rampa, per cui se ci\u00f2 poteva essere giustificato per la difesa contro bersagli d'alta quota, come i bombardieri sovietici, era meno valido contro attacchi portati da basse quote, che riducevano il tempo pratico a disposizione per la difesa, anche perch\u00e9 i primi Terrier avevano una quota minima nominale di 1500 metri, poi scesa a 152, ancora troppo per ingaggiare attaccanti che sul mare possono scendere ad un decimo di questo valore. A ci\u00f2 si aggiungeva una gittata minima di circa 5\u00a0km. Anche per tali motivi, esisteva una versione nucleare del Terrier, che forse avrebbe nuociuto pi\u00f9 ai radar della nave che agli attaccanti, data l'efficacia degli impulsi EMP nel distruggere i circuiti elettronici, specie quando entrano dalle antenne riceventi. I primi Terrier avevano una gittata massima di appena 18\u00a0km, ma quando le navi di tale classe entrarono in servizio questa venne portata a circa 37\u00a0km, ed in seguito sarebbe aumentata ancora (non nel caso del Terrier nucleare).\nLa nave aveva anche un paio di torrette laterali da 76\u00a0mm, incaricate della difesa ravvicinata: anche se si trattava di armi binate, erano sempre delle installazioni derivate da quelle del periodo bellico, ma non c'\u00e8 dubbio che fossero necessarie per garantire una limitata autodifesa ravvicinata. Completavano gli equipaggiamenti nel lanciatore ASROC e 6 tls. per siluri leggeri, ma solo una piattaforma d'appontaggio per elicotteri.\nQuanto alle apparecchiature elettroniche, la nave aveva 4 radar d'illuminazione, 2 per rampa, per i missili Terrier, un radar tridimensionale e uno bidimensionale per la scoperta a lungo raggio, oltre a sistemi minori, rudimentali ECM, e un sonar a scafo, poco utilizzabile (se non per nulla) quando in moto ad alta velocit\u00e0, come solitamente accadeva durante la scorta alle portaerei.\nUnit\u00e0.\nLa classe era costituita da nove navi che entrarono in servizio tra il 1961 e il 1964, a cominciare dalla capoclasse USS \"Leahy\". L'incrociatore USS \"Bainbridge\", versione nucleare dei Leahy, viene generalmente considerato facente parte di una classe a s\u00e9 stante.\nServizio.\nIn seguito esse parteciparono alla guerra del Vietnam, allorch\u00e9 il Worden venne colpito accidentalmente da un missile AGM-45 Shrike, lanciato per motivi mai chiariti, da un aereo navale, e che dimostr\u00f2 quanto le navi moderne dipendono per la loro potenza dalla delicatezza dei sensori elettronici: colpita dall'esplosione dello \"Shrike\", che deton\u00f2 per spoletta di prossimit\u00e0 a ben 30 metri, la nave venne investita dalle schegge lanciata da 22\u00a0kg di esplosivo, e si ritrov\u00f2 con tutti gli apparati radar ed elettronici fuori uso, tanto che solo dopo un'ora pot\u00e9 riprendere la navigazione, ancora con la met\u00e0 dei radar di tiro fuori uso. Se fosse stato un attacco aereo, non avrebbe avuto scampo e in tal senso, \u00e8 curioso rimarcare quanto le navi moderne tendano ad essere pi\u00f9 vulnerabili dei tipi della Seconda guerra mondiale ai danni che possono subire, anche leggeri.\nOltre alle nove unit\u00e0 della classe Leahy, venne progettato un incrociatore derivato a propulsione nucleare, l'USS \"Bainbridge\", che faceva classe a s\u00e9.\nTutte le navi ebbero degli importanti miglioramenti a cavallo degli anni settanta-ottanta: i missili Terrier vennero sostituiti dagli Standard SM-1ER, poi SM-2ER, con circa 150\u00a0km di gittata massima, i due impianti da 76 con 2 CIWS Phalanx; vennero poi aggiunti 2 lanciamissili quadrupli Harpoon e migliorata la componente elettronica, come l'installazione del sistema distribuzione dati NTDS e versioni migliorate dei radar di bordo.\nLe unit\u00e0 di questa classe vennero radiate via via verso l'inizio degli anni novanta, quando ormai il sogno reaganiano di una Marina \"da 600 navi\" era quasi stato raggiunto, ma superato dagli eventi in quanto, con la dissoluzione dell'Unione Sovietica, la Marina Sovietica aveva cessato di esistere come tale."}
{"id": "549704", "revid": "31886", "url": "https://it.wikipedia.org/wiki?curid=549704", "title": "Classe Belknap", "text": "La classe Belknap era una classe di incrociatori lanciamissili della United States Navy, costituita da navi successive ma non derivate dalle precedenti Leahy, ed ebbe anch'essa nove unit\u00e0 normali pi\u00f9 una nucleare che faceva classe a s\u00e9 (classe Truxtun)\nStruttura.\nI Belknap avevano uno scafo simile a quello delle unit\u00e0 precedenti, ma pi\u00f9 grande, con un altro bordo libero e un lungo ponte di coperta prodiero dove ospitare le armi principali.\nLe sovrastrutture erano in questo caso suddivise in 2 blocchi anzich\u00e9 essere un tutt'uno, come nelle navi precedenti, e ciascuno dei blocchi possedeva un fumaiolo, su di cui erano poste le antenne dei radar. Le sovrastrutture, come accadeva per le navi moderne di questa generazione, erano prevalentemente in alluminio (anche la Leahy era cos\u00ec) ma non per risparmiare nel costo, ma nel peso complessivo in alto, in modo da non rendere le navi instabili (il momento meccanico dato dai radar sulle sommit\u00e0 delle antenne era, in rollio, molto consistente).\nL'apparato motore, su 2 assi, verteva su di altrettanti gruppi di turboriduttori, sempre da 85.000hp, come sulle Leahy, ma il disegno della carena deve esser migliorato perch\u00e9 adesso si potevano raggiungere addirittura i 34 nodi, la velocit\u00e0 pi\u00f9 alta degli incrociatori postbellici statunitensi.\nL'armamento era molto rimaneggiato, in quanto la rampa di lancio di poppa era sostituita da un cannone da 127mm, di cui si sentiva il bisogno, data la debolezza nel tiro anti-superficie dei 76mm, e un hangar per elicotteri. A prua non c'era pi\u00f9 il lanciatore ASROC, ma la rampa Mk 10 aveva ora ben 60 missili, 20 dei quali ASROC e gli altri RIM-2 Terrier. Per il resto, rimanevano le 2 torri da 76 laterali e i 2 tls tripli da 324mm.\nI sistemi di tiro erano un radar di controllo tiro cannoni, due radar di illuminazione per i missili. La scoperta aerea venne affidata a un apparato a lungo raggio bidimensionale e uno tridimensionale, sistemati su due grandi alberi dietro alla plancia e davanti all'hangar, per un elicottero.\nLa presenza di artiglieria di medio calibro e elicottero and\u00f2 a discapito dell'armamento antiaereo, con il dimezzamento dei lanciamissili e radar relativi, il dimezzamento della cadenza di tiro, e soprattutto la riduzione del campo di tiro, poppiero, che i lanciamissili non ricoprivano pi\u00f9, come invece con i precedenti Leahy. La cadenza di tiro di 4 missili al minuto era troppo bassa per respingere attacchi aerei massicci, per giunta con un campo di tiro parziale.\nLa versione nucleare, chiamata USS \"Truxtun\", era sensibilmente pi\u00f9 pesante e grande, e con 60.000\u00a0hp dati dallo stesso apparato GE 2DG del Bainbridge, riusciva a raggiungere solo i 30 nodi.\nElenco delle navi della classe:\nServizio.\nIn forza all'US Navy dalla met\u00e0 degli anni sessanta, completando la linea di grandi navi missilistiche necessarie per rinnovare la flotta, i Belknap vennero usati ampiamente in Vietnam, forse anche per il loro cannone da 127mm.\nNel 1972, il 19 luglio, uno di loro, il \"Biddle\", contrast\u00f2 uno dei pochi attacchi aerei lanciati dalla piccola aviazione vietnamita, e pare che abbattesse 2 MiG su cinque che sopraggiungevano, colpendoli da 32\u00a0km di distanza. Dato che gli aerei volavano di notte, evidentemente tenevano una quota abbastanza elevata da essere ingaggiabili (si trattava forse di MiG-17) dai Terrier.\nPoco prima, lo \"Sterett\" respinse un altro attacco vietnamita, asserendo di aver abbattuto 2 MiG da 27 e da 9\u00a0km, oltre che un missile antinave Styx. Non \u00e8 chiaro come le cose si svolsero, anche in questo caso di notte, quel 19 aprile 1972, ma lo \"Sterett\" riusc\u00ec effettivamente a respingere l'attacco, sebbene non si abbiano conferme sui MiG e missili abbattuti.\nI Belknap ebbero una parte importante anche nello sviluppo di nuove armi, per esempio il \"Wainwright\" venne usato per testare l'NTDS e i missili SM-2ER.\nLo stesso \"Belknap\" serv\u00ec come \u2018test\u2019 in quanto esso venne gravemente danneggiato dalla collisione con la portaerei \"Kennedy\" nel 1975. Le fiamme che eruppero distrussero le sovrastrutture confermando, se ce n'era bisogno, che esse, costituite in alluminio, non erano idonee a contenere incendi di alcuna sorta. Nondimeno, nonostante il fatto che questa unit\u00e0 venisse devastata anche dal fatto che l'alluminio tende a bruciare oltre che a fondere, con le alte temperature, la nave venne ricostruita perch\u00e9 lo scafo era relativamente intatto, ancora in alluminio.\nIn ogni caso, le navi successive ebbero almeno parte delle sovrastrutture in acciaio.\nInfine, come la classe precedente, la Belknap ebbe (idem per il \"Truxtun\") una dotazione di Ciws, Harpoon, elettronica migliorata tra gli anni settanta e ottanta. Ben meritata, considerando che in fondo l'avevano in larga misura sviluppata attraverso questa classe di navi. Anche queste unit\u00e0 vennero poste in ombra dalla presenza degli incrociatori AEGIS di nuova generazione, e agli inizi degli anni novanta vennero passate in riserva e poi radiate.\nLe navi classe Belknap hanno avuto indubbiamente una carriera assai lunga e movimentata, con molte esperienze operative fatte e di grande interesse, ma bisogna dire che il loro disegno complessivo lascia aperti dei dubbi anche maggiore che nel caso dei Leahy.\nSebbene esse avessero un cannone di medio calibro e un hangar per elicotteri (e addirittura, drone, con siluri ASW che per\u00f2 negli ambienti molto elettromagnetici delle navi non ebbero fortuna ed affidabilit\u00e0 complessive), la mancanza della rampa di lancio poppiera costrinse ad affidare a quella prodiera tutti gli incarichi (era lo stesso modello di rampa Mk 10 del \"Vittorio Veneto\" italiano) della difesa aerea, con un numero dimezzato di missili, una cadenza di tiro dimezzata, un settore di tiro che, per quanto favorito dal lungo ponte di prua (visto che non v'era pi\u00f9 nemmeno la rampa ASROC) era comunque parziale, un numero di radar di tiro pure dimezzato e messo in opera solo a prua.\nSe quella rampa si guastava, cosa abbastanza comune all'epoca, praticamente tutto il potenziale di fuoco della nave, gi\u00e0 insufficiente, si riduceva a 3 torrette d'artiglieria, un elicottero e due tls., davvero non molto confortevole, specie con gli originari Terrier, per affrontare un attacco aereo o missilistico di saturazione."}
{"id": "549711", "revid": "729019", "url": "https://it.wikipedia.org/wiki?curid=549711", "title": "AMX-30", "text": "LAMX-30 \u00e8 un carro armato da combattimento francese. Si tratta di un veicolo molto compatto, leggero, potente, poco corazzato e con problemi iniziali di affidabilit\u00e0 alla trasmissione, che ancora costituisce il pi\u00f9 diffuso carro di produzione francese nel mondo, e viene tuttora utilizzato per le esercitazioni delle reclute di cavalleria.\nSviluppo.\nDopo la seconda guerra mondiale, l'Esercito francese si ritrov\u00f2 con molti M4 Sherman di fornitura statunitense, integrati da alcuni ARL 44 nazionali \u2013 mezzi che tuttavia vennero presto superati dalle tecnologie correnti. Cos\u00ec, durante i primi anni della Guerra fredda, gli USA fornirono consistenti lotti di M47 Patton, un carro giudicato insoddisfacente in patria, ma particolarmente adatto per l'esportazione. Per sostituire gli M-47, alla fine degli anni cinquanta venne studiato un nuovo veicolo, assieme allo stato maggiore tedesco. Il progetto finale fu elaborato nel 1956, e vide anche la partecipazione dell'Italia nella formulazione dei requisiti.\nAlla fine del decennio sia la Francia che la Germania erano a buon punto nel realizzare il loro nuovo veicolo da combattimento cingolato. Nel 1960 venne completato il prototipo dell'AMX-30, dove il \"30\" stava a indicare le tonnellate di peso (una denominazione mal rispettata, vista la massa di 36 tonnellate in ordine di combattimento).\nSi trattava comunque di un carro ancora estremamente leggero rispetto agli altri carri occidentali, dotato di una corazzatura utile contro i cannoni da 20\u00a0mm, ma in grande contrasto con quanto normalmente domandato per i carri, ossia resistere al proprio armamento sull'arco frontale. La discrepanza si pu\u00f2 comprendere oggi se si considera che, a quei tempi il problema era diventato asimmetrico: la nuova tecnologia controcarro, che prevedeva missili e razzi HEAT capaci di perforare oltre mezzo metro di armatura d'acciaio, non era in alcun modo contrastata, n\u00e9 si conoscevano i principi, oggi comuni nella progettazione dei carri d'assalto, delle corazze distanziate, stratificate e composite, o degli \"skirts\" sistemati sui cingoli.\nPer rendere l'idea, un RPG-7 era in grado di perforare dai 250 ai 330\u00a0mm di acciaio omogeneo, 150\u00a0mm ad un metro dal punto di scoppio o 100\u00a0mm a un metro e mezzo, e un cannone da 120\u00a0mm senza rinculo poteva perforare 300\u00a0mm di corazza a oltre un metro di distanza dal punto di scoppio. Inoltre, i missili controcarro potevano distruggere facilmente uno o pi\u00f9 carri a 2 o 3\u00a0km di distanza (tanto quanto prevedeva la gittata del missile), e dunque da distanze di totale sicurezza \u2013 col solo, evidente svantaggio, di dover inquadrare il bersaglio nell'arco di non pi\u00f9 di 30 secondi dal lancio.\nIl carro di nuova generazione doveva essere sufficientemente veloce da impedire ai missili controcarro una mira sufficiente a raggiungerli e colpirli, doveva potersi eclissare dietro cortine nebbiogene, nascondersi dietro ostacoli ed evitare col semplice movimento la gran parte degli ordigni in arrivo. Si sarebbe dovuto porre l'accento sulla potenza dell'armamento, con un cannone di almeno 105\u00a0mm di calibro, e munizioni capaci di affrontare i carri armati pi\u00f9 potenti, del tipo APDS o HEAT.\nLe prove di valutazione dei due mezzi sviluppati secondo questa filosofia, il Leopard 1 di fabbricazione tedesca e l'AMX-30, vennero svolte con la supervisione dell'Esercito Italiano, e dimostrarono che il carro francese aveva una precisione di tiro leggermente superiore, ma soffriva una meccanica meno affidabile. Poich\u00e9 i progetti erano entrambi risultati soddisfacenti, entrambi entrarono in produzione.\nTecnica.\nL'AMX-30 era un mezzo potente e moderno, basso e compatto, dotato di scafo saldato e torretta fusa, con la classica disposizione con pilota in avanti, torre con 3 uomini a centro scafo, che costituiva il comparto di combattimento, e il comparto motore sul retro.\nMobilit\u00e0.\nIl carro era mosso da un motore Hispano-Suiza da 720 hp a 12 cilindri, diesel, accoppiato ad una trasmissione semiautomatica. Le sospensioni erano a barra di torsione, con ruote di media grandezza. Il rapporto tra potenza e tonnellaggio era di 20:1, quasi come nel caso del Leopard, ma l'affidabilit\u00e0 complessiva del veicolo \u00e8 stata subito in discussione, specie per la scarsa efficienza della trasmissione. La velocit\u00e0 massima era di 65\u00a0km/h, e il carro poteva attraversare specchi d'acqua di 2,2 metri di profondit\u00e0, che salivano a 4 con l'uso dello snorkel.\nArmamento e dotazioni.\nOriginariamente l'armamento non era stabilizzato e comprendeva soprattutto il cannone da 105\u00a0mm CN-105F1, con manicotto antidistorsione, capace di tirare granate HEAT, perforando con grande precisione, a fronte di un obbiettivo fermo o a media distanza, fino a 400\u00a0mm di acciaio. La riserva era di 47 proiettili, 19 dei quali in torretta per il pronto impiego.\nFu progettato per l'AMX anche un cannone M693 da 20\u00a0mm coassiale, utile per risparmiare colpi di cannone contro obiettivi leggermente protetti e poco vulnerabili alla mitragliatrice calibro 7,62\u00a0mm sulla cupola del capocarro. Il cannone aveva un munizionamento di 1050 colpi, la mitragliatrice 2050. L'alzo del cannone, fino a un massimo di circa 18 gradi, era meno della met\u00e0 di quello del cannoncino (40 gradi), che poteva cos\u00ec ingaggiare bersagli aerei lenti quali gli elicotteri e obiettivi ad alto angolo. Tutti gli armamenti erano azionabili senza esporre membri d'equipaggio all'esterno del carro.\nIl sistema di tiro era dotato di un telemetro ottico in torretta, mentre il capocarro aveva una cupola riccamente munita di 10 iposcopi, di un periscopio di puntamento e visione da 10 ingrandimenti, e di un faro a luce visibile per la ricerca notturna. Il capocarro aveva anche a disposizione un telemetro ottico, utile dunque soltanto durante il giorno, di portata utile tra i 600 e i 3500 metri. Il cannoniere usava un periscopio diurno da 8 ingrandimenti M271, sostituibile con uno notturno a 5,4 ingrandimenti, abbinato con un proiettore infrarosso PH-8B con raggio di 800 metri. Il pilota aveva a disposizione due iposcopi, abbinati a fari infrarossi frontali.\nProtezione.\nLo scafo del carro aveva una struttura di tipo convenzionale, con piastre molto inclinate. Sebbene esse non fossero pi\u00f9 spesse che nel caso del Leopard, probabilmente la loro struttura offriva maggiore protezione contro le armi di piccolo calibro\u00a0\u2013 e in ogni caso apparivano inadeguate alla minaccia dei colpi ad alta perforazione gi\u00e0 sviluppati all'epoca della progettazione.\nServizio.\nEntrato i produzione nel 1966, l'AMX-30 rimpiazz\u00f2 gli M47 in Francia e venne distribuito diffusamente all'estero, soprattutto tra i Paesi non allineati. Ciononostante, in ambito NATO si rivelava un mezzo lievemente inferiore in termini di qualit\u00e0 e resistenza sul campo rispetto al Leopard tedesco, e pertanto in Europa ebbe mercato esclusivamente in patria.\nIsraele decise di non acquistarne, a causa della scarsa protezione rispetto a mezzi statunitensi, sovietici e britannici.\nL\"Arm\u00e9e de Terre\" ebbe in dotazione 1084 carri AMX-30, la Spagna 299, la Grecia 190, l'Arabia Saudita 150, il Venezuela 84, il Cile 21, e altri mezzi vennero esportati a Cipro, nel Qatar, negli Emirati Arabi Uniti, in Argentina, in Tunisia, in Jugoslavia.\nGli aggiornamenti furono frequenti, e alcune Nazioni operarono per conto proprio.\nL'AMX-30, costruito in oltre 2000 esemplari, ha avuto un servizio lungo e intenso negli eserciti che lo hanno impiegato, ma ha visto ben pochi combattimenti reali, ma tra questi ricordiamo l'esperienza francese ai tempi di \"Desert Storm\" durante la guerra del Golfo, in cui i carri del corpo di spedizione (Operazione Daguet) combatterono alcune battaglie minori come quella della conquista della base aerea di al-Salm\u0101n."}
{"id": "549714", "revid": "729019", "url": "https://it.wikipedia.org/wiki?curid=549714", "title": "AMX-32", "text": "Il carro da battaglia AMX-32 ha costituito lo sviluppo del progetto base AMX-30, con un incremento notevole in termini di corazzatura e potenza di fuoco. Venne sviluppato dall'Atelier de Costruzione de Yssi les Moulines, a differenza del caso dell'AMX-30, costruito dall'Atelier de Costruction de Roanne. Questo mezzo originariamente era equipaggiato con un cannone da 105 mm. In tale veste fu presentato nel 1979, ma ben presto venne rielaborato, non avendo certo potenzialit\u00e0 migliori dell'AMX-30, con l'incorporazione, per la prima volta per un mezzo classe 40 tonnellate, di un cannone da 120 mm, oltre che di una corazzatura migliorata. Cos\u00ec elaborato venne presentato nel 1981.\nCaratteristiche.\nStruttura e protezione.\nLa tecnica del mezzo comprende una struttura squadrata sia in torretta che nello scafo, segno che ovunque sia stato possibile, questo mezzo ha adottato una corazza composita e stratificata per meglio proteggerlo da attacchi di armi relativamente poco potenti, specie i razzi a carica cava della fanteria. Ovviamente non sono disponibili dettagli su tale livello di protezione, che poteva forse raggiungere l'equivalente di 400 mm. di acciaio su frontale di scafo e torretta contro minacce perforanti e 500-600 mm contro munizioni HEAT. Presente un'attrezzatura di protezione NBC standard, come i lanciafumogeni, impianto antincendio, e in opzione, un sistema per iniettare gasolio nel tubo discarico per la creazione di cortine fumogene\nPotenza di fuoco.\nL'armamento \u00e8 costituito da un cannone da 120 mm ad anima liscia sviluppato dall'EFAB di Bourges, un cannone da 20 mm M693 con 480 colpi (elevabile a 40\u00b0) e una mitragliatrice da 7,5/7,62 sulla cupola del capocarro. La canna del cannone \u00e8 molto lunga, dotata di manicotto anti-distorsione e di stabilizzatore. Tra i proiettili in dotazione possiamo trovare munizioni APDSFS in tungsteno con una velocit\u00e0 alla volata di 1630 m/s e con capacit\u00e0 di perforazione di circa 500 mm di acciaio omogeneo ad una distanza di 2 km. All'interno del mezzo sono 17 i proiettili stivati nella parte posteriore della torretta e 21 quelli nella parte anteriore dello scafo. Questo aumenta i rischi di esplosione in caso di colpi ricevuti. Il sistema di tiro lCOTAC \u00e8 dotato di computer, telemetro laser e visore LLTV con camera DI TV 13 a destra del cannone. Il capocarro pu\u00f2 utilizzare una cupola pi\u00f9 bassa di quella presente sull'AMX-30, ma tuttavia risulta dotata di un periscopio moderno stabilizzato, con ingrandimenti da 2 a 8 volte. Il puntatore ha a disposizione un periscopio con telemetro laser a 10 ingrandimenti. Completano la dotazione 6 lanciagranate nebbiogene in gruppi di 3 per lato.\nMobilit\u00e0.\nIl motore e le sospensioni sono derivate da quelle dell'AMX-30. Il motore risulta essere il canonico Hispano Suiza HS\u2013111 da 12 cilindri diesel in grado di sviluppare 720\u00a0cavalli e le sospensioni sono composte da 5 ruote per cingolo anche se risultano essere pi\u00f9 robuste di quelle del carro da cui derivano.\nL'aumento di corazzatura ed il mantenimento dello stesso propulsore ha portato ad un peggioramento del rapporto potenza peso. Per ovviare a questo inconveniente fu resa disponibile una versione sovralimentata (turbodiesel) da 880\u00a0cavalli in modo da ripristinare, a scapito dei consumi, il precedente rapporto potenza-peso.\nEsportazione.\nNonostante le migliorie della dotazione di armi, corazze (dopo il primo prototipo) e sistemi di tiro, l'AMX-32 non ha avuto successo commerciale sperato. Il carro armato era economico e leggero rispetto ad altri veicoli, ma ufficialmente \u00e8 stata considerata causa di insuccesso la minore mobilit\u00e0 rispetto a quella dell'AMX-30. L'assenza di un cliente di lancio nazionale, sicuramente ha influito sulle sorti del programma, che rimase fermo alla produzione di due soli prototipi"}
{"id": "549719", "revid": "330019", "url": "https://it.wikipedia.org/wiki?curid=549719", "title": "Fra Mauro", "text": "Biografia.\nLa data e il luogo di nascita di Fra Mauro non sono noti. Un suo prolungato e profondo rapporto con Venezia \u00e8 attestato da una medaglia celebrativa coniata poco dopo la sua morte, sulla quale si legge l'iscrizione \"Frater Maurus S. Michaelis Muranensis de Venetiis ordinis Camaldulensis cosmographus incomparabilis\". Un documento del 1409 fa riferimento a un certo \"frater Maurus de Venetiis\", ma l'identificazione \u00e8 dubbia.\nFu attivo tra il 1430 circa e il 1459/1464 circa. La prima data certa \u00e8 il 1433, anno in cui egli \u00e8 nominato in un capitolare dell'ordine. Per qualche tempo fu in Istria, nel monastero di San Michele di Leme e nel comune di San Lorenzo del Pasenatico, dove disegn\u00f2 una mappa dei possedimenti dell'ordine in quella localit\u00e0, perduta nel XVIII secolo ma conservata in una copia a stampa. Nel 1444 si trovava certamente a Venezia, poich\u00e9 fece parte di una commissione nominata dai Savi alle Acque per la deviazione del fiume Brenta.\nUn registro del monastero di San Michele lo indica, nell'anno 1448, intento a \"formar mappamondi\", e l'attivit\u00e0 cartografica dovette per lui essere senza dubbio prevalente, quanto meno nell'ultima parte della sua vita. La sua morte avvenne non pi\u00f9 tardi del 20 ottobre 1459.\nIl Mappamondo di Fra Mauro.\nIl mappamondo di Fra Mauro, disegnato intorno al 1450, riflette la visione del mondo che a met\u00e0 del Quattrocento si andava delineando in uno dei centri commerciali e culturali pi\u00f9 fiorenti d\u2019Europa: la Repubblica di Venezia. Celebrato da Giovanni Battista Ramusio (1485-1557) come uno dei \u201cmiracoli di Venezia\u201d, \u00e8 una tra le opere cosmografiche pi\u00f9 importanti di tutti i tempi. Fu disegnato intorno al 1450 nel monastero di San Michele in Isola, dove rimase per pi\u00f9 di tre secoli, prima esposto nella chiesa, poi nella biblioteca del monastero, fino all\u2019et\u00e0 napoleonica. Nel 1810, con la soppressione degli ordini religiosi, fu trasferito a Venezia, prima nella Biblioteca di San Marco, poi a Palazzo Ducale, infine di nuovo nella Biblioteca Nazionale Marciana, dove attualmente \u00e8 conservato.\nDisegnato all\u2019interno di un cerchio di 196 cm di diametro, a sua volta inscritto in una cornice quadrata di 223 centimetri per lato, il mappamondo integra la \"Geografia\" di Tolomeo e le carte marine. Comprende migliaia di iscrizioni e centinaia di immagini. Le iscrizioni derivano da fonti scritte e orali che includono autori antichi come Tolomeo (ca. 100-ca. 178) e Plinio (ca. 23-79), autori medievali come Campano da Novara (ca. 1210-1296), Alberto Magno (ca. 1193-1280) e Tommaso d\u2019Aquino (ca. 1225-1274), viaggiatori del secolo precedente come Marco Polo (1254-ca. 1324) e Odorico da Pordenone (ca. 1280-1331), viaggiatori contemporanei come Niccol\u00f2 de\u2019 Conti (ca. 1395-1469) e Pietro Querini (ca. 1402-ca. 1448), monaci etiopi di passaggio a Venezia, e altre testimonianze anonime che fornirono a Mauro informazioni preziose sulle principali rotte commerciali dell\u2019Oceano Indiano e sulle prime navigazioni dei Portoghesi nell\u2019Oceano Atlantico. La appa \u00e8 corredata da un ricchissimo iconografico: citt\u00e0, castelli, templi, monumenti funebri, strade, confini, navi e naufragi, tre rappresentazioni del mondo celeste e uno splendido paradiso terrestre miniato da Leonardo Bellini (attivo ca. 1443-1490).\nTributi.\nIl cratere Fra Mauro e l'associata Formazione Fra Mauro sulla Luna prendono nome da lui. Questi siti furono visitati dagli astronauti dell'Apollo 14. La visita del cratere era gi\u00e0 un obiettivo della missione Apollo 13, ma il noto incidente ne imped\u00ec il compimento."}
{"id": "549720", "revid": "106271", "url": "https://it.wikipedia.org/wiki?curid=549720", "title": "Forma sonata", "text": ""}
{"id": "549722", "revid": "93674524", "url": "https://it.wikipedia.org/wiki?curid=549722", "title": "Direttrice", "text": "In geometria descrittiva, la direttrice \u00e8 una curva utilizzata per la costruzione geometrica di altre curve e superfici; la definizione esatta varia a seconda del tipo di costruzione utilizzato.\nDirettrice e sezioni coniche.\nLa direttrice pi\u00f9 nota interviene nella costruzione delle sezioni coniche. Queste curve possono venire definite come il luogo dei punti per cui il rapporto tra la distanza da un punto fissato (fuoco) e la distanza da una retta detta direttrice assume un valore costante, detto eccentricit\u00e0. Il valore dell'eccentricit\u00e0 formula_1 caratterizza la sezione conica, secondo il seguente schema:\nDerivazione dell'equazione canonica delle sezioni coniche.\nFissato il fuoco formula_2 e la direttrice generica formula_3, la sezione conica \u00e8 definita come il luogo dei punti formula_4 per cui vale:\ndove formula_6 e formula_7 rappresentano rispettivamente la distanza di formula_8 dal fuoco e dalla direttrice. Utilizzando le note formule della geometria analitica per la distanza di un punto si ottiene:\nElevando al quadrato l'equazione sopra, semplificando e raccogliendo i termini comuni alle potenze di formula_10 e formula_11 si ottiene:\nformula_12.\nI coefficienti possono essere poi rinominati per scrivere l\"'equazione generale delle coniche\":\nLa tipologia della sezione conica \u00e8 determinata dalla forma quadratica associata ai termini di secondo grado dell'equazione.\nIl discriminante della forma quadratica \u00e8 formula_14, e si ha che:\nDirettrice e superfici rigate.\nUna retta che si muove lungo una curva data genera una superficie rigata; la curva di partenza viene definita direttrice o \"curva base\"; la superficie \u00e8 parametrizzabile come:\ndove formula_21, formula_22 sono i parametri reali, formula_23, formula_24, formula_25 sono funzioni a valori vettoriali. La direttrice \u00e8 la curva descritta da formula_26.\nSe la direttrice \u00e8 una curva chiusa e la retta ha direzione invertita dopo aver percorso un circuito intero, allora la superficie \u00e8 non orientabile. "}
{"id": "549723", "revid": "767487", "url": "https://it.wikipedia.org/wiki?curid=549723", "title": "The Haunted", "text": "Gli Haunted sono un gruppo svedese death metal nato dalle ceneri degli At the Gates, dato che fu formato dai fratelli Anders e Jonas Bj\u00f6rler che ricoprono, rispettivamente, il ruolo di chitarrista e bassista. Il loro stile non pu\u00f2 essere inquadrato solamente nel death metal dato che presenta anche cenni evidenti di post-thrash metal e metalcore (inteso nell'accezione originale del termine), tuttavia talvolta ripropongono le sonorit\u00e0 tipiche degli At the Gates.\nStoria.\nIl primo disco del gruppo fu pubblicato nel 1998, e fu intitolato semplicemente \"The Haunted\", che prese le distanza dal tipico sound degli At the Gates proponendo un'originale e furiosa miscela metalcore; come cantante fu arruolato Peter Dolving che lasci\u00f2 la band dopo poco tempo per essere sostituito da Marco Aro. Questi cant\u00f2 nei due successivi album del gruppo \"The Haunted Made Me Do It\" e \"One Kill Wonder\" che portarono la band sui pi\u00f9 classici territori del thrash metal.\nDolving ritorn\u00f2 nella band nel 2003, con cui ha registrato gli ultimi 4 dischi. Il primo di questi, \"rEVOLVEr\", segna una certa evoluzione stilistica degli Haunted e raccolse i favori della critica, il successivo \"The Dead Eye\" \u00e8 ancora pi\u00f9 sperimentale e caratterizzato da sonorit\u00e0 meno pesanti e veloci, mentre \"Versus\" segna un ritorno a sonorit\u00e0 pi\u00f9 aggressive.\nRecentemente la band ha pubblicato un CD/DVD live intitolato \"Road Kill\".\nNel 2011 \u00e8 stato pubblicato l'album successivo, del quale il gruppo si \u00e8 dichiarato soddisfatto: \"E cos\u00ec, abbiamo terminato il lavoro. L'album si intitoler\u00e0 \"Unseen\" e sar\u00e0 nei negozi a partire da marzo 2011. Abbiamo trascorso un mese e mezzo con Tue Madsen che ha tirato fuori da ognuno di noi il meglio e che ha fatto un incredibile lavoro di mixaggio.\"\nIl 29 febbraio 2012 Peter Dolving lascia di nuovo la band. Il 16 ottobre seguente lo seguono altri due membri della band, ovvero il chitarrista Anders Bj\u00f6rler ed il batterista Per M\u00f6ller Jensen. Il futuro della band sembra questo punto in forte dubbio.\nSusseguentemente, Jonas Bjorler annuncia sulla pagina ufficiale Facebook del gruppo di essere ancora fortemente coinvolto e parte del progetto assieme a Patrick Jensen, ma che la dipartita di ben tre membri rende precario il futuro dei The Haunted, di fatto mettendo in stallo l'attivit\u00e0 della band.\nNel giugno 2013, attraverso un video diffuso sul canale YouTube ufficiale della band, i The Haunted annunciano l'ingresso di tre nuovi musicisti, due dei quali ex membri del gruppo (il batterista Adrian Erlandsson ed il cantante Marco Aro) oltre al chitarrista solista Ola Englund. L'anno successivo esce \"Exit Wounds\", mentre nel 2017 esce \"Strength in Numbers\"."}
{"id": "549724", "revid": "287204", "url": "https://it.wikipedia.org/wiki?curid=549724", "title": "Frederique Bangue", "text": ""}
{"id": "549725", "revid": "77358", "url": "https://it.wikipedia.org/wiki?curid=549725", "title": "Il Metodo di Monge", "text": ""}
{"id": "549729", "revid": "120082678", "url": "https://it.wikipedia.org/wiki?curid=549729", "title": "Peter Caruana", "text": "Nato il 15 ottobre 1956 a Gibilterra venne educato alla Christian Brothers School di Gibilterra, andando poi a studiare in Inghilterra alla Grace Dieu Manor e al Ratcliffe College di Leicester. Studi\u00f2 infine a Londra al Queen Mary College e all'Universit\u00e0 di Londra, dove si laure\u00f2, e frequent\u00f2 il Council of Legal Education di Londra.\nDal 1979 al 1990 \u00e8 stato professionista in diritto aziendale a Gibilterra, e dal 1990 al 1995 specialista in diritto navale e commerciale. Nel 1998 viene nominato avvocato della regina per Gibilterra.\nLa carriera politica.\nDal 1990 \u00e8 membro del Partito Socialdemocratico di Gibilterra, partito di cui \u00e8 diventato leader nel febbraio 1991. Nel maggio 1991 entra nel Parlamento di Gibilterra e nel gennaio 1992 diventa leader dell'opposizione. Nel maggio 1996 viene eletto primo ministro di Gibilterra; \u00e8 stato rieletto una prima volta nel febbraio 2000 e ha vinto di nuovo le elezioni nel novembre 2003 e nel novembre 2007, ottenendo il suo quarto mandato consecutivo."}
{"id": "549749", "revid": "599013", "url": "https://it.wikipedia.org/wiki?curid=549749", "title": "I ragazzi venuti dal Brasile", "text": ""}
{"id": "549752", "revid": "1718925", "url": "https://it.wikipedia.org/wiki?curid=549752", "title": "Storia degli Stati Uniti d'America (periodo coloniale)", "text": "A partire dalla fine del XVI secolo, gli inglesi, i francesi, gli spagnoli, gli svedesi e gli olandesi iniziarono a colonizzare la costa atlantica dell'America del Nord. I primi tentativi inglesi, ad esempio sull'isola di Roanoke, fallirono, ma in seguito furono fondate colonie pi\u00f9 fortunate e stabili.\nI colonizzatori che si stabilirono nel Nuovo Mondo erano assai diversi tra loro, sia dal punto di vista sociale che da quello etnico e religioso. Gli olandesi dei Nuovi Paesi Bassi, i quaccheri della Pennsylvania, i puritani della Nuova Inghilterra, i cercatori d'oro di Jamestown ed i forzati della Georgia: ognuno arriv\u00f2 in America per motivi assai differenti e le colonie che fondarono furono, di conseguenza, molto diverse sotto il profilo sociale, religioso, politico e delle strutture economiche.\nGli storici, in genere, dividono le terre che diverranno in seguito la parte orientale degli Stati Uniti, in quattro regioni. Da nord a sud: la Nuova Inghilterra, le Colonie Centrali, le Colonie sulla Baia di Chesapeake e le Colonie del Sud. Diversi studiosi aggiungono una quinta regione, la frontiera, che ebbe certe caratteristiche peculiari.\nLe colonie della Nuova Francia (pi\u00f9 tardi sotto la dominazione britannica, denominate Qu\u00e9bec) e la Florida spagnola confinavano con le regioni sopra descritte, ma per lungo tempo si svilupparono in maniera del tutto indipendente.\nAntefatti delle esplorazioni e della colonizzazione.\nDurante il XV e il XVI secolo, l'Europa entr\u00f2 in una notevole fase di sviluppo, che incoraggi\u00f2 le esplorazioni e la nascita di nuove colonie. Una ripresa degli studi classici ravviv\u00f2 l'interesse per la geografia e l'interesse per il mondo. Nel contempo, lo sviluppo nelle tecniche della navigazione rese possibile affrontare le immensit\u00e0 oceaniche.\nLe nazioni europee che pi\u00f9 si dedicarono alla colonizzazione erano quelle in cui si stavano sviluppando innovazioni nella costruzione delle navi e nelle tecniche di navigazione e che avevano una popolazione in crescita disposta a, e capace di, emigrare e stabilirsi in terre straniere. Gli spagnoli e i portoghesi, nel corso della Reconquista, avevano acquisito un'esperienza plurisecolare di conquista e colonizzazione; essa, insieme alle nuove tecniche di navigazione con navi oceaniche (sviluppate principalmente in Italia) forn\u00ec gli strumenti, le capacit\u00e0 e il desiderio di colonizzare il Nuovo Mondo. La Reconquista ebbe termine nel 1492, lo stesso anno in cui inizi\u00f2 la colonizzazione dell'America. Fu solo pi\u00f9 tardi che gli inglesi, i francesi e gli olandesi avviarono la creazione di colonie in America. Essi erano in grado di costruire navi oceaniche, ma, a differenza della Spagna, non avevano un'esperienza cos\u00ec significativa di colonizzazione in terre straniere, anche se la conquista e la colonizzazione inglese di parte dell'Irlanda ebbe un ruolo rilevante nello sviluppo successivo di iniziative in tal senso su scala pi\u00f9 vasta.\nA partire dal XVI secolo, i sovrani delle nuove monarchie nazionali, nel progressivo consolidamento dei loro regni, raggiunsero il livello di risorse e di potere centralizzato necessario ad avviare tentativi sistematici di colonizzazione. Tuttavia non tutte queste iniziative furono intraprese dai governi centrali. Un ruolo cruciale nell'esplorazione fu svolto da compagnie commerciali privilegiate e da societ\u00e0 private. L'esperienza della Spagna durante la Reconquista fece s\u00ec che la sua colonizzazione in America fosse caratterizzata da controllo governativo centralizzato, conquista militare e sforzo religioso missionario. Invece i paesi dell'Europa nordoccidentale furono influenzati dallo sviluppo delle prime forme di capitalismo (mercantilismo), che risalivano a organizzazioni come la Lega anseatica, e questo fece s\u00ec che le loro iniziative di colonizzazione in America fossero caratterizzate da investimento mercantile e minor controllo governativo.\nInoltre, via via che l'economia europea rifioriva, divenne chiaro che il primo paese che avesse scoperto una via commerciale diretta verso le \"Indie\" ne avrebbe tratto immensi vantaggi. Fu in quest'atmosfera che Cristoforo Colombo part\u00ec dalla Spagna per il suo famoso viaggio verso ovest. Egli mirava a raggiungere l'Asia, ma le terre a cui giunse, come poi si scopr\u00ec, appartenevano a un continente del tutto diverso. La Spagna e il Portogallo rapidamente organizzarono una decisa opera di colonizzazione e conquista, e nel giro di pochi decenni si divisero con profitto l'America Meridionale e Centrale e i Caraibi.\nNel XVI e nel XVII secolo sorse una nuova generazione di potenze coloniali: Inghilterra, Francia e Paesi Bassi. Le regioni che oggi costituiscono gli Stati Uniti orientali apparivano a queste nuove potenze un luogo attraente per stabilirvi colonie. Nonostante la loro relativa vicinanza all'Europa, queste regioni avevano suscitato scarso interesse in Spagna e Portogallo, anche se entrambi questi paesi avevano esplorato la costa e compiuto diversi tentativi di stabilire avamposti nel tratto settentrionale, dalla baia di Chesapeake a Terranova. Il loro insuccesso nel creare colonie a nord della Florida spagnola diede la possibilit\u00e0 di farlo ai paesi dell'Europa nordoccidentale. Un ostacolo rilevante per la fondazione di colonie in queste zone erano i nativi americani, la cui presenza sul territorio richiedeva agli europei la conquista militare per poter stabilire insediamenti che non fossero piccoli e temporanei. Durante il XV e il XVI secolo le malattie epidemiche decimarono le popolazioni locali, rendendo pi\u00f9 facile la colonizzazione europea su vasta scala.\nPer varie ragioni, fu solo all'inizio del XVII secolo che i tentativi degli inglesi di stabilire colonie in Nordamerica ebbero successo. In questo periodo, il proto-nazionalismo inglese e la capacit\u00e0 della nazione di affermarsi sulla scena internazionale si svilupparono in risposta alla minaccia di invasione da parte della Spagna, e furono sostenuti anche da un certo grado di militarismo protestante e di adorazione verso la regina Elisabetta I. A quell'epoca, comunque, non vi fu alcun tentativo ufficiale, da parte del governo inglese, di creare un impero coloniale. Invece, le motivazioni che spinsero alla fondazione delle diverse colonie furono variabili e disparate. Tra esse ebbero influenza considerazioni pratiche come la volont\u00e0 di sviluppare nuove attivit\u00e0 imprenditoriali, la sovrappopolazione, il desiderio di libert\u00e0 religiosa.\nPrimi tentativi di colonizzazione.\nNegli ultimi decenni del XVI secolo, gli inglesi tentarono pi\u00f9 volte, ma senza riuscirvi, di stabilire colonie sulla costa orientale degli attuali Stati Uniti, nella regione che chiamarono \"Virginia\" in onore di Elisabetta I, la \"regina vergine\". Uno di quelli che pi\u00f9 si avvicinarono al successo fu la \"colonia perduta di Roanoke\", creata nel 1587 su un'isola costiera in quella che oggi \u00e8 la Carolina del Nord (allora parte della Virginia). La spedizione fu finanziata da Walter Raleigh, e John White ne fu il governatore. A causa della situazione in Inghilterra (che in quel momento doveva fronteggiare la minaccia di un'invasione da parte della Spagna), per tre anni non fu possibile inviare rifornimenti alla colonia. Una spedizione del 1590 trov\u00f2 solo un villaggio abbandonato. Anche se precedenti tentativi di colonizzare la zona avevano provocato scontri con i nativi americani che vivevano nelle vicinanze, sull'isola non si trovarono segni di lotta.\nNel 1607 la Compagnia della Virginia di Plymouth fond\u00f2 la colonia di Popham alla foce del fiume Kennebec, nell'attuale Maine. Nello stesso anno la Compagnia di Londra fond\u00f2 quella di Jamestown, nell'attuale Virginia. La colonia di Popham fu abbandonata dopo un solo anno; la Compagnia di Plymouth perse cos\u00ec la sua ragione di essere, e nel 1607, con una modifica dello statuto della colonia della Virginia, la Compagnia di Londra ottenne diritti esclusivi sulla maggior parte dei territori costieri che in precedenza erano in comune.\nColonie della regione di Chesapeake.\nJamestown.\nLa prima colonia inglese che sopravvisse e si svilupp\u00f2 fu quella di Jamestown (cos\u00ec chiamata in onore di re Giacomo (\"James\") I, da poco asceso al trono), che fu fondata nel 1607 lungo un piccolo fiume vicino alla baia di Chesapeake. L'impresa era stata finanziata e organizzata dalla Compagnia della Virginia di Londra, una societ\u00e0 per azioni che sperava di scoprire giacimenti d'oro, cos\u00ec come avevano fatto i \"conquistadores\" spagnoli. La baia di Chesapeake era stata scoperta dallo spagnolo Lucas V\u00e1zquez de Ayll\u00f3n, che circa ottant'anni prima nella stessa zona aveva fondato la colonia di San Miguel de Guadalupe, estintasi per\u00f2 poco dopo.\nLa colonia di Jamestown and\u00f2 vicino all'autodistruzione. Poich\u00e9 aveva l'obiettivo di scoprire e sfruttare giacimenti di metalli preziosi, la Compagnia della Virginia vi invi\u00f2 gioiellieri, orafi, aristocratici, ma nemmeno un agricoltore. Come la Compagnia si aspettava da loro, i coloni si dedicarono alla ricerca dell'oro, contando di ottenere cibo mediante il commercio con gli indiani Powhatan, che abitavano la regione. Inizialmente l'insediamento inglese non fu n\u00e9 redditizio n\u00e9 socialmente stabile, poich\u00e9 i coloni si sentivano scarsamente legati alla comunit\u00e0, e ricercavano solo l'arricchimento personale. La fragilit\u00e0 della comunit\u00e0 fu accentuata dal fatto che tutti i primi coloni, e molti di quelli che giunsero in seguito, erano uomini (le prime donne arrivarono nel 1619); senza donne o bambini, i coloni avevano ben pochi incentivi a proteggere il loro insediamento o a lavorare per la sua crescita a lungo termine.\nLe indagini archeologiche indicano che la regione in quel periodo fu colpita dalla pi\u00f9 forte siccit\u00e0 che si fosse verificata nell'arco di secoli. In questa situazione, gli indiani erano assai riluttanti a cedere il loro mais, e per i coloni divenne molto difficile procurarsi il cibo. Solo un terzo di loro sopravvisse al primo inverno, che chiamarono \"il tempo della fame\", e sembra che alcuni si ridussero al cannibalismo. Tuttavia la colonia sopravvisse, in gran parte grazie all'azione di John Smith. Enigmatico personaggio, Smith fece di s\u00e9 stesso il benevolo, ma inflessibile, autocrate della colonia. Il suo motto era \"niente lavoro, niente cibo\", e il suo rigido atteggiamento militaresco riusc\u00ec a portare la disciplina tra i riottosi coloni. Egli li mise al lavoro, e divenne amico di Pocahontas, figlia del capo Powhatan, che forn\u00ec alla colonia una quantit\u00e0 di cibo aggiuntiva.\nLa colonia era sopravvissuta, ma non era ancora divenuta profittevole. L'oro non fu mai trovato. Infine, nel 1612, John Rolfe scopr\u00ec che la coltivazione del tabacco poteva essere redditizia. I coloni la appresero dagli indiani, che la praticavano estesamente. Piccole quantit\u00e0 di tabacco venivano gi\u00e0 esportate in Europa, e il fumo si stava diffondendo, accrescendone la domanda e il valore di mercato. Nel primo anno l'esportazione di tabacco procur\u00f2 un guadagno favoloso alla Compagnia; nel secondo il guadagno fu minore, ma pur sempre straordinario. In breve tempo l'economia della Virginia divenne quasi completamente basata sul tabacco, che continu\u00f2 a essere il suo fondamento per due secoli. La scarsit\u00e0 di moneta circolante e la diffusione generalizzata del tabacco fece s\u00ec che esso fosse utilizzato come mezzo di pagamento fino al XVIII secolo inoltrato.\nLe piantagioni.\nLa coltivazione del tabacco era un'attivit\u00e0 ad alta intensit\u00e0 di lavoro, e in questa regione l'agricoltura di piantagione si svilupp\u00f2 presto. Dapprima i proprietari impiegarono servi a contratto, che, per pagare il costo del viaggio verso l'America, si impegnavano a lavorare nelle piantagioni per alcuni anni. Alcuni dei servi erano africani, e come tutti gli altri, diventavano liberi alla scadenza del contratto, ma la maggior parte veniva dall'Inghilterra.\nNel XVII secolo la popolazione inglese ebbe una crescita considerevole, accompagnata da un grande sconvolgimento sociale. Molti proprietari terrieri si riappropriavano delle loro terre per sfruttarle direttamente, scacciandone i contadini che le lavoravano in base a un tipo di rapporto risalente al Medioevo.\nLa disoccupazione e il vagabondaggio aumentarono in modo consistente. Molti contadini, senza pi\u00f9 casa n\u00e9 mezzi di sostentamento, emigrarono in America. Anche la guerra civile inglese spinse un gran numero di persone, sia poveri che ricchi, ad emigrare; essi si diressero specialmente in Virginia, dove il governo realista accoglieva con favore gli oppositori del Protettorato di Oliver Cromwell. Coloro che fuggivano dal fondamentalismo religioso del nuovo Stato inglese tendevano a trasferirsi in Virginia e nei Caraibi, piuttosto che nella Nuova Inghilterra puritana.\nNel corso del XVII secolo la disponibilit\u00e0 di terre e manodopera si concentr\u00f2 progressivamente nelle mani dei piantatori pi\u00f9 ricchi, e questo, insieme all'instabilit\u00e0 dei prezzi del tabacco e alle tasse crescenti, rese pi\u00f9 difficile ai meno ricchi acquistare abbastanza terra per essere autosufficienti. In mancanza di alternative, molti servi dovettero rinnovare il loro contratto per periodi sempre pi\u00f9 lunghi; di conseguenza si form\u00f2 un'ampia classe di poveri scontenti. Nel 1676 scoppi\u00f2 una rivolta detta \"Bacon's Rebellion\", dal nome del suo capo Nathaniel Bacon. Le cause erano molteplici, ma la rabbia delle classi inferiori era una delle pi\u00f9 importanti. I ribelli assunsero il controllo della colonia e lo tennero per diversi mesi, fino a quando furono sconfitti da una forza navale inviata dall'Inghilterra. Dopo la Ribellione di Bacon l'impiego di schiavi africani aument\u00f2 considerevolmente, in parte per il timore dei proprietari per un'altra rivolta, ma anche per la maggiore disponibilit\u00e0 di schiavi che si verific\u00f2 verso la fine del secolo. In precedenza, gli schiavi africani erano venduti in prevalenza nei Caraibi, dove erano molto utilizzati nelle piantagioni di canna da zucchero, mentre in Virginia erano rari e costosi. Ma dopo le guerre anglo-olandesi degli anni settanta e ottanta l'Inghilterra ottenne il controllo della tratta degli schiavi e ne aument\u00f2 il volume. Alla fine del XVII secolo gli schiavi africani stavano rapidamente sostituendo i servi a contratto inglesi come principale forma di manodopera utilizzata in Virginia.\nStruttura sociale.\nIn quanto produttrici di colture destinate alla vendita, piuttosto che all'autoconsumo, le piantagioni dipendevano molto dal commercio. Senza la capacit\u00e0 di costruire strade, e avendo bisogno di acqua per l'irrigazione, i piantatori erano costretti a stabilirsi lungo i corsi d'acqua; ma, poich\u00e9 la regione era ricca di fiumi e torrenti, le piantagioni potevano espandersi in buona parte del territorio. I lavoratori di solito non avevano famiglia, e le varie piantagioni erano distanti l'una dall'altra. Inoltre la societ\u00e0 virginiana era prevalentemente laica: la redditizia coltivazione del tabacco attraeva specialmente uomini non sposati in cerca di guadagno; persone, quindi, poco sensibili al richiamo della religione. I sacerdoti erano pochi, e c'erano poche chiese che potessero servire da centri di aggregazione sociale e religiosa. Per questi motivi, i cittadini comuni avevano scarse possibilit\u00e0 di interazione sociale, a differenza di quanto succedeva nella Nuova Inghilterra dove i legami sociali erano molto pi\u00f9 intensi e complessi.\nL'assemblea coloniale che aveva governato la colonia dalla sua fondazione fu sciolta, ma fu ricostituita nel 1630. Essa condivideva il potere con un governatore nominato dal re d'Inghilterra. A livello locale il potere era esercitato da tribunali di contea, anch'essi non eletti.\nLa Nuova Inghilterra.\nDopo la Virginia, fu la Nuova Inghilterra la regione nella quale successivamente si insediarono colonie inglesi. A differenza di quelle della Virginia, queste furono fondate per iniziativa di due gruppi di dissidenti religiosi, i Padri Pellegrini e i Puritani, alla ricerca di un luogo dove poter professare liberamente la loro fede. Entrambi chiedevano una pi\u00f9 profonda riforma della Chiesa e l'eliminazione dei residui elementi di cattolicesimo rimasti nella Chiesa d'Inghilterra. Ma, mentre i Padri Pellegrini desideravano lasciarla, i Puritani volevano riformarla creando nel Nuovo Mondo una nuova societ\u00e0 che costituisse l'esempio di una comunit\u00e0 santa.\nI Padri Pellegrini.\nIl primo di questi gruppi era formato da dissidenti religiosi inglesi che si erano trasferiti nei Paesi Bassi, ma non erano soddisfatti di questa sistemazione per le cattive condizioni economiche in cui si trovavano e per l'influenza della societ\u00e0 olandese sulla loro comunit\u00e0. Dovevano anche fronteggiare la scarsa simpatia del governo olandese, all'epoca alleato con l'Inghilterra. Essi allora si unirono ad altri correligionari che erano rimasti in Inghilterra e decisero di lasciare l'Europa per l'America, prendendo il nome di Padri Pellegrini.\nPartirono dunque per l'America sul Mayflower, con l'obiettivo di sbarcare nella Virginia settentrionale (all'incirca nella regione dell'odierna New York). Spinti fuori rotta, giunsero invece nell'attuale Massachusetts, e sbarcarono a Capo Cod. Prima dello sbarco, stesero il \"Patto del Mayflower\" (\"Mayflower Compact\") con il quale si diedero ampi poteri di autogoverno. In seguito si trasferirono sulla terraferma e fondarono la colonia di Plymouth il 21 dicembre 1620. Come per i primi coloni di Jamestown, anche per i Padri Pellegrini il primo inverno fu molto difficile; erano arrivati troppo tardi per poter avviare coltivazioni, e molti di loro morirono di fame, compreso il loro capo, John Carver, che fu poi sostituito da William Bradford. Nel corso del 1621 i coloni ottennero l'aiuto di alcuni nativi americani che avevano gi\u00e0 avuto contatti con europei; con l'autunno venne un abbondante raccolto, e i coloni celebrarono il primo Giorno del ringraziamento.\nI puritani.\nUn secondo gruppo fond\u00f2 la colonia di Massachusetts Bay nel 1629: erano i puritani, che desideravano riformare la Chiesa d'Inghilterra creando nel Nuovo Mondo una nuova chiesa pura. La spedizione, organizzata dalla Compagnia della Baia del Massachusetts, consisteva di 400 coloni; nei due anni successivi ne arrivarono altri 2000, in ci\u00f2 che \u00e8 nota come la \"Grande Migrazione\". Nel Nuovo Mondo i puritani crearono una cultura profondamente religiosa, socialmente compatta e politicamente innovativa, le cui caratteristiche sono ancora presenti negli Stati Uniti d'oggi.\nPrima di abbattere la monarchia in Inghilterra nel 1649, i puritani vennero in America alla ricerca della libert\u00e0 religiosa. Essi speravano che questa nuova terra servisse da \"nazione redentrice\". Anche se fuggivano la repressione cui erano soggetti in Inghilterra, la nuova societ\u00e0 che volevano costruire non ammetteva la tolleranza religiosa. La societ\u00e0 ideale, per i puritani, era una \"nazione di santi\" o la \"citt\u00e0 posta sopra un monte\", per usare un'espressione del loro ideologo John Winthrop, una comunit\u00e0 intensamente religiosa, retta e virtuosa, che potesse servire da esempio per l'Europa e stimolare la conversione al puritanesimo. Roger Williams venne nel Massachusetts predicando la tolleranza religiosa, la separazione tra Chiesa e Stato, e una completa rottura con la Chiesa d'Inghilterra, e di conseguenza fu bandito dalla colonia. La abbandon\u00f2 e fond\u00f2 la colonia del Rhode Island, che divenne un rifugio per coloro che lasciavano la comunit\u00e0 puritana per motivi religiosi. Un altro esempio fu Anne Hutchinson, che predicava l'antinomismo e credeva nella libert\u00e0 di pensiero e nella tolleranza religiosa, e per questo fu esiliata dai puritani.\nDal punto di vista economico la Nuova Inghilterra puritana corrispose alle aspettative dei suoi fondatori. A differenza della piantagioni della regione di Chesapeake, orientate all'esportazione dei loro prodotti, l'economia delle colonie puritane era basata sul lavoro dei singoli agricoltori, che coltivavano quanto serviva a nutrire le proprie famiglie e ad acquistare i beni che non riuscivano a produrre in proprio. Il livello di vita e di ricchezza era generalmente pi\u00f9 alto che in Virginia. Ma, d'altra parte, nella Nuova Inghilterra, i capi cittadini potevano letteralmente affittare le famiglie pi\u00f9 povere a chiunque fosse in grado di ospitarle e mantenerle in cambio del loro lavoro. Oltre all'agricoltura, assunsero grande importanza anche il commercio e le costruzioni navali, e la regione divenne un centro di smistamento per i traffici tra il sud e l'Europa.\nLe colonie centrali.\nLe colonie centrali corrispondono agli attuali stati di New York, New Jersey, Pennsylvania e Delaware, e furono caratterizzate da grande diversit\u00e0 etnica, religiosa, politica ed economica.\nI Nuovi Paesi Bassi e la Nuova Svezia.\nLe coste di questa regione furono esplorate, a partire dal 1609, da spedizioni organizzate dalla Compagnia olandese delle Indie orientali, che rivendicarono il possesso del territorio alla Repubblica delle Sette Province Unite. Gli olandesi costruirono alcuni forti lungo la costa e all'interno, che dovevano servire soprattutto come basi per il commercio di pellicce con i nativi. Nel 1624 la regione compresa tra il 38\u00ba e il 42\u00ba parallelo fu dichiarata provincia della repubblica olandese, con il nome di Nuovi Paesi Bassi. Nello stesso anno i primi coloni olandesi si stabilirono nella zona della baia di Hudson; l'anno successivo sull'isola di Manhattan fu creato l'insediamento di Nuova Amsterdam. Nella colonia, fin dall'origine, fu garantita la libert\u00e0 religiosa, sull'esempio di quanto era stato stabilito nella madrepatria.\nNel 1638 una spedizione svedese fond\u00f2 una colonia alla foce del fiume Delaware, sul luogo dell'attuale Wilmington, e negli anni successivi la zona circostante fu colonizzata da immigranti svedesi e finlandesi (Nuova Svezia). Gli olandesi, tuttavia, consideravano la zona parte della Nuovi Paesi Bassi e la occuparono nel 1655.\nLa conquista inglese.\nDopo il 1630, coloni inglesi provenienti dalla Nuova Inghilterra cominciarono a stabilirsi nella parte settentrionale dei Nuovi Paesi Bassi, senza che gli olandesi fossero in grado di opporsi. Nel 1664 una flotta inglese occup\u00f2 senza resistenza Nuova Amsterdam; la citt\u00e0 fu ricatturata dagli olandesi nel 1673, ma in seguito alla loro sconfitta nella terza guerra anglo-olandese, la regione pass\u00f2 definitivamente sotto il dominio inglese e fu assegnata a Giacomo, duca di York (fratello del re Carlo II e, dal 1685, a sua volta re); fu allora che la citt\u00e0 di Nuova Amsterdam ricevette il nome di New York. Lo spirito di tolleranza religiosa e culturale fu tuttavia preservato, e questo ebbe un'importante influenza sullo sviluppo successivo della vita culturale e politica americana.\nLa regione di New York fu retta da un governatore nominato dal re d'Inghilterra, e da un'assemblea provinciale eletta dai proprietari terrieri. Il governatore doveva applicare le istruzioni impartite dal re, ma in pratica era spesso costretto a negoziare con l'assemblea.\nLa parte corrispondente all'attuale New Jersey fu divisa tra Sir George Carteret e Lord Berkeley di Stratton. Quest'ultimo, nel 1673, cedette la sua parte a coloni quaccheri. Ma nel 1702 le due regioni furono riunite e poste sotto il controllo diretto della corona.\nNel 1681 Carlo II assegn\u00f2 a William Penn il territorio compreso tra il 39\u00ba e il 42\u00ba parallelo e delimitato a est dal fiume Delaware. Questa regione ricevette il nome di Pennsylvania; anch'essa ebbe un'assemblea elettiva e fu caratterizzata da ampia libert\u00e0 religiosa: vi si stabilirono gruppi di quaccheri gallesi, presbiteriani scozzesi, mennoniti tedeschi e cattolici irlandesi. La colonia fu prospera fin dalle origini; la sua citt\u00e0 principale, Filadelfia, crebbe rapidamente e divenne la pi\u00f9 importante delle colonie inglesi. Nel 1682 Penn ottenne anche il governo delle tre contee della colonia del Delaware, anch'esse abitate da quaccheri; queste furono per\u00f2 separate dalla Pennsylvania nel 1704.\nIl Sud inferiore.\nCom'era inteso in epoca coloniale, il Sud comprendeva le colonie di piantagione della regione di Chesapeake (Virginia, Maryland, e, secondo alcuni, anche il Delaware) e il \"Sud inferiore\" (la provincia della Carolina, che poi si divise in Carolina del Nord e Carolina del Sud, e la Georgia). Dopo il 1763, anche la Florida pass\u00f2 in mani inglesi.\nLe Caroline.\nLa prima colonia inglese a sud della Virginia fu la Provincia della Carolina. Il primo tentativo di fondarla fu organizzato per iniziativa di un gruppo di nobili e uomini politici inglesi, che ottennero dalla corona una concessione per le Caroline nel 1663, con la speranza che una nuova colonia nel sud si rivelasse redditizia come quella di Jamestown. Ma esso fall\u00ec, e i primi coloni si stabilirono nella regione solo nel 1670, quando una spedizione guidata da John West cre\u00f2 un nuovo insediamento che \u00e8 all'origine dell'attuale citt\u00e0 di Charleston (gi\u00e0 Charles Town, dal nome del re Carlo II). I primi coloni avviarono un redditizio commercio di viveri, pelli di cervo e prigionieri indiani con le isole dei Caraibi. Essi provenivano principalmente dalla colonia inglese di Barbados e portarono con loro un certo numero di schiavi africani (Barbados, isola su cui prosperavano le piantagioni di canna da zucchero, fu una delle prime colonie inglesi ad utilizzare sistematicamente schiavi africani). La coltivazione del riso fu importata dall'Africa occidentale negli ultimi anni del secolo. In tutto il primo periodo coloniale la Carolina del Nord rest\u00f2 un territorio di frontiera.\nInizialmente la Carolina del Sud fu politicamente divisa. La sua composizione etnica comprendeva i coloni originali (un gruppo di ricchi piantatori inglesi provenienti da Barbados che utilizzavano la schiavit\u00f9), e ugonotti francesi. I continui scontri di frontiera durante le guerre di re Guglielmo e della regina Anna (le prime due delle guerre anglo-franco-indiane per il controllo dell'America settentrionale) causarono profonde divisioni economiche e politiche tra mercanti e piantatori. La guerra con gli indiani Yamasee, nel 1715, fu all'origine di un decennio di disordine politico. Alla fine del decennio successivo il governo dei proprietari privati era crollato, e nel 1729 essi rivendettero entrambe le Caroline alla corona britannica.\nLa Georgia.\nLa provincia della Georgia fu fondata da James Edward Oglethorpe (1696 \u2013 1785), militare e uomo politico inglese, come soluzione a due problemi. All'epoca (inizio del XVIII secolo) i rapporti tra Gran Bretagna e Spagna erano cattivi ed i britannici consideravano la presenza spagnola in Florida come una minaccia per le Caroline. Oglethorpe propose di fondare una colonia nella regione contesa fra spagnoli e britannici e di popolarla con debitori insolventi, che normalmente in Gran Bretagna sarebbero stati condannati alla prigione. Questo progetto avrebbe consentito alla Gran Bretagna di liberarsi di elementi indesiderabili e di fornirle una base dalla quale attaccare la Florida. Oglethorpe ottenne una concessione da re Giorgio II nel 1732 e l'anno seguente i primi coloni giunsero nella regione. Tra questi si annoverarono scozzesi dotati di spirito pionieristico, poveri commercianti ed artigiani inglesi, profughi per motivi religiosi provenienti da Svizzera, Francia e Germania ed un certo numero di profughi ebrei.\nLa vita nella colonia fu organizzata su severi principi morali. La schiavit\u00f9 fu proibita, nel timore che gli schiavi potessero indebolire dall'interno la colonia e fornire assistenza al nemico spagnolo, ma fu proibito anche il consumo di alcolici ed altre manifestazioni di presunta immoralit\u00e0. Ma i coloni non gradivano questo stile di vita puritano e non potevano competere economicamente con le piantagioni di riso delle due Caroline. Cos\u00ec la Georgia non riusciva a prosperare ma, dopo che Oglethorpe ebbe lasciato la colonia, le restrizioni furono infine eliminate, la schiavit\u00f9 fu permessa (1759) e la colonia divenne fiorente quanto le Caroline.\nLa Florida.\nNel 1763, in base al trattato di Parigi, concluso alla fine della guerra dei sette anni, la Gran Bretagna ottenne dalla Spagna la Florida: il forte di St. Augustine (o, in spagnolo, San Agust\u00edn) e il resto della Florida spagnola, che avevano resistito agli attacchi della marina britannica, al tavolo della pace furono scambiati con l'isola di Cuba. I britannici divisero la regione in due parti (Florida orientale e Florida occidentale); nuovi coloni inglesi vi furono attratti da concessioni di terreni. Gli abitanti della parte occidentale, inoltre, beneficiarono del commercio illegale con la colonia spagnola di New Orleans.\nIn osservanza dei termini del trattato, la Gran Bretagna permise ai cattolici presenti nella regione conquistata l'esercizio della loro religione. Le Floride e il Qu\u00e9bec (anch'esso passato sotto controllo inglese alla fine della guerra dei sette anni) furono tra le prime zone sotto controllo europeo a godere di piena tolleranza religiosa. Il Proclama del 1763 istitu\u00ec le colonie britanniche della Provincia del Qu\u00e9bec e della Florida Orientale e Occidentale sul continente americano, e quella di Grenada nei Caraibi.\nIl Texas.\nI primi a stabilirsi in Texas furono gli spagnoli che, pur avendolo esplorato fin dal 1519, si decisero ad occuparlo solo nel 1690. In quell'anno una spedizione guidata dal padre francescano Daniel Massanet e da Alonso De Le\u00f3n, governatore della provincia messicana di Coahuila, raggiunse gli stanziamenti degli indiani Tejas nella fertile valle del fiume Neches e qui fondarono la missione San Francisco de la Espada e poco dopo quella di Santissimo Nombre de Maria. Le due chiesette, nate per evangelizzare gli indiani della regione, erano troppo lontane dagli insediamenti di Coahuila perch\u00e9 potessero sopravvivere e prosperare e infatti furono abbandonate di l\u00ec a poco. Segu\u00ec a questo fallito tentativo di occupazione del Texas un lungo periodo di inattivit\u00e0 da parte delle autorit\u00e0 governative spagnole anche se quelle religiose continuavano a fare pressioni affinch\u00e9 fosse ripresa l'evangelizzazione degli indiani Tejas. Fu per\u00f2 solo nel giugno del 1716 che una nuova spedizione comandata dal capitano Domingo Ram\u00f3n e da padre Francisco Hidalgo pot\u00e9 riprendere l'opera interrotta fondando 6 nuove missioni sempre sulle rive del Neches. Ancora per iniziativa di religiosi francescani nel 1718 venne edificata la missione di San Antonio de Valero, meglio nota come Alamo, e il presidio militare di San Antonio de Be'xar, dalla cui comunit\u00e0 civile attigua prender\u00e0 origine l'attuale San Antonio. Lo scopo di questi due insediamenti era essenzialmente quello di proteggere da Indiani e francesi la pista che collegava il Messico con l'East Texas (detta Camino Real e poi divenuta per gli angloamericani la Old San Antonio Road) rendendo pi\u00f9 tempestivo ed efficace l'intervento dei soldati nel caso in cui le missioni sul Neches si fossero trovate in difficolt\u00e0. Questo apparato difensivo fu messo alla prova l'anno successivo, nel 1719, poich\u00e9 gli echi della guerra della Quadruplice Alleanza in Europa si fecero sentire anche in Texas. I francesi, da Natchitoches in Louisiana, partirono per una spedizione di conquista dell'East Texas che permise loro con successo di occupare e parzialmente distruggere le missioni spagnole della regione.\nL'episodica dominazione francese del Texas ebbe fine nel 1720 per mano del marchese de Aguayo incaricato del vicer\u00e9 della Nueva Espa\u00f1a di ristabilire la sovranit\u00e0 spagnola in Texas. La missione del marchese ebbe un'importanza notevole nel processo di colonizzazione del Texas: aument\u00f2 il numero delle missioni presenti che da due divennero dieci e quello dei presidi che passarono da uno a quattro; i militari spagnoli di stanza nella regione da 50 furono elevati a 260. Aguayo inoltre ottenne la separazione delle province di Cohauila e del Texas, che finalmente avrebbe avuto un suo proprio governatore, e firm\u00f2 un'importante pace con il comandante della guarnigione di Natchitoches, rappresentante della Compagnie Francaise Des Indes Occidentales, nuova amministratrice della Louisiana. Il trattato sanc\u00ec definitivamente la sovranit\u00e0 della Spagna sul Texas dato che alla Compagnie interessava solamente commerciare con i frati o con gli indiani senza impegnarsi in dispendiose ed inutili spedizioni militari. Tra il 1749 e il 1755 furono fondati dodici insediamenti lungo il Rio Grande due dei quali a nord del fiume nell'attuale territorio texano.\nLa vita dei primi coloni non fu facile dato che la regione era abitata da gruppi sbandati di indiani che si nascondevano sulle montagne o nella giungla lungo la costa e non risparmiavano attacchi e scorrerie contro gli insediamenti ispanici. Per di pi\u00f9 tra questi indiani vivevano anche ex schiavi degli spagnoli o ex lavoratori forzati nelle haciendas messicane che, divorati dal risentimento nei confronti degli europei, si dimostrarono irriducibili nella guerra alle installazioni spagnole. Questi ed altri motivi come la scarsit\u00e0 d'acqua o le enormi distanze da un insediamento all'altro frenarono considerevolmente lo sviluppo del Nuevo Santander che ancora negli anni settanta del secolo non era riuscito a decollare. Seppure con mille difficolt\u00e0 la regione, sul finire del secolo, era di gran lunga pi\u00f9 popolosa e pi\u00f9 ricca di quella del Texas: contava 30.000 abitanti, una citt\u00e0, 25 villas, 3 distretti minerari, 17 haciendas, 437 ranchos e 8 missioni. Il sistema di insediamento missione-presidio-villa tipico della frontiera spagnola in Texas non diede buoni frutti. I missionari si erano resi utilissimi come cartografi, cronisti, diplomatici e osservatori scientifici ma il loro apostolato aveva conseguito risultati esigui, avevano infatti guadagnato al cristianesimo solo le trib\u00f9 stanziali e pacifiche della regione senza essere riusciti a incorporare nella societ\u00e0 iberica i due gruppi pi\u00f9 numerosi e bellicosi del Texas: Apaches e Comanches. Tutto ci\u00f2 senza contare i problemi relativi al personale militare che il marchese De Rubi ebbe modo di riscontrare durante un giro di ispezioni nel 1767: disciplina rilassata, lentezza nelle manovre, incuria e abbandono.\nProcesso di unificazione delle colonie britanniche.\nUna difesa comune.\nLe colonie si differenziavano molto, sia per ragioni storiche, sia nella struttura economica. Peraltro, nel corso dei secoli XVII e XVIII, una serie di eventi e di sviluppi contribu\u00ec ad avvicinarle.\nUn primo fatto che ricord\u00f2 ai coloni la loro comune condizione di sudditi britannici fu la Guerra di successione austriaca (1740-1748). Il conflitto si estese anche nelle colonie, dove fu chiamata \"Guerra di Re Giorgio\" dal nome del re Giorgio II di Gran Bretagna. Sebbene gran parte dei combattimenti si svolsero in Europa, le truppe coloniali britanniche attaccarono il Canada francese.\nNello stesso tempo in cui le colonie si avvicinavano tra loro, si allontanavano dalla madrepatria. La forte presenza in America di giacobiti scozzesi ed irlandesi acu\u00ec le percezioni negative conseguenti alla repressione della rivolta giacobita, causando un aumento dei sentimenti anti governativi ed anti Hannoveriani.\nLe varie colonie avevano origini e governi diversi. Si distinguevano in colonie della Corona, cio\u00e8 costituitesi con concessione governativa e colonie private autonome, cio\u00e8 nate a seguito di una concessione reale a varie famiglie di possidenti privati.\nAl Congresso di Albany del 1754, Benjamin Franklin propose di dar vita a una confederazione tra le colonie. Un Gran Consiglio elettivo avrebbe funzionato da parlamento coloniale, e sarebbe stato competente sulle politiche comuni relative alla difesa e agli affari indiani. Anche se il piano fu bloccato dalle assemblee coloniali, costitu\u00ec un primo sintomo del percorso verso l'unificazione intrapreso dalle colonie americane.\nIl vecchio sentimento anti-francese venne accantonato per dare spazio ad un'alleanza con la Francia, incitata dagli esiliati scozzesi e mirata specificatamente contro gli Hannoveriani piuttosto che contro l'Inghilterra. Il piano di Jefferson nella seguente guerra anglo-americana di proseguire l'alleanza francese, fu popolare in particolare tra gli scozzesi americani del Sud, ma avversato dai puritani della Nuova Inghilterra.\nIl Grande Risveglio.\nUn evento che contribu\u00ec ad unificare le credenze religiose delle varie colonie fu il Primo Grande Risveglio, un movimento di rinascita protestante che ebbe una grande influenza negli anni dal 1730 al 1750. Inizi\u00f2 con Jonathan Edwards, un predicatore del Massachusetts che promosse il ritorno alle radici calviniste dei Padri Pellegrini e tent\u00f2 di risvegliare il \"Timor di Dio\". Edwards era un oratore molto abile ed attir\u00f2 un grande seguito coi suoi sermoni, che contenevano vivide descrizioni del peccato e della punizione divina. Un altro predicatore di successo fu l'inglese George Whitefield, che visit\u00f2 le colonie negli anni attorno al 1740.\nEdwards, Whitefield e gli altri predicatori itineranti che proseguirono il movimento, si spostavano in tutte le colonie, suscitando conversioni con il loro stile drammatico ed emozionale. Le istituzioni religiose tradizionali si opposero al movimento dei predicatori e da ci\u00f2 originarono una serie di spaccature tra chi, all'interno delle varie chiese, era favorevole al \"nuovo\" e chi era contrario. Per sostenere il proprio punto di vista, entrambe le parti fondarono una serie di universit\u00e0, non incluse nella Ivy League. Tra esse il King's College (che ora \u00e8 la Columbia University) e l'Universit\u00e0 di Princeton. Il Grande risveglio fu forse il primo evento a potersi definire compiutamente \"Americano\", in quanto interess\u00f2 tutte le colonie, al di l\u00e0 delle differenze politiche ed economiche. Per alcuni studiosi il movimento dei predicatori anticip\u00f2 la Rivoluzione americana, grazie alla sua impronta anti gerarchica.\nPeraltro la pratica religiosa era in declino da decenni, in parte come conseguenza del processo alle streghe di Salem e, dopo il Grande Risveglio, decadde nuovamente. In effetti, le forze che avrebbero plasmato la storia delle colonie nei successivi ottant'anni sarebbero state decisamente laiche e influenzate dall'Illuminismo, anche se l'America rimase una nazione profondamente religiosa (caratteristica che, sotto certi aspetti ha mantenuto ancora oggi).\nLa guerra franco-indiana.\nIl conflitto tra le potenze europee che viene chiamato Guerra dei sette anni (1756 - 1763), in realt\u00e0 cominci\u00f2 in America due anni prima. Nel continente americano ebbe il nome di Guerra franco-indiana. Sul teatro europeo lo scontro venne causato principalmente dal desiderio dell'Austria di recuperare i territori persi a favore della Prussia con la Guerra di successione austriaca.\nIn America la guerra ricevette l'appellativo di franco-indiana in quanto la Confederazione Irochese, che per decenni aveva condotto una sua politica giocando tra francesi e britannici, si schier\u00f2 decisamente dalla parte dei britannici quando i francesi si allearono con la Confederazione Huron, storica avversaria degli Irochesi. Queste alleanze non cambiarono i rapporti di forza preesistenti, infatti i francesi furono nuovamente sconfitti. Con il Trattato di Parigi (1763), la Francia cedette il suo vasto impero americano ai britannici.\nLa guerra accrebbe l'importanza delle colonie per la Gran Bretagna, soprattutto da quando William Pitt il Vecchio, appena tornato al potere, decise di far perno su di esse per sconfiggere i francesi. Invi\u00f2 cos\u00ec un consistente corpo di spedizione nel Nord America e finanzi\u00f2 l'arruolamento di un altrettanto consistente esercito coloniale. Per la prima volta, il continente nordamericano divent\u00f2 uno dei principali teatri di una vera e propria guerra mondiale.\nLe truppe britanniche e coloniali ribaltarono le sorti della guerra, che stava volgendo a favore dei francesi e dei loro alleati. Conquistata nel 1758 la posizione francese di Fort Duquesne (ribattezzata Fort Pitt, sar\u00e0 il nucleo della futura Pittsburgh) nel 1759 britannici e coloniali invasero il Canada. Sconfitto il generale francese Montcalm ad Abraham il 12 settembre 1759, i britannici si assicurarono il controllo del Qu\u00e9bec, consolidato l'anno dopo con la presa di Montr\u00e9al. Il gi\u00e0 citato Trattato di Parigi pose fine alla guerra, e alla presenza francese nel Nord America.\nIl conflitto aveva reso pi\u00f9 evidente l'appartenenza delle tredici colonie all'Impero britannico. Il maggior numero di militari e funzionari civili provenienti dalla madrepatria non si limit\u00f2 ad esserne un simbolo visivo, ma inizi\u00f2 ad esercitare la sua influenza nella vita e negli affari dei coloni. La guerra, combattuta e vinta da britannici e coloni contro il comune nemico francese, sulle prime cement\u00f2 i legami con la Gran Bretagna. In contemporanea, per\u00f2, avvi\u00f2 una serie di processi storici che avrebbero portato all'indipendenza americana.\nIl primo ministro britannico William Pitt aveva deciso di condurre la guerra nel Nord America utilizzando truppe arruolate nelle colonie, ma finanziate con le imposte raccolte in Gran Bretagna. Se questa strategia port\u00f2 alla vittoria, coll'avvento della pace ciascuna delle due parti ritenne di aver sopportato il maggior peso della guerra. I britannici - il popolo pi\u00f9 tassato in Europa - facevano notare che i coloni avevano pagato poco per condurre la guerra e difendere il loro territorio dall'invasione franco-indiana. Gli americani ribattevano di aver combattuto in una guerra condizionata pi\u00f9 dagli interessi europei che dai loro. I britannici ribattevano che le truppe coloniali erano indisciplinate e disorganizzate, quindi la vittoria si doveva soprattutto all'esercito metropolitano.\nIn effetti, le colonie erano prive di un'organizzazione militare unitaria. Nel corso della guerra per\u00f2, uomini provenienti dalle diverse colonie si trovarono a combattere insieme, mentre forme di collaborazione intercoloniale vennero rese necessarie per la comune difesa. Inoltre, ufficiali americani (come George Washington) vennero istruiti dai colleghi britannici, contribuendo a creare nelle colonie una classe militare non autodidatta.\nLegami con l'Impero britannico.\nAnche se le colonie erano molto differenti le une dalle altre, erano sempre parte dell'Impero britannico e non solo nel nome.\nDal punto di vista sociale, l'\u00e9lite coloniale di Boston, New York, Charleston e Filadelfia vedeva la propria identit\u00e0 come britannica. Anche se molti non erano mai stati in Inghilterra, imitavano gli stili britannici di abbigliamento, danza ed etichetta. Questo strato sociale alto costruiva le sue dimore in stile Georgiano, copiava il disegno dei mobili di Thomas Chippendale e partecipava alle correnti intellettuali europee, come l'Illuminismo. Per molti dei loro abitanti, le citt\u00e0 portuali dell'America coloniale erano vere citt\u00e0 britanniche.\nMolte delle strutture politiche delle colonie si ispiravano a varie tradizioni politiche inglesi, in particolare quelle dei Commonwealthmen dei Whig (\"si veda anche governo coloniale in America\"). Molti americani dell'epoca vedevano il sistema di governo delle colonie come modellato sulla Costituzione britannica, con il governatore che corrispondeva al re, l'assemblea coloniale alla Camera dei comuni e il Consiglio del Governatore alla Camera dei lord. I codici legali delle colonie erano spesso tratti direttamente dalla legge inglese; in effetti la \"common law\" inglese sopravvive anche nei moderni Stati Uniti. Alla fine, fu una disputa sul significato di questi ideali politici, in particolare la rappresentanza politica, che port\u00f2 alla guerra d'indipendenza americana.\nUn altro punto su cui le colonie si trovarono pi\u00f9 simili che differenti, fu l'esplosione delle importazioni di beni britannici. L'economia britannica aveva iniziato a crescere rapidamente alla fine del XVII secolo, e alla met\u00e0 del XVIII le piccole fabbriche britanniche producevano pi\u00f9 di quanto la nazione potesse consumare. Trovando un mercato per i propri beni nelle colonie del Nord America, i britannici incrementarono le proprie esportazioni del 360% tra il 1740 e il 1770. Siccome i mercanti britannici offrivano un generoso credito ai loro clienti, gli americani iniziarono a comperare quantit\u00e0 sbalorditive di beni inglesi. Dal New England alla Georgia, tutti i sudditi britannici compravano prodotti simili, creando e inglesizzando una sorta di identit\u00e0 comune.\nDall'unit\u00e0 alla rivoluzione.\nIl proclama reale.\nIl generale sentimento di iniquit\u00e0 che sorse poco dopo il Trattato di Parigi venne consolidato dal Proclama reale del 1763, che proibiva gli insediamenti a ovest dei monti Appalachi, su territori che erano stati recentemente catturati alla Francia. Nell'emanare questo decreto, il governo fu senza dubbio influenzato dai contribuenti insoddisfatti (si veda \"La guerra Franco-Indiana\" pi\u00f9 sopra) che non desideravano finanziare l'assoggettamento delle popolazioni native dell'area per fare spazio ai coloni. Infatti, c'era ancora terra disponibile a est delle montagne; ad esempio la valle del fiume Mohawk nella parte occidentale della colonia di New York, non sarebbe stata completamente colonizzata se non decenni dopo.\nI coloni si risentirono per la decisione. A molti americani sembr\u00f2 non necessaria e draconiana, una parte improduttiva di legislazione, approvata da un governo distante, che si occupava poco dei loro bisogni. Quest'ultima era un'asserzione ragionevole, dato che nessuno dei membri del parlamento veniva eletto dai coloni. Il parlamento si era in generale preoccupato di questioni europee, lasciando che le colonie si governassero da s\u00e9, ma non era pi\u00f9 disposto a fare continuare cos\u00ec. Una serie di misure risultanti da questo cambio di politica avrebbe continuato a far crescere l'opposizione nelle colonie durante i tredici anni successivi: \nVita nell'America coloniale.\nNew England.\nQuando colonizzarono la Nuova Inghilterra, i Puritani crearono delle comunit\u00e0 autogovernantisi composte da congregazioni religiose di contadini, o yeoman, e dalle loro famiglie. I politici di alto livello distribuirono appezzamenti di terreno ai coloni maschi, o ai proprietari terrieri, che poi si divisero le terre tra loro. Porzioni pi\u00f9 grandi venivano date solitamente a uomini di pi\u00f9 alto rango sociale, ma ogni uomo bianco aveva abbastanza terra per mantenere una famiglia. Era importante anche il fatto che ogni uomo bianco avesse diritto di parola nell'assemblea cittadina. Questa riscuoteva le tasse, costruiva le strade ed eleggeva i funzionari per la gestione degli affari cittadini.\nAlla Chiesa congregazionale fondata dai Puritani, non si unirono automaticamente tutti i residenti del New England, a causa del credo Puritano secondo cui Dio avrebbe selezionato solo un gruppo specifico di persone per la salvezza. L'appartenenza era invece limitata a coloro i quali potevano \"provare\" in modo convincente, davanti ai membri della chiesa, che erano stati salvati. Queste persone erano note come \"gli Eletti\" o \" i Santi\" e costituivano meno del 40% della popolazione del New England.\nStili di vita.\nLa vita in campagna.\nLa maggior parte dei residenti del New England era composta da agricoltori. All'interno di queste famiglie contadine e inglesi, l'uomo aveva il potere completo sulla sua propriet\u00e0 e sulla moglie. Una volta sposata, la donna perdeva il suo cognome da nubile e la sua identit\u00e0 personale, nel senso che non poteva avere propriet\u00e0, fare causa o partecipare alla vita politica. Il ruolo delle mogli era quello di crescere i figli e aiutare i mariti. Molte donne svolsero questi doveri. Nella met\u00e0 del XVIII secolo, le donne si sposavano solitamente poco dopo i vent'anni e avevano da 6 a 8 figli, che in maggioranza sopravvivevano fino all'et\u00e0 adulta. Le donne delle fattorie fornivano gran parte dei prodotti di cui aveva bisogno il resto della famiglia, il che comprendeva la filatura della lana e la lavorazione di abiti, la produzione di candele e sapone e la lavorazione del latte in burro.\nLa maggior parte dei genitori del New England cercava di aiutare i figli a costruire una propria fattoria. Quando i figli maschi si sposavano, i padri gli davano in regalo terre, bestiame o attrezzature agricole; le figlie ricevevano beni per la casa, animali da cortile e/o denaro. I matrimoni arrangiati erano molto insoliti. Normalmente, i figli sceglievano la sposa in una cerchia di conoscenti che condividevano la stessa religione e status sociale. I genitori mantenevano il potere di veto sul matrimonio dei figli.\nLe famiglie contadine del New England vivevano in genere in abitazioni di legno, data l'abbondanza di alberi. Una tipica fattoria del New England era alta un piano e mezzo e aveva un robusto telaio (fatto solitamente da grossi pali squadrati) che veniva ricoperto da assicelle di legno. Un grosso camino si trovava nel mezzo della casa, e veniva utilizzato per cucinare e per il riscaldamento durante l'inverno. Un lato del piano terra conteneva un salone nel quale la famiglia lavorava e consumava i pasti. Adiacente al salone si trovava il salotto, utilizzato per accogliere gli ospiti e contenente il miglior arredamento della famiglia e il letto dei genitori. I figli dormivano in un loft sopra il piano terra, mentre la cucina faceva parte del salone o era situata in un riparo sul retro della casa. Siccome le famiglie coloniali erano numerose, queste piccole abitazioni vedevano molta attivit\u00e0 e poca privacy.\nLe famiglie del New England lavoravano e coltivavano le proprie fattorie. La famiglia e il bestiame di sua propriet\u00e0 consumavano la maggior parte delle coltivazioni della fattoria; tutto quello che restava veniva venduto per ottenere i manufatti di cui c'era bisogno. I primi coloni del New England coltivavano i tradizionali frumento e orzo (per pane e birra), ma in seguito adattarono la loro produzione agricola al nuovo ambiente. Dopo il 1700, gran parte degli agricoltori del New England coltivavano principalmente mais e allevavano bovini e suini. Le pannocchie di mais fornivano cibo per gli uomini, mentre steli e foglie fornivano cibo per il bestiame. Le mucche a loro volta, fornivano prodotti caseari, mentre vitelli e maiali venivano macellati e le carni vendute.\nNella met\u00e0 del XVIII secolo, questo stile di vita stava affrontando una crisi, dato che la popolazione della regione si era quasi raddoppiata ad ogni generazione \u2014-da 100.000 nel 1700 a 200.000 nel 1725, a 350.000 nel 1750\u2014- poich\u00e9 le famiglie contadine avevano molti figli e molte persone vivevano fino a raggiungere i 60 anni. Siccome i coloni di Massachusetts, Connecticut, e Rhode Island continuavano a suddividere le proprie terre, le fattorie divennero troppo piccole per poter sostentare singole famiglie. Questa sovrappopolazione minacciava l'ideale del New England di una societ\u00e0 di agricoltori indipendenti.\nLe famiglie contadine risposero creativamente a questa nuova crisi. Alcuni agricoltori ottennero concessioni terriere per creare fattorie in territori non sviluppati del Massachusetts e del Connecticut, o comprarono appezzamenti da speculatori nel New Hampshire e in quello che sarebbe diventato il Vermont. Altri divennero innovatori agricoli. Essi piantarono nutrienti erbe inglesi come trifoglio rosso e fleolo, che fornivano pi\u00f9 cibo per il bestiame, e patate, che fornivano un alto tasso di produzione ed erano un vantaggio per le piccole fattorie. Infine, molte famiglie aumentarono la loro produttivit\u00e0, scambiandosi tra loro beni e manodopera. Esse davano in prestito bestiame e terre da pascolo e lavoravano assieme per filare tessuti, cucire trapunte, e sgranare il mais. Migrazioni, innovazioni agricole e cooperazione economica furono misure creative che preservarono la societ\u00e0 degli yeoman del New England fino al XIX secolo.\nLa vita di citt\u00e0.\nNel 1750, una variet\u00e0 di artigiani, negozianti e mercanti forniva servizi alla crescente popolazione agricola. Fabbri, fabbricanti di ruote per carri e mobilio, aprirono i loro negozi nei villaggi rurali. Li costruivano e riparavano i beni necessari alle famiglie contadine. Negozi che vendevano manufatti inglesi come stoffe, utensili in ferro, e vetri per finestre, oltre che prodotti delle Indie Occidentali come zucchero e melassa, vennero aperti dai commercianti. I gestori di questi negozi vendevano i loro prodotti importati in cambio dei vegetali coltivati e di altri prodotti locali quali tegole, idrossido di potassio, e doghe per barili. Questi beni locali venivano spediti nelle citt\u00e0 lungo tutta la costa Atlantica. Uomini intraprendenti aprirono taverne e stalle per i cavalli lungo le strade, per servire questo sistema di trasporto.\nDopo che questi prodotti erano stati consegnati nelle citt\u00e0 portuali come Boston e Salem nel Massachusetts, New Haven nel Connecticut, e Newport e Providence nel Rhode Island, i mercanti le esportavano nelle Indie Occidentali, dove venivano scambiate con melassa, zucchero grezzo, monete d'oro e lettere di credito. Essi portavano i prodotti delle Indie Occidentali nelle fabbriche del New England dove lo zucchero grezzo veniva raffinato, mentre zucchero e melassa venivano distillati in rum. L'oro e le note di credito venivano rispediti anch'essi nelle colonie e venduti agli agricoltori assieme a zucchero raffinato e rum.\nAltri mercanti del New England sfruttarono le ricche zone di pesca lungo la costa Atlantica, finanziarono una grossa flotta peschereccia e trasportarono il pescato di sgombri e merluzzi nelle Indie Occidentali e nell'Europa Meridionale. Altri mercanti sfruttarono le vaste quantit\u00e0 di legname presenti lungo la costa e i fiumi del New England Settentrionale. Fondarono delle segherie che fornivano legno economico per la costruzione di case e navi. Centinaia di costruttori di navi del New England costruirono imbarcazioni capaci di affrontare l'oceano, che vendettero ai mercanti britannici e americani.\nNumerosi mercanti divennero molto ricchi fornendo i loro beni alla popolazione agricola e finirono per dominare la societ\u00e0 delle citt\u00e0 portuali. Contrariamente agli yeoman delle fattorie, questi mercanti avevano uno stile di vita che somigliava a quello della classe alta inglese, abitando in eleganti case di due piani e mezzo costruite nel nuovo stile Georgiano. Tali case avevano una facciata simmetrica con un uguale numero di finestre su ambo i lati della porta centrale. L'interno era costituito da un corridoio che portava al centro della casa, sui cui lati si aprivano stanze specializzate come libreria, sala da pranzo, salotto formale e camera da letto principale. Contrariamente al salone polivalente e al salotto delle case degli yeoman, ognuna di queste stanza aveva una sua funzione specifica. In una casa georgiana gli uomini usavano principalmente certe stanze, come la libreria, mentre le donne usavano principalmente la cucina. Queste case contenevano stanze da letto al secondo piano, che fornivano riservatezza a genitori e figli.\nCultura ed educazione.\nContrariamente ad altre regioni coloniali, nel New England l'educazione di base era diffusa. I primi coloni Puritani credevano fosse necessario studiare la Bibbia, quindi ai bambini veniva insegnato a leggere gi\u00e0 in giovane et\u00e0. Era anche richiesto che ogni citt\u00e0 pagasse per una scuola elementare. Molti ragazzi ebbero una qualche istruzione formale proprio grazie a questa legge. Circa il dieci percento di loro ebbe anche un'istruzione superiore. Molti ragazzi imparavano un mestiere dai padri in fattoria o come apprendisti presso artigiani. Poche ragazze frequentavano delle scuole, ma in gran parte furono in grado di ottenere un'educazione a casa o nelle cosiddette \"Dame schools\", dove le donne insegnavano rudimenti di lettura e scrittura nelle proprie case. Nel 1750, quasi il 90% delle donne del New England e quasi tutti gli uomini potevano leggere e scrivere. Molte chiese del New England fondarono dei collegi per la formazione dei propri ministri, mentre i puritani fondarono molti luoghi di educazione superiore come l'Universit\u00e0 di Harvard nel 1636 e l'Universit\u00e0 di Yale nel 1701. Successivamente i Battisti fondarono il Rhode Island College (vicino all'Universit\u00e0 Brown) nel 1764, mentre un sacerdote congregazionista fond\u00f2 il Dartmouth College nel 1769. Poche persone (nessuna donna e un numero limitato di uomini) frequentavano il college, rendendo l'istruzione superiore disponibile solo per le famiglie dei ricchi mercanti.\nIl New England produsse molte grandi opere letterarie. Infatti, vennero prodotte pi\u00f9 opere nel New England che in tutte le altre colonie messe assieme. Gran parte di questi lavori erano storie, sermoni e diari personali e vennero scritti da sacerdoti o ispirati da convinzioni religiose. Cotton Mather, un sacerdote di Boston, pubblic\u00f2 \"Magnalia Christi Americana\" (La grande opera di Cristo in America, 1702), mentre il revivalista Jonathan Edwards scrisse la sua opera filosofica, \"A Careful and Strict Enquiry Into...Notions of...Freedom of Will...\" (1754). Anche gran parte della musica era basata su temi religiosi e consisteva principalmente nel canto di salmi. A causa delle profonde convinzioni religiose del New England, le opere artistiche che non fossero \"molto religiose\" o \"troppo profane\" vennero bandite, comprese vari tipi di rappresentazione teatrale.\nRegione del Medio-Atlantico.\nContrariamente al New England, la regione del Medio-Atlantico ottenne gran parte della sua popolazione da nuovi immigrati, e nel 1750, la popolazione totale di New York, New Jersey, e Pennsylvania aveva quasi raggiunto le 300.000 unit\u00e0. Entro il 1750, circa 60.000 scozzesi-irlandesi e 50.000 tedeschi andarono a vivere nel Nord America britannico, insediandosi in gran parte della regione del Medio-Atlantico. William Penn, l'uomo che fond\u00f2 la colonia della Pennsylvania nel 1682, attrasse un influsso di immigranti con le sue politiche di libert\u00e0 religiosa e propriet\u00e0 fondiaria assoluta. \"Propriet\u00e0 fondiaria assoluta\" significava che gli agricoltori possedevano le loro terre gratuitamente e liberi da affitti. Il primo importante influsso di immigranti arriv\u00f2 principalmente dall'Irlanda e consisteva di presbiteriani scozzesi-irlandesi e di un piccolo numero di cattolici irlandesi. la seconda importante immigrazione era composta da tedeschi che cercavano di sfuggire ai conflitti religiosi e alle opportunit\u00e0 economiche in declino in Germania e Svizzera.\nStili di vita.\nGran parte dell'architettura di queste colonie riflette la diversit\u00e0 delle loro genti. Ad Albany e a New York, la maggior parte degli edifici erano in stile olandese, con esterni in mattoni e alti tetti spioventi, mentre molte chiese olandesi erano a pianta ottagonale. Usando la pietra per costruire le loro case, i coloni tedeschi e gallesi della Pennsylvania seguirono gli usi delle loro terre d'origine, ignorando completamente l'abbondanza di legname della regione. Un esempio di ci\u00f2 fu Germantown, in Pennsylvania, dove l'80 percento degli edifici della citt\u00e0 erano completamente in pietra. D'altra parte gli scozzesi-irlandesi si avvantaggiarono dell'ampia disponibilit\u00e0 di legname che offriva l'America e costruirono robuste casette di legno.\nLe varie culture influenzarono anche lo stile dell'arredamento. I quaccheri delle zone rurali preferivano un disegno semplice del mobilio, che evitava qualsiasi decorazione elaborata, anche se quelli delle aree urbane avevano dei mobili molto pi\u00f9 elaborati. La citt\u00e0 di Filadelfia divenne un importante centro di produzione dei mobili, grazie al notevole benessere dei quaccheri e dei mercanti britannici. I costruttori di Filadelfia producevano eleganti scrivanie e cassettiere. Gli artigiani tedeschi creavano intricati disegni ad intarsio sulle loro cassepanche, e altri mobili erano dipinti con scene riproducenti fiori e uccelli. I vasai tedeschi creavano una vasta serie di brocche, vasi e piatti, dal disegno elegante e tradizionale.\nEsistevano differenze etniche anche nel trattamento delle donne. Tra i coloni puritani del New England, le mogli non lavoravano quasi mai nei campi assieme ai propri mariti. Nelle comunit\u00e0 tedesche della Pennsylvania, comunque, molte donne lavoravano nei campi e nelle stalle. In aggiunta a queste differenze etniche, gli immigrati tedeschi e olandesi garantivano alle donne un maggiore controllo sulla propriet\u00e0, che non era permesso nella locale legge inglese. Contrariamente alle mogli coloniali inglesi, quelle tedesche e olandesi possedevano i propri abiti e altri oggetti, e avevano anche la possibilit\u00e0 di scrivere delle volont\u00e0 in cui disponevano delle propriet\u00e0 portate all'interno del matrimonio.\nInfine, l'etnia faceva la differenza nelle pratiche agricole. Ad esempio, i contadini tedeschi in genere preferivano i buoi ai cavalli per tirare l'aratro, mentre gli scozzesi-irlandesi praticavano un'economia agricola basata su maiali e mais. In Irlanda, gli scozzesi-irlandesi coltivavano intensamente, lavorando piccoli appezzamenti di terra cercando di trarre la produzione pi\u00f9 alta possibile dalle loro coltivazioni. Nelle colonie americane, gli scozzesi-irlandesi si concentrarono sull'agricoltura mista. Usando questa tecnica, coltivavano il mais per il consumo umano e come cibo per i maiali e altro bestiame. Molti agricoltori orientati verso i miglioramenti, delle varie provenienze, iniziarono ad usare nuove pratiche agricole per aumentare la loro produzione. Durante gli anni 1750, questi innovatori agricoli rimpiazzarono il falcetto e la falce usati per mietere fieno, frumento e orzo con la falce a rastrello, un attrezzo dotato di dita di legno che disponeva gli steli in modo da facilitarne la raccolta. Questo attrezzo fu in grado di triplicare la quantit\u00e0 di lavoro fatta dal contadino in un giorno. Gli agricoltori iniziarono anche a fertilizzare i loro campi con letame e calce agricola e a ruotare le coltivazioni per mantenere il suolo fertile.\nPrima del 1720, gran parte dei coloni della regione del Medio-Atlantico praticavano un'agricoltura su piccola scala e pagavano i manufatti importati rifornendo le Indie Occidentali con mais e farina. A New York fior\u00ec l'esportazione di pellicce verso l'Europa, che aggiunse ulteriore benessere alla regione. Dopo il 1720, l'agricoltura del Medio-Atlantico venne stimolata dalla domanda internazionale di frumento. Una massiccia esplosione demografica in Europa port\u00f2 i prezzi del frumento alle stelle. Nel 1770, un bushel di frumento costava il doppio che nel 1720. Gli agricoltori espansero anche la loro produzione di semi di lino e di mais, dato che il lino era molto richiesto dall'industria tessile irlandese e c'era richiesta di mais nelle Indie Occidentali. Questo boom economico rese molto ricchi gli agricoltori.\nAlcuni immigrati appena arrivati acquistarono delle fattorie e presero parte a questa ricchezza, ma molti poveri immigrati tedeschi e scozzesi-irlandesi furono costretti a lavorare come braccianti salariati. Anche mercanti e artigiani assunsero questi lavoratori senza dimora per il sistema interno di produzione di tessuti e altri beni. I mercanti spesso acquistavano lana e lino dagli agricoltori e assumevano gli immigrati appena arrivati, che erano stati operai tessili in Irlanda e Germania, perch\u00e9 lavorassero nelle loro case filando e tessendo. Gli agricoltori e i mercanti pi\u00f9 grossi divennero estremamente ricchi, mentre gli agricoltori con fattorie pi\u00f9 piccole e gli artigiani ricavavano l'occorrente per la sussistenza. La regione del Medio-Atlantico, gi\u00e0 nel 1750, era divisa per provenienza etnica e per ricchezza.\nLe citt\u00e0 portuali, che si espansero con il commercio del frumento, avevano pi\u00f9 classi sociali che nel resto delle Colonie Centrali. Nel 1750 la popolazione di Filadelfia aveva raggiunto le 25.000 unit\u00e0, New York le 15.000 e il porto di Baltimora le 7.000. I mercanti dominavano la societ\u00e0 delle citt\u00e0 portuali e circa 40 di essi controllavano met\u00e0 dei commerci di Filadelfia. I ricchi mercanti di Filadelfia e New York, come le loro controparti del New England, costruirono eleganti magioni in stile Georgiano.\nNegozianti, artigiani, armatori, costruttori di barili, sarte, calzolai, panettieri, macellai, carpentieri, muratori e molte altre professioni specializzate, componevano la classe media della societ\u00e0 delle citt\u00e0 portuali. Mogli e mariti spesso lavoravano assieme e insegnavano la loro arte ai figli perch\u00e9 la tramandassero alla famiglia. Molti degli artigiani e dei commercianti fecero abbastanza soldi per avere una vita dignitosa.\nI lavoratori stavano sul gradino pi\u00f9 basso della societ\u00e0. Questi poveracci lavoravano al porto scaricando i vascelli in arrivo e caricando quelli in partenza con frumento, mais e semi di lino. Molti di essi erano afroamericani; alcuni erano liberi, mentre altri erano in schiavit\u00f9. Nel 1750, i neri erano circa il 10% della popolazione di New York e Filadelfia. Centinaia di marinai, alcuni dei quali afro-americani, lavoravano sulle navi mercantili.\nLe colonie del sud.\nLe colonie del sud erano dominate principalmente dai ricchi proprietari di piantagioni e schiavi di Maryland, Virginia e Carolina del Sud. Questi possedevano enormi piantagioni lavorate da schiavi africani. Dei 650.000 abitanti del Sud nel 1750, circa 250.000 (il 40%) erano schiavi. I possidenti usavano la loro ricchezza per dominare i mezzadri e i contadini locali. In periodo di elezioni davano in dono del rum ai loro fattori e promettevano di abbassare le tasse, per prendere il controllo delle legislature coloniali.\nStili di vita.\nI possidenti.\nA partire dagli anni 1720, dopo anni di scarsa istruzione, battute di caccia al cervo a piedi, ubriacature e gioco d'azzardo, la generazione successiva di possidenti inizi\u00f2 a costruire grosse abitazioni in stile Georgiano, indossare abiti rossi e cacciare i cervi da cavallo. Le donne benestanti delle colonie del sud partecipavano alla cultura britannica. Leggevano riviste britanniche, indossavano vestiti alla moda di taglio britannico e servivano un elaborato te pomeridiano.\nLe donne una volta sposatesi, supervisionavano gli schiavi della casa e organizzavano cene elaborate e feste danzanti. Questi sforzi avevano maggior successo nella Carolina del Sud, dove i ricchi possidenti vivevano in case di citt\u00e0 a Charleston, una trafficata citt\u00e0 portuale. Attive stagioni sociali esistevano anche in citt\u00e0 quali Annapolis (Maryland) e nelle piantagioni di tabacco lungo il corso del fiume James in Virginia.\nGli schiavi.\nGli schiavi africani che lavoravano nei campi di Indigofera tinctoria, tabacco e riso del Sud, provenivano dall'Africa Centrale e Occidentale. La schiavit\u00f9 nell'America coloniale era molto opprimente, in quanto si trasmetteva di generazione in generazione e gli schiavi non avevano diritti legali. Nel 1700 c'erano circa 9.600 schiavi nella regione di Chesapeake e poche centinaia nelle Caroline. Circa altri 170.000 africani arrivarono nel corso dei cinque decenni successivi, e nel 1750 c'erano pi\u00f9 di 250.000 schiavi nell'America britannica e nelle Caroline. Essi costituivano circa il 60% della popolazione totale. La gran parte degli schiavi della Carolina del Sud erano nati in Africa (indicativo dell'alto tasso di mortalit\u00e0 in quella colonia), mentre la met\u00e0 degli schiavi della Virginia e del Maryland erano nati nelle colonie."}
{"id": "549764", "revid": "122354861", "url": "https://it.wikipedia.org/wiki?curid=549764", "title": "Shin Vision", "text": "Shin Vision S.r.l. era una societ\u00e0 con sede operativa a Bologna e sede legale a Roma, operante nel settore dell'editoria italiana di anime e manga, nonch\u00e9 nei settori merchandising, film/live action, cartoni animati non giapponesi e musicale. Costituita il 12 settembre 2002, \u00e8 stata dichiarata fallita dal Tribunale di Roma il 7 maggio 2008.\nStoria.\nShin Vision nacque in seguito alle divergenze di visioni tra Federico Colpi e Francesco Di Sanzo, entrambi personaggi chiave del preesistente editore Dynamic Italia. Di Sanzo abbandon\u00f2 la societ\u00e0 e, assieme a tutto lo staff Dynamic, fond\u00f2 Shin Vision le cui attivit\u00e0 iniziarono il 20 settembre 2002. In seguito, Dynamic Italia cambi\u00f2 nome in Dynit e Federico Colpi torn\u00f2 alla direzione di d/visual (Dynamic Planning).\nCol tempo Shin Vision acquis\u00ec un discreto numero di licenze e realizz\u00f2 diversi prodotti commercializzati attraverso Pan Distribuzioni, Mondo Home Entertainment e DNC, annoverando tra i suoi clienti MTV, GXT, De Agostini, Mediaset e Rai 2. Nella primavera del 2007, tuttavia, dopo aver rallentato drasticamente il ritmo delle uscite ed interrotto la pubblicazione di diverse serie, tra cui \"RahXephon\", \"Wolf's Rain\" e \"Gundam Wing\", strinse un accordo per la distribuzione esclusiva dei suoi prodotti video con EXA Media, riprendendo lentamente a pubblicare alcuni titoli, tra cui gli OAV di \"Space Pirate Captain Herlock - The Endless Odyssey\".\nNell'ottobre 2007 il suo intero catalogo di licenze venne rilevato dalla EXA Cinema, divisione di EXA Media, che inizi\u00f2 a pubblicarlo direttamente con il marchio \"Fool Frame\"; pochi mesi dopo Shin Vision fall\u00ec."}
{"id": "549770", "revid": "767487", "url": "https://it.wikipedia.org/wiki?curid=549770", "title": "Notti selvagge", "text": "Notti selvagge (\"Les nuits fauves\") \u00e8 un film del 1992 scritto, diretto e interpretato da Cyril Collard.\nTrama.\nJean, trentenne cineoperatore parigino, scopre d'essere sieropositivo; inizia una relazione con Laura, giovane attrice, alla quale non lo rivela subito, pur avendo con lei rapporti sessuali non protetti. Quando decide di metterla al corrente, Laura dapprima lo rifiuta, ma poi decide di continuare il rapporto. Nel frattempo Jean intreccia una relazione anche con Samy, giovane rugbista d'origine spagnola. La situazione degenera quando Laura, divenuta sempre pi\u00f9 possessiva, viene fatta ricoverare in una clinica dalla madre: Jean la rivede diverso tempo dopo, scoprendo che non ha contratto il virus e che ha una nuova relazione. Felice per lei, far\u00e0 pace con se stesso e la malattia."}
{"id": "549781", "revid": "767487", "url": "https://it.wikipedia.org/wiki?curid=549781", "title": "Giovanni Battista Velluti", "text": "Viene considerato l'ultimo dei grandi castrati.\nBiografia.\nIl suo vero cognome era Stracciavelluti, cambiato successivamente in Velluti per ragioni artistiche. Rimangono poco chiare le circostanze della sua evirazione, forse conseguenza di un errore medico, anche perch\u00e9 pare che i genitori lo avessero destinato, in un primo tempo, alla carriera militare. Il suo debutto avvenne a Forl\u00ec nel 1800, e negli anni successivi si esib\u00ec a lungo a Roma in varie opere, soprattutto per i compositori Giuseppe Niccolini e Francesco Morlacchi, che divennero i suoi favoriti.\nDivenne noto, oltre che per le sue eccezionali doti artistiche, per i suoi atteggiamenti difficili e \"divistici\", anche di fronte a personaggi di rango venuti per ascoltarlo, come l'imperatore Napoleone, o a compositori come Gioachino Rossini. Nonostante la sua condizione, Velluti ebbe numerose avventure erotiche, e la sua relazione con una giovane nobildonna milanese, nel 1809, suscit\u00f2 un certo scandalo.\nSi esib\u00ec in Baviera, a Vienna e a San Pietroburgo (dove divenne l'amante di una granduchessa di casa Romanov). Interpret\u00f2 il cavaliere cristiano Armando ne \"Il crociato in Egitto\" di Giacomo Meyerbeer, parte scritta appositamente per lui e che gli fece riscuotere un enorme successo.\nNel 1825 si rec\u00f2 in Inghilterra: era la prima volta dopo 24 anni che tornava ad esibirsi a Londra un castrato, e la reazione del pubblico, il cui gusto si era evoluto in altre direzioni, fu inizialmente ostile, ma in seguito fu applaudito. L'opera era sempre \"Il crociato in Egitto\", in cui cantava anche la giovane Maria Malibran. Cosa insolita per quel tempo, per la stagione 1826 a Velluti venne affidata la sovrintendenza del teatro londinese: egli, che gi\u00e0 da tempo teneva ad essere informato sui dettagli di allestimento delle opere in cui si esibiva, lavor\u00f2 con grande cura: fu uno dei primi ad insistere sull'importanza della fedelt\u00e0 storica nei costumi.\nLa sua popolarit\u00e0 and\u00f2 per\u00f2 rapidamente scemando, anche perch\u00e9 la sua voce stava ormai declinando, e le sue esibizioni venivano interrotte da incidenti sgradevoli e battute ironiche del pubblico, cos\u00ec che nel 1829 Velluti lasci\u00f2 Londra molto irritato, per non farvi pi\u00f9 ritorno. Da allora si esib\u00ec in pubblico pi\u00f9 raramente, fino a che poco dopo non si ritir\u00f2 del tutto dalle scene.\nSi trasfer\u00ec a Sambruson di Dolo (VE) in una grande residenza, un tempo barchessa della villa Avogadro, gi\u00e0 da lui acquistata fin dal 1822. La villa \u00e8 una delle tante ville venete lungo la Riviera del Brenta, meglio conosciuta oggi col nome di Villa Baffo-Vezzi-Avogadro-Velluti.\nA Sambruson acquist\u00f2 anche un terreno ed inizi\u00f2 ad interessarsi dei pi\u00f9 moderni metodi nel campo dell'agricoltura. Condusse vita ritirata, anche se si mantenne in corrispondenza con gli amici, e con Rossini, con il quale si riconcili\u00f2 in et\u00e0 avanzata. Quando mor\u00ec, nel 1861 a 80 anni, la notizia suscit\u00f2 un certo stupore poich\u00e9 nessuno si immaginava fosse ancora in vita. Infatti, la sua figura era diventata il simbolo di un periodo della storia musicale ormai definitivamente tramontato.\nLa sua citt\u00e0 natale, che oggi si chiama Corridonia, gli ha intitolato il Teatro Condominale (costruito nel 1909) e ha dato il suo nome ad una strada. Una lapide \u00e8 apposta sulla sua casa natale.\nUn'altra lapide a lui dedicata \u00e8 collocata sul fianco destro della chiesa parrocchiale di Sant'Ambrogio a Sambruson, frazione del comune di Dolo. Sempre a Dolo \u00e8 stata a lui dedicata una via."}
{"id": "549794", "revid": "78649", "url": "https://it.wikipedia.org/wiki?curid=549794", "title": "Chekov (Star Trek)", "text": ""}
{"id": "549801", "revid": "38120", "url": "https://it.wikipedia.org/wiki?curid=549801", "title": "Cochrane (personaggio)", "text": ""}
{"id": "549816", "revid": "339392", "url": "https://it.wikipedia.org/wiki?curid=549816", "title": "James Kirk (personaggio)", "text": ""}
{"id": "549817", "revid": "124183245", "url": "https://it.wikipedia.org/wiki?curid=549817", "title": "Antonia Arslan", "text": "Biografia.\nPrima di cinque figli, nasce a Padova nel 1938 da Michele Arslan, medico nato anch'esso a Padova da padre armeno e madre italiana, e da (Maria) Vittoria Marchiori. I fratelli sono: Paola, docente di biochimica e patologia chimica; Gianni; Edoardo, luminare nella cura dei disturbi dell'orecchio; Carlo. Suo zio fu lo storico dell'arte Yetwart \"Wart\" Arslan.\nLa madre, (Maria) Vittoria Marchiori, era nata a Lendinara nel 1914, ultima ed unica femmina di quattro fratelli; il padre \u00e8 Carlo Marchiori, ingegnere ed il nonno \u00e8 Giuseppe Marchiori, ingegnere e politico che fu volontario garibaldino nel 1866 e secondo Direttore Generale della Banca d'Italia dal 1894 al 1900.\nSuo nonno, il cui nome era originariamente Yerwant Arslanian, era nato il 23 maggio 1865 a Kharpert (oggi cittadina turca nota con il nome di Harput) da Hamparzum Arslanian e da Iskuhi Kardiashian. La madre, appartenente ad una nobile famiglia, all'epoca ha solo sedici anni e morir\u00e0 solamente tre anni dopo dando alla luce il secondo figlio Sempad. Hamparzum, risposatosi con Nevart Alexanian, ha avuto altri quattro figli; due maschi Rupen e Zareh e due femmine Veron ed Azniv. Nel 1878 il tredicenne Yerwant non andando d'accordo con la matrigna riesce a convincere il padre a mandarlo a studiare al Moorat-Raphael, un collegio per ragazzi armeni a Venezia. Il giovane si stabilir\u00e0 poi a Padova.\nSua nonna, Antonietta de' Besi, era nata il 30 agosto 1867 a Padova, prima di otto figli, in una nobile famiglia di ascendenze bergamasche da Alessio de' Besi e Teresa Zaborra.\nIl nonno Yerwant cambi\u00f2 il cognome familiare da Arslanian ad Arslan nel 1923.\nSempad, fratello di suo nonno, mor\u00ec durante il genocidio armeno insieme a due suoi sei figli, Garo e Leslie. Nel genocidio perirono anche Veron ed Azniv, sorellastre di Yerwant e Sempad. La moglie di Sempad, Shushanig, mor\u00ec nel viaggio verso l'Italia Le due figlie Arussiag ed Henriette ed il figlio Nubar (salvatosi perch\u00e9 vestito con abiti femminili) raggiunsero la famiglia del Yerwant residente in Italia ormai da quasi quarantanni. Un'altra figlia, Nevart, invece raggiunse Fresno in California. Pure i due fratellastri si spostarono; Rupen and\u00f2 a vivere a Boston e Zareh ad Aleppo. Henriette rimase a Padova con la famiglia di Yerwant. Nubar si spost\u00f2 a Genova dove fu anch'esso medico nello stesso ambito dello zio ed Arussiag visse in seguito a Beirut.\n\u00c8 stata professoressa di Letteratura italiana moderna e contemporanea all'Universit\u00e0 degli Studi di Padova.\n\u00c8 autrice di saggi sulla narrativa popolare e d'appendice (\"Dame, droga e galline. Il romanzo popolare italiano fra Ottocento e Novecento\") e sulla galassia delle scrittrici italiane (\"Dame, galline e regine. La scrittura femminile italiana fra '800 e '900\").\nAttraverso l'opera del grande poeta armeno Daniel Varujan - del quale ha tradotto le raccolte \"Il canto del pane\" e \"Mari di grano\" - ha dato voce alla sua identit\u00e0 armena.\nHa curato un libretto divulgativo sul genocidio armeno (\"Metz Yegh\u00e8rn, Il genocidio degli Armeni\" di Claude Mutafian) e una raccolta di testimonianze di sopravvissuti rifugiatisi in Italia (\"Hush\u00e8r. La memoria. Voci italiane di sopravvissuti armeni\").\nNel 2004 ha scritto il suo primo romanzo, \"La masseria delle allodole\", pubblicato da Rizzoli, che ha vinto il Premio Stresa di narrativa ed \u00e8 stato finalista del Premio Campiello e che tre anni dopo \u00e8 stato portato sul grande schermo dai fratelli Taviani.\nNel 2015, sempre con Rizzoli, ha pubblicato \"Il rumore delle perle di legno\" sulla sua infanzia in Italia, sulla propria madre e sul genocidio armeno.\n\u00c8 stata sposata con Paolo Veronese fino alla morte di lui ed ha una figlia, Cecilia"}
{"id": "549828", "revid": "38120", "url": "https://it.wikipedia.org/wiki?curid=549828", "title": "Phlox (personaggio)", "text": ""}
{"id": "549831", "revid": "78649", "url": "https://it.wikipedia.org/wiki?curid=549831", "title": "Malcolm (Star Trek)", "text": ""}
{"id": "549837", "revid": "2096950", "url": "https://it.wikipedia.org/wiki?curid=549837", "title": "Anders Fogh Rasmussen", "text": " \u00c8 stato primo ministro della Danimarca dal 2001 al 2009 e Segretario Generale della NATO dal 1\u00ba agosto 2009 al 1\u00ba ottobre 2014.\nBiografia.\nIn Danimarca \u00e8 stato leader del Partito Liberale (nome danese \"Venstre\", letteralmente \"sinistra\", ma attualmente incline al liberalismo) e Primo Ministro, a capo di un Governo di centro-destra, in carica dal 27 novembre 2001 al 5 aprile 2009.\nIl 1\u00ba agosto 2009 \u00e8 stato nominato alla carica di Segretario Generale della NATO con durata fino al 30 settembre 2014. Il 1\u00ba ottobre 2014 gli \u00e8 successo il norvegese Jens Stoltenberg.\nNel 2017 gli \u00e8 stato attribuito alla Camera dei deputati il Premio America della Fondazione Italia USA."}
{"id": "549838", "revid": "78649", "url": "https://it.wikipedia.org/wiki?curid=549838", "title": "Hoshi (Star Trek)", "text": ""}
{"id": "549839", "revid": "999533", "url": "https://it.wikipedia.org/wiki?curid=549839", "title": "Cetonia aurata", "text": "La cetonia dorata (Cetonia aurata ()) \u00e8 un coleottero appartenente alla famiglia degli Scarabeidi, sottofamiglia Cetoniinae.\nSpesso viene impropriamente chiamato \"maggiolino\", nome che invece sta ad indicare il \"Melolontha melolontha\", altro membro della famiglia Scarabaeidae.\nDescrizione.\nQuesto coleottero, che arriva a 18\u00a0mm di lunghezza, possiede una caratteristica colorazione metallica, prevalentemente di verde smeraldo che pu\u00f2 assumere tonalit\u00e0 bronzee, viola, gialle, azzurre-nere o ramate interrotte da moschettature bianche sulle elitre e, occasionalmente, sul pronoto.&lt;br&gt;\nIl lato ventrale \u00e8 generalmente di colore ramato, ma pu\u00f2 presentare le stesse tonalit\u00e0 di colore del lato dorsale.\nBiologia.\nLarva.\nLa femmina depone le uova di forma sferica nel terriccio humoso, tra i detriti legnosi di vecchi alberi morti in decomposizione (in particolare pioppi e salici), o fra la lettiera di foglie che viene predisposta nei giardini per ottenere il terriccio organico. Schiudono le larve glabre, bianche, con macchie gialle in prossimit\u00e0 degli spiracoli tracheali, fornite di robuste mandibole inserite sullo scudo cefalico chitinoso e giallo. Le larve (xilo-detritifaghe) si nutrono del materiale organico utilizzando le cellulose, che vengono metabolizzate in seguito a processi enzimatici prodotti da batteri e protisti flagellati che vivono in simbiosi nel canale digerente. Il basso potere nutritivo dei legni e dell'humus, collegato a condizioni microambientali avverse, possono prolungare l'attivit\u00e0 larvale anche per alcuni anni, costringendo l'insetto ad impiegare notevoli quantit\u00e0 di sostanze organiche. \nSono strettamente detritivore, e non si nutrono di radici. Queste larve occupano uno dei tanti anelli che compongono le complesse catene trofiche dei cicli biochimici naturali, accelerando allo stato larvale la decomposizione del materiale vegetale in fertile humus, il quale sar\u00e0 ben presto utilizzato e sfruttato dalle giovani piante in fase di crescita. Le Cetonie vengono controllate a livello larvale da parassiti naturali che ne mantengono stabile la popolazione: funghi del genere \"Sporotricum\", imenotteri Scolidi e numerosi ditteri. Giunta a maturit\u00e0, la larva di tipo melolontoide (rimane ripiegata nella caratteristica posizione a C), dopo l'ultima muta ormai al massimo delle sue dimensioni (3-4 cm), si costruisce una celletta ovoidale impastando con secreti orali terriccio ed escrementi. Nella celletta avviene la trasformazione in pupa e, attraverso metabolismi ormonali, in 30 giorni circa si compie la metamorfosi in adulto. \nAdulto.\nDopo un paio di settimane dalla trasformazione in pupa i coleotteri adulti emergono per cibarsi per 3-6 settimane. La Cetonia dorata \u00e8 provvista di apparato boccale masticatore privo delle robuste mandibole caratteristiche delle specie carnivore, \u00e8 composto da pezzi delicati e complicati: labbri, mascelle, palpi, che incastrati tra loro permettono la masticazione e l'utilizzazione solo di tenere parti vegetali. Il capo \u00e8 piccolo con due grossi occhi composti neri, sfaccettati, un paio di corte antenne lamellate, elitre chitinose ricoprono le ali, utilizzate per il volo, che vengono estroflesse da una incavatura laterale permettendo all'insetto di librarsi nell'aria agilmente senza sollevare le elitre come avviene negli altri coleotteri. Non adottano nessun comportamento mimetico ma entrano in tanatosi se disturbate (arrestano ogni movimento, lasciandosi cadere a terra e fingendo la morte) e svolgono le loro attivit\u00e0 palesemente in pieno sole. L'acido urico e quello formico impregnano gli organi interni e per difesa tali acidi vengono escreti anche all'esterno dalla cavit\u00e0 anale, cos\u00ec che utilizzando una strategia chimica, l'insetto risulta nauseabondo e per nulla appetibile ai predatori.&lt;br&gt;Si nutre di nettare e sostanze zuccherine comportandosi anche da buon impollinatore. Occasionalmente possono creare danni solo in alcune tipologie di fiori (come ad esempio le rose) che hanno gli organi riproduttivi nascosti e non accessibili. In questo caso per raggiungere il nettare rovinano il resto del fiore, anche perch\u00e9 sono abbastanza voluminosi. Sono inoltre attratte dalla linfa che stilla dai tronchi feriti di latifoglie. Dopo l'accoppiamento le femmine depongono gruppi di uova (da 6 a 40) nella sostanza organica in decomposizione, nei detriti che si raccolgono negli alberi cavi, nel legno marcescente, ecc.\nDistribuzione.\nSono insetti molto comuni nell'Europa centrale e meridionale e in alcune zone dell'Asia, soprattutto tra i mesi di maggio e luglio (pi\u00f9 raramente settembre) e nelle giornate soleggiate.\nConservazione.\n\"C. aurata\" \u00e8 valutata nella Lista rossa IUCN."}
{"id": "549841", "revid": "775372", "url": "https://it.wikipedia.org/wiki?curid=549841", "title": "Storia degli Stati Uniti d'America (1918-1945)", "text": "Dopo la Rivoluzione d'Ottobre in Russia, negli Stati Uniti crebbe il timore per il comunismo, che produsse la cosiddetta Paura rossa (\"Red Scare\"), durata tre anni.\nPoich\u00e9 il Senato non ratific\u00f2 il Trattato di Versailles imposto dagli Alleati agli Imperi centrali sconfitti, gli Stati Uniti siglarono trattati di pace separati con la Germania e i suoi alleati. Disillusi dall'incapacit\u00e0 dimostrata dalla conferenza di pace a raggiungere le mete ideali che si auguravano, i dirigenti politici statunitensi decisero di agire autonomamente in politica estera. Su questo versante gli Stati Uniti furono molto attivi durante gli anni venti, ma il rifiuto a far parte della Societ\u00e0 delle Nazioni prefigur\u00f2 l'isolazionismo degli anni trenta.\nNel 1920, un emendamento della costituzione proib\u00ec la produzione e la vendita dell'alcool. Il Proibizionismo dur\u00f2 fino al 1933, quando fu superato da un ulteriore emendamento.\nDurante gli anni venti, gli Stati Uniti vissero un periodo di prosperit\u00e0 economica. Molti settori conobbero un notevole sviluppo, con l'eccezione dell'agricoltura che entr\u00f2 in sofferenza per via degli alti prezzi e dell'aumento vertiginoso del valore della terra. I prezzi furono stabili e il PIL crebbe ad un tasso medio annuo del 3,2% dal 1918 al 1945. Nello stesso periodo, i salari dei dipendenti raddoppiarono, al netto dell'inflazione, della disoccupazione e di orari pi\u00f9 brevi. Considerando 100 l'indice del 1918, il valore aument\u00f2 a 112 nel 1923, a 122 nel 1929, a 81 nel 1933 (il punto peggiore), a 116 nel 1940 e a 198 nel 1945.\nLa popolazione si spost\u00f2 dalle zone rurali alle citt\u00e0, rese pi\u00f9 vicine dalla crescita nell'uso delle automobili. A ci\u00f2 consegu\u00ec un rapido sviluppo del settore edilizio, necessario per far fronte alla grande necessit\u00e0 di abitazioni e di opere pubbliche. Il boom stimol\u00f2 il ricorso al credito, che crebbe fino ad un livello pericoloso. Anche il mercato azionario raggiunse livelli abnormi.\nIl crollo di Wall Street nel 1929 e la conseguente Grande depressione spinse il governo ad intervenire per far ripartire l'economia e diminuire il numero di disoccupati. La ripresa, comunque, fu molto lenta. Il punto peggiore della Depressione si ebbe nel 1933, ma il quadro economico mostr\u00f2 ben pochi progressi per tutto il decennio. L'economia ripart\u00ec e i salari reali avrebbero sorpassato i livelli precedenti alla crisi solo nei primi anni quaranta, a causa delle spese militari, enormemente aumentate con l'entrata nella Seconda guerra mondiale.\nNel 1939, il sentimento isolazionista in America si \u00e8 ridotto, ma gli Stati Uniti all'inizio declinarono l'entrata in guerra, limitandosi a fornire beni ed armi al Regno Unito, alla Cina e all'Unione Sovietica. Dopo l'inatteso attacco giapponese a Pearl Harbor, gli Stati Uniti si unirono rapidamente all'alleanza Anglo-Sovietica contro il Giappone Imperiale, l'Italia Fascista e la Germania Nazista, conosciute come le Potenze dell'Asse. Pur anche con la partecipazione degli USA, ci vollero circa quattro ulteriori anni per sconfiggere la Germania ed il Giappone.\nPaura Rossa dal 1918 al 1920.\nLe radici della Paura Rossa giacciono nella rabbia del popolo statunitense verso dissidenti e sovversivi che stavano sabotando lo sforzo bellico. Il Congresso approv\u00f2 il Sedition Act del 1918, che rese illegale ostacolare lo sforzo bellico incoraggiando la resistenza al reclutamento di leva.\nDopo la guerra, la paura della sovversione riemerse nel contesto della Paura rossa, dei massicci scioperi nelle principali industrie (acciaio, confezionamento della carne) e di violente rivolte razziali. I radicali compirono un attentato dinamitardo a Wall Street e cercarono di far chiudere Seattle nel febbraio 1919. Nel corso di quell'anno, si verificarono una serie di oltre 20 incidenti razziali violenti tra bianchi e neri. Tra questi le rivolte di Chicago, Omaha, ed Elaine.\nSempre nel 1919, una parata del primo maggio a Cleveland (Ohio), in cui si protestava per l'imprigionamento del leader Socialista Eugene Debs, si tramut\u00f2 in una violenta rivolta. Una serie di attentati nel prosieguo dell'anno infiamm\u00f2 ulteriormente la situazione. Il 28 aprile il sindaco di Seattle ricevette nella posta una bomba artigianale, che venne disinnescata. Il senatore Thomas W. Hardwick ne ricevette una il giorno successivo, che amput\u00f2 le mani dell'inserviente che l'aveva scoperta, e ustion\u00f2 il senatore e la moglie. Il mattino seguente a New York, un impiegato delle poste scopr\u00ec sedici pacchi simili, indirizzati a note personalit\u00e0 dell'epoca, tra cui il magnate del petrolio John D. Rockefeller. Il 2 giugno una bomba distrusse in parte il fronte della casa del procuratore generale A. Mitchell Palmer.\nPalmer organizz\u00f2 e condusse i \"Palmer Raids\", una serie di incursioni e arresti di socialisti, anarchici, sindacalisti radicali e immigrati. Nel 1920, oltre 10.000 arresti vennero compiuti e gli immigrati illegali catturati in questi raid vennero deportati in Europa.\nNell'Attentato di Wall Street, del 16 settembre 1920, 45\u00a0kg di dinamite con 230\u00a0kg di frammenti di acciaio esplosero davanti agli uffici della J.P. Morgan Company, uccidendo 40 persone e ferendone altre 300. Gli anarchici sono stati per molto tempo sospettati per l'attacco, che segu\u00ec numerose lettere bomba che avevano preso di mira anche lo stesso Morgan. Comunque, l'identit\u00e0 degli attentatori non \u00e8 mai stata determinata.\nNegli anni 1920, la paura si dissip\u00f2, mentre l'interesse del pubblico si spostava su altre aree.\nDopo la I guerra mondiale.\nUna popolare canzone di Tin Pan Alley del 1919 chiedeva, riguardo alle truppe statunitensi di ritorno dalla I guerra mondiale, \"How Ya Gonna Keep 'Em Down On the Farm After They've Seen Paree?\" (Come farai a tenerli alla fattoria dopo che hanno visto Parigi?). Infatti, molti non rimasero \"alla fattoria\", poich\u00e9 ci fu una grande migrazione di popolazione rurale verso le citt\u00e0. L'agricoltura comunque, divenne sempre pi\u00f9 meccanizzata, con un uso diffuso dei trattori, quindi meno contadini erano necessari per produrre grandi raccolti di cibo.\nWoodrow Wilson condusse una campagna per l'ingresso degli USA nella Societ\u00e0 delle Nazioni, per la cui creazione egli stesso era stato importante, ma il 19 gennaio 1919 il Senato vot\u00f2 per non entrarne a far parte.\nLe riparazioni di guerra del Trattato di Versailles lasciarono la Germania in uno stato di agitazione e senza possibilit\u00e0 di pagare gli Alleati. Il Piano Dawes, assieme ad altri fattori, permise alla Germania di riottenere un certo livello di prosperit\u00e0 a met\u00e0 degli anni 1920 e la nazione sembr\u00f2 sulla via per diventare una democrazia stabile. Dopo il colpo della grande depressione, fu chiaro che la Germania non era nuovamente in grado di pagare le riparazioni. Il Piano Young sostitu\u00ec quindi il Piano Dawes. Dopo l'elezione di Adolf Hitler nel 1933, la Germania ripudi\u00f2 tutte le riparazioni.\nDopo un lungo periodo di agitazioni (iniziato nel 1869), le donne statunitensi riuscirono ad ottenere il diritto al voto. Le donne parteciparono alle elezioni presidenziali e per il Congresso del 1920.\nI ruggenti anni venti.\nNelle presidenziali del 1920, il Partito Repubblicano torn\u00f2 alla Casa Bianca grazie all'elezione di Warren Gamaliel Harding, che promise un \"ritorno alla normalit\u00e0\" dopo gli anni traumatici della I guerra mondiale.\nPer gran parte degli anni 1920 gli Stati Uniti godettero di un periodo di sfrenata prosperit\u00e0: i prezzi dei beni agricoli e dei salari caddero alla fine della guerra, mentre nuove industrie (radio, cinema, automobili e chimica) fiorirono. Le irregolarit\u00e0 erano anche geografiche: lo standard di vita nelle aree rurali cadde sempre pi\u00f9 lontano da quello delle aree urbane e suburbane, che videro notevoli miglioramenti nella pianificazione abitativa e urbana. Il boom venne riflesso dall'estensione del credito fino a livelli pericolosi, anche nel mercato azionario, che crebbe fino a livelli record che in retrospettiva, dopo il Crollo di Wall Street del 1929 erano pericolosamente inflazionati.\nIl jazz divenne molto popolare tra i giovani (e veniva generalmente svilito come rumore dalle generazioni pi\u00f9 vecchie). Il ballo era uno svago popolare.\nProibizionismo.\nNel 1920, la produzione, vendita, importazione ed esportazione di alcolici venne proibita dal Diciottesimo emendamento della Costituzione degli Stati Uniti, nel tentativo di diminuire gli alti tassi di alcolismo e, in particolare, la corruzione politica guidata dai politici da saloon. Il proibizionismo venne implementato a livello federale dal Volstead Act. Molti stati lasciarono che i federali lo facessero rispettare. Si noti che bere o possedere liquori non era illegale, solo la produzione e la vendita.\nLa proibizione nazionale fin\u00ec nel 1933, anche se continu\u00f2 per qualche tempo in alcuni stati. Il proibizionismo \u00e8 considerato da molti storici (ma non da tutti) come un fallimento, perch\u00e9 il crimine organizzato ne venne rafforzato. Esso rappresenta il primo caso di emendamento costituzionale negli USA che regolava direttamente un'attivit\u00e0 sociale. Il diciottesimo emendamento rappresent\u00f2 anche la crescente forza dello Stato all'inizio del XX secolo.\nIl Ku Klux Klan.\nKu Klux Klan \u00e8 il nome di alcune organizzazioni del passato e attuali, presenti negli Stati Uniti, che hanno sostenuto la supremazia bianca e l'antisemitismo. Il Klan praticava l'anti-cattolicesimo e il nativismo. Fu tristemente famoso per gli attacchi violenti ai suoi oppositori, che comprendevano afro-americani, persone non conservatrici appartenenti a fedi protestanti, immigranti e persone che sostenevano la parit\u00e0 dei diritti per le categorie citate in precedenza. La prima incarnazione del Klan dur\u00f2 dal 1865 al 1870, durante la fase iniziale della ricostruzione al Sud.\nNel 1915 William Joseph Simmons fond\u00f2 un secondo e distinto gruppo. L'uso dello stesso nome fu ispirato dal nuovo potere dei moderni mass media, grazie al film \"The Birth of a Nation\" e agli infiammatori e antisemitici resoconti dei quotidiani che riguardarono il processo e il linciaggio di un accusato di omicidio, Leo Frank. Questo secondo Klan combatt\u00e9 per mantenere il dominio dei bianchi protestanti su neri, asiatici, cattolici ed ebrei. Questo gruppo, bench\u00e9 predicasse il razzismo e fosse accusato di attivit\u00e0 violente, oper\u00f2 apertamente nel Sud e nel Midwest, e al suo apice a met\u00e0 degli anni 1920, sosteneva di contare milioni di membri. Molti politici a tutti i livelli del governo ne erano membri, e l'organizzazione, segretamente o apertamente, influenz\u00f2 alcuni governi statali, tra cui quelli dell'Oregon e dell'Indiana. Scandali che coinvolsero stupri, omicidi e supporto al Partito Nazista ne distrussero la popolarit\u00e0 alla fine degli anni 1920, e nel 1929 il Klan era molto pi\u00f9 piccolo e debole.\nIl \"Processo della scimmia di Scopes\".\nIl \"Processo della scimmia di Scopes\", nel 1925, vide affrontarsi gli avvocati William Jennings Bryan e Clarence Darrow (quest'ultimo, con l'ACLU in rappresentanza dell'insegnante John T. Scopes) in un caso nella corte del Tennessee, che mise alla prova una legge approvata il 13 marzo 1925, la quale vietava, in ogni struttura scolastica finanziata dallo Stato del Tennessee, l'insegnamento di \"qualsiasi teoria che nega la storia della Divina Creazione dell'uomo, come insegnata nella Bibbia, e che insegna invece che l'uomo discende da animali di ordine inferiore\". Ci\u00f2 viene spesso interpretato come un divieto di legge a insegnare qualsiasi aspetto della teoria dell'evoluzione. Usando per l'insegnamento un testo di biologia (approvato dallo Stato del Tennessee) che discuteva l'evoluzione, Scopes riteneva di aver violato la legge anti-evoluzione.\nScopes venne condannato per aver insegnato l'evoluzionismo, ma il verdetto venne ribaltato in appello.\nIl governo federale negli anni 1920.\nMentre in retrospettiva gli anni 1920 sono talvolta visti come l'ultimo respiro del \"capitalismo del Barone ladrone\", il periodo vide in realt\u00e0 un sempre maggior ruolo del governo federale. Oltre al proibizionismo, il governo prese in carico nuovi poteri e doveri, come il finanziamento e la supervisione del nuovo sistema autostradale. L'espansione federale della fornitura di valuta port\u00f2 a un'espansione senza precedenti del credito, che contribu\u00ec sia al boom economico sia alla successiva rovina.\nL'amministrazione Harding venne scossa dallo scandalo Teapot Dome. Sembr\u00f2 come se il presidente stesso rischiasse di venire coinvolto nella corruzione, ma Harding mor\u00ec mentre era ancora in carica, il 2 agosto 1923. Gli succedette il suo vicepresidente, Calvin Coolidge.\nCoolidge era un uomo del New England, taciturno e onesto, che interpret\u00f2 il suo ruolo come tenersi fuori dal percorso di un'economia in forte crescita. Venne eletto per un intero mandato nel 1924, con lo slogan \"Keep Cool With Coolidge.\"\nQuando Coolidge rifiut\u00f2 di ricandidarsi nelle presidenziali del 1928, il Partito Repubblicano nomin\u00f2 allora l'ingegnere e segretario al Commercio Herbert Hoover, che venne eletto con un ampio margine. Hoover era generalmente considerato come uno dei pi\u00f9 promettenti tecnocrati della sua generazione. Fu l'unica persona eletta alla presidenza statunitense a non aver retto in precedenza alcun incarico a livello nazionale o statale o a non essere stato un generale vittorioso in guerra.\nHoover disse: \"Noi oggi in America siamo pi\u00f9 vicini al trionfo finale sulla povert\u00e0 che mai altri in precedenza in qualsiasi nazione nella storia\". A pochi mesi dalla sua elezione, comunque, il mercato azionario croll\u00f2 e l'economia nazionale precipit\u00f2 in quella che divenne nota come la grande depressione.\nDopo il crollo Hoover annunci\u00f2 che, mentre avrebbe tenuto in equilibrio il budget federale, avrebbe tagliato le tasse e aumentato le spese per le opere pubbliche. Comunque, egli firm\u00f2 lo Smoot-Hawley Tariff Act, che alzava i dazi, e successivamente il Revenue Act del 1932, che inaspriva le tasse. Queste leggi sono spesso biasimate per aver reso pi\u00f9 profonda la depressione e considerate come il pi\u00f9 madornale errore politico di Hoover. Inoltre, il sistema della Federal Reserve, di stretta della disponibilit\u00e0 di valuta (per paura dell'inflazione) \u00e8 anch'esso considerato da molti economisti moderni come una tattica sbagliata, in quella situazione monetaria.\nLa grande depressione.\nNel 1929 gli Stati Uniti erano la nazione pi\u00f9 prosperosa del mondo, ma nonostante l'ottimismo dilagante nel Paese e l'apparente benessere economico di altre nazioni industrializzate, l'economia mondiale non riusc\u00ec a resistere a una depressione che ebbe origine negli USA e si diffuse in tutto il globo nel giro di alcuni mesi.\nStorici ed economisti ancora non sono concordi sulle cause della grande depressione, ma esiste un generale consenso che ebbe origine negli Stati Uniti alla fine del 1929, e venne iniziata o peggiorata dal \"Crollo di Wall Street del 1929\". Si pu\u00f2 fare riferimento al Gioved\u00ec nero, il crollo della principale borsa americana del 24 ottobre 1929, ed al Marted\u00ec nero, un successivo crollo che ha causato vero e proprio panico generale 5 giorni dopo. Parti dell'economia statunitense aveva mostrato qualche segno di affaticamento gi\u00e0 mesi prima dell'ottobre 1929. Gli inventari dei magazzini di tutti i tipi erano tre volte superiori a quelli di un anno prima (un'indicazione che il pubblico non stava comprando i prodotti cos\u00ec rapidamente come in passato); e altri indicatori di salute economica\u2014merci trasportate, produzione industriale, prezzi all'ingrosso\u2014stavano scivolando verso il basso.\nGli eventi negli USA innescarono una depressione economica mondiale, che port\u00f2 alla deflazione, a un grande aumento della disoccupazione e della miseria.\nL'amministrazione Roosevelt.\nLa grande depressione e l'elezione del 1932.\nIl crollo di Wall Street aveva introdotto una crisi finanziaria mondiale. Negli USA, tra il 1929 e il 1933, la disoccupazione pass\u00f2 dal 3% della forza lavoro al 25%, mentre la produzione manifatturiera diminu\u00ec di un terzo. Dove esisteva, l'assistenza pubblica fu sopraffatta. Cacciati dalle loro abitazioni, i disoccupati e i poveri si spostarono nelle cosiddette \"Hoovervilles\". Per molti la possibilit\u00e0 di sfamarsi, se c'era, era data dalle mense dei poveri. Mancanza di difese, di speranza, di un tetto, e la fame, perseguitavano la nazione.\nAd aggiungersi alla miseria del periodo arriv\u00f2 la siccit\u00e0 nelle Grandi Pianure nel 1933. Nel 1934, le pianure erano diventate un deserto \"catino di polvere\". Quelli che avevano perso casa e sostentamento vennero attratti verso dai posti di lavoro messi a disposizione dal settore agricolo degli Stati dell'ovest, come la California. I migranti vennero chiamati con nomignoli quali Okies o Arkies, mentre inondavano l'offerta di lavoro nel settore agricolo, facendo abbassare i salari e mettendo l'uno contro l'altro lavoratori disperati.\nNel Sud, la sempre fragile economia collass\u00f2 ulteriormente. Per sfuggire alla miseria, i lavoratori rurali e i mezzadri migrarono al nord in treno, con la speranza di lavorare nelle industrie automobilistiche attorno a Detroit. Nella regione dei Grandi Laghi i contadini avevano sperimentato condizioni di mercato depresse per le loro coltivazioni e partire dalla fine della I guerra mondiale. Le fattorie familiari che erano state ipotecate durante gli anni 1920, per recuperare i soldi necessari \"a tirare avanti in attesa di tempi migliori\", vennero espropriate quando i loro proprietari non riuscirono ad adempiere ai pagamenti.\nIn tutto il mondo, governi disperati cercarono la ripresa economica adottando restrittive politiche autarchiche-alti dazi, quote di importazione, e accordi di scambio- e sperimentando nuovi piani per le loro economie interne. Il Regno Unito adott\u00f2 misure di vasta portata per lo sviluppo di un'economia nazionale pianificata. Nella Germania nazista, la ripresa economica venne perseguita tramite il riarmo, la leva obbligatoria e i programmi di lavori pubblici. Nell'Italia di Mussolini, i controlli economici di questo Stato corporativo vennero rafforzati. Alcuni osservatori in tutto il mondo videro nel massiccio programma di pianificazione economica e propriet\u00e0 statale dell'Unione Sovietica quello che appariva come un sistema a prova di depressione e una soluzione alla crisi del capitalismo.\nNegli Stati Uniti, accettando la nomina democratica alle presidenziali del 1932, Franklin D. Roosevelt promise \"un nuovo corso (\"new deal\") per il popolo americano\", una frase che \u00e8 rimasta come simbolo della sua amministrazione e dei suoi molti risultati conseguiti. I Repubblicani vennero incolpati per la depressione, o quanto meno per la mancanza di una risposta adeguata ad essa, e vennero facilmente sconfitti da Roosevelt.\nContrariamente a molti altri leader mondiali degli anni 1930, comunque, Roosevelt entr\u00f2 in carica senza una singola ideologia o un piano per gestire la depressione. Questo \"New Deal\" sarebbe spesso stato contraddittorio, pragmatico e sperimentale. Quella che alcuni considerano incoerenza nell'ideologia del \"New Deal\", comunque, fu in realt\u00e0 la presenza di diverse ideologie in competizione, basate su programmi e idee non senza precedenti nella tradizione politica statunitense.\nIl \"New Deal\" consistette di molti tentativi differenti di porre fine alla grande depressione e di riformare l'economia americana. Molti di questi fallirono, ma ci furono successi sufficienti a renderlo il pi\u00f9 importante episodio del XX secolo nella creazione del moderno Stato americano.\nI primi cento giorni.\nLa situazione economica disperata, combinata con la sostanziale vittoria democratica nelle elezioni per il Congresso del 1932, diedero a Roosevelt un'insolita influenza su quest'ultimo nei \"primi cento giorni\" della sua amministrazione. Egli us\u00f2 la sua influenza per ottenere una rapida approvazione di una serie di misure per sostenere l'altalenante sistema bancario, riformare il mercato azionario, aiutare i disoccupati, e indurre una ripresa industriale ed agricola.\nLa \"bank holiday\" e l'Emergency Banking Act.\nIl 6 marzo, due giorni dopo essere entrato in carica, Roosevelt emise un proclama con cui chiudeva tutte le banche statunitensi per quattro giorni, affinch\u00e9 il Congresso potesse riunirsi in una sessione speciale. Normalmente, una tale azione avrebbe causato un panico diffuso. In questa occasione per\u00f2 infuse un generale senso di sollievo. In primo luogo, molti stati avevano gi\u00e0 chiuso le banche prima del 6 marzo. In secondo, Roosevelt astutamente e eufemisticamente la descrisse come una \"bank holiday\" (vacanza delle banche). Terzo, l'azione dimostr\u00f2 che il governo federale si stava muovendo per fermare l'allarmante sequenza di fallimenti delle banche.\nTre giorni dopo, Roosevelt present\u00f2 al Congresso l'Emergency Banking Act, una legge di stampo conservatore, stilata in gran parte dal funzionari rimasti della vecchia amministrazione Hoover, designata principalmente per proteggere le grosse banche dall'essere trascinate in basso dal fallimento di quelle pi\u00f9 piccole. La legge stabiliva ispezioni del Dipartimento del Tesoro in tutte le banche, prima che avessero il permesso di riaprire, assistenza federale per i grandi istituti in bilico, e una profonda riorganizzazione di quelli in grande difficolt\u00e0. Un congresso confuso e spaventato approv\u00f2 la legge nel giro di quattro ore dalla sua presentazione. Tre quarti delle banche del Federal Reserve System riaprirono nei tre giorni successivi, e un miliardo di dollari in valuta accantonata e oro riflu\u00ec in esse nel giro di un mese. L'immediata crisi delle banche era finita.\nL'Economy Act.\nIl mattino seguente all'approvazione dell'Emergency Banking Act, Roosevelt invi\u00f2 al Congresso l'Economy Act, che venne disegnato per convincere il pubblico, e soprattutto la comunit\u00e0 finanziaria, che il governo federale non era nelle mani dei radicali. La proposta di legge si proponeva di equilibrare il budget federale tagliando i salari degli impiegati governativi e riducendo le pensioni dei veterani fino al 15%.\nAltrimenti, ammon\u00ec Roosevelt, la nazione avrebbe affrontato un deficit di 1 miliardo di dollari. La proposta di legge rivelava chiaramente quello che il presidente aveva sempre sostenuto: che in fondo era un conservatore dal punto di vista fiscale quanto lo fu il suo predecessore. E come per la legge bancaria, l'Economy Act pass\u00f2 al Congresso quasi istantaneamente\u2014nonostante le vivaci proteste di alcuni progressisti.\nProgrammi agricoli.\nI primi cento giorni della nuova amministrazione produssero anche un programma federale per proteggere i contadini statunitensi dalle incertezza del mercato, attraverso sussidi e controllo della produzione. L'Agricultural Adjustment Act (AAA), che il Congresso approv\u00f2 nel maggio 1933, rifletteva i desideri dei leader di varie organizzazioni e del Segretario all'Agricoltura di Roosevelt, Henry A. Wallace.\nIl reddito relativo dei contadini era diminuito per decenni. L'AAA comprendeva delle rielaborazioni di molti programmi a lungo propagandati per l'assistenza all'agricoltura, che erano stati richiesti per decenni. La condizione pi\u00f9 importante dell'AAA era quella per la riduzione delle coltivazioni\u2014il sistema dell'\"assegnazione interna\", che era intesa a alzare i prezzi dei prodotti agricoli.\nLa componente pi\u00f9 controversa dell'anti-deflazionistica \"assegnazione interna\" era la distruzione su larga scala di coltivazioni e bestiame, per ridurre il surplus. In un momento in cui molte famiglie soffrivano di denutrizione o di vera e propria fame, si tratt\u00f2 di una misura difficile. Comunque, le entrate lorde delle fattorie aumentarono della met\u00e0 nei primi tre anni del New Deal e la posizione relativa dei contadini miglior\u00f2 significativamente per la prima volta in vent'anni.\nAltre iniziative.\nI primi cento giorni videro anche la creazione di una nuova agenzia federale per la supervisione del mercato azionario, la U.S. Securities and Exchange Commission (SEC), e una riforma del sistema bancario che comprendeva un sistema di assicurazione dei depositi. Ma la pi\u00f9 riuscita nell'alleviare le miserie della grande depressione fu una serie di misure per aiutare alcuni dei 15 milioni di disoccupati statunitensi, tra queste il Civilian Conservation Corps (CCC), la Civil Works Administration (CWA), e la Federal Emergency Relief Administration (FERA).\nL'inizio del New Deal vide anche l'inizio della Tennessee Valley Authority (TVA), un esperimento senza precedenti nel controllo delle alluvioni, nell'energia pubblica e nella pianificazione regionale.\nIl National Industrial Recovery Act (NIRA).\nRoosevelt si rese conto che queste azioni iniziali non erano altro che manovre di emergenza, e che programmi governativi pi\u00f9 completi sarebbero stati necessari. Nei circa tre anni tra il crollo della borsa e i primi cento giorni di Roosevelt, l'economia industriale aveva sofferto per un circolo vizioso di prezzi e produzione in picchiata (deflazione). Alla ricerca disperata per la salvezza, molti proprietari d'impresa richiesero che il governo attuasse degli accordi tra le associazioni commerciali per aiutare la risalita dei prezzi.\nL'amministrazione Roosevelt, sempre pi\u00f9 pressata perch\u00e9 facesse di pi\u00f9 per alleviare la disoccupazione, insistette che le imprese avrebbero dovuto assicurare che le entrate dei lavoratori sarebbero salite assieme ai prezzi. Il risultato fu il National Industrial Recovery Act (NIRA), l'impresa pi\u00f9 importante dei primi cento giorni, approvato dal Congresso nel giugno 1933. Per implementare la NIRA, vennero create due agenzie federali, la National Recovery Administration (NRA) e la Works Progress Administration (WPA).\nQueste e altre prime iniziative crearono un ampio sostegno popolare per l'amministrazione Roosevelt e fermarono la rapida rovina del sistema finanziario. Non riuscirono invece a porre fine, o a ridurre significativamente, alla grande depressione e alle concomitanti sofferenze della popolazione.\nImprevisti del secondo mandato di Roosevelt.\nAnche se la straripante vittoria di Roosevelt nelle elezioni del 1936 produsse una grande maggioranza democratica in entrambe le camere del Congresso, con conseguenti previsioni di nuovi e grandi conseguimenti da parte dei sostenitori del presidente, l'amministrazione and\u00f2 incontro a una lunga fila di delusioni. Ambiziose idee di riforma spesso furono ostacolate da costrizioni burocratiche, come l'assenza di una burocrazia governativa con forza ed esperienza sufficienti ad amministrarle, e a causa della crescente opposizione del mondo degli affari.\nI vincoli politici erano bloccanti sia al Congresso che nel pubblico, dove le inibizioni conservatrici rimanevano forti. Comunque, la Corte Suprema sarebbe stata il rivale pi\u00f9 formidabile. Diversi programmi cruciali del New Deal violavano la teoria costituzionale conservatrice. La NRA, l'AAA e altre, vennero invalidate dalla Corte, che era dominata da conservatori con una visione limitata della clausola della costituzione sui commerci interstatali, base di buona parte della legislazione del New Deal.\nLa recessione del 1937 e il recupero.\nL'amministrazione Roosevelt fu sotto assedio durante il suo secondo mandato, che vide un nuovo acuirsi della grande depressione, a partire dalla caduta del 1937 e proseguendo per tutto il 1938. Si tratt\u00f2, in grande misura, del risultato di uno sforzo prematuro da parte dell'amministrazione di portare in pari il bilancio riducendo le spese federali.\nL'amministrazione reag\u00ec lanciando una campagna retorica contro il potere dei monopoli affaristici, che venivano dipinti come la causa della nuova flessione.\nMa l'altra risposta dell'amministrazione alla crisi del 1937 ebbe risultati pi\u00f9 tangibili. Ignorando il Dipartimento del tesoro, Roosevelt si imbarc\u00f2 in un antidoto per la depressione, abbandonando riluttante i suoi sforzi di equilibrare il bilancio e lanciando un programma di spese da 5 miliardi di dollari nella primavera del 1938. Un tentativo di far aumentare il potere d'acquisto e attaccare la deflazione.\nRoosevelt spieg\u00f2 il suo programma in una \"chiacchierata davanti al camino\", nella quale alla fine riconobbe che spettava al governo \"creare una svolta economica\", facendo \"aggiunte al potere d'acquisto della nazione\".\nSeconda guerra mondiale e fine della grande depressione.\nSi dovette aspettare fino a quando l'amministrazione fu costretta a grosse spese federali per sostenere lo sforzo bellico nella II guerra mondiale, perch\u00e9 l'economia della nazione recuperasse pienamente.\nTra il 1939 e il 1944 (il picco della produzione di guerra), la produzione nazionale quasi raddoppi\u00f2. Di conseguenza, la disoccupazione cadde dal 14% del 1940 a meno del 2% nel 1943, con la forza lavoro che crebbe di dieci milioni di unit\u00e0. L'economia di guerra non fu tanto un trionfo della libera impresa, quanto il risultato dell'attivit\u00e0 di finanziamento del governo. Mentre la disoccupazione rimase alta per tutto il periodo del New Deal, consumi, investimenti e esportazioni nette\u2014i pilastri della crescita economica\u2014rimasero bassi. Fu la seconda guerra mondiale, non il New Deal, che mise la parola fine alla crisi. N\u00e9 il New Deal aveva sostanzialmente alterato la distribuzione del potere all'interno della societ\u00e0 e dell'economia statunitense; ed ebbe solo un piccolo impatto sulla distribuzione del benessere tra la popolazione.\nEredit\u00e0 del New Deal.\nAnche se il New Deal non pose fine alla depressione, molti credono che aiut\u00f2 a evitare un ulteriore decadimento dell'economia, incrementando le funzioni normative del governo federale, in modi che aiutarono a stabilizzare settori in precedenza problematici dell'economia: il mercato azionario, il sistema bancario e altri. Produsse anche una nuova coalizione politica che sostenne il Partito Democratico come partito di maggioranza nella politica nazionale per pi\u00f9 di una generazione.\nGettando le fondamenta per il dopoguerra, Roosevelt e il New Deal aiutarono a aumentare il potere del governo federale nel suo complesso. Roosevelt stabil\u00ec anche la presidenza come importante centro di autorit\u00e0 all'interno del governo federale. Creando una lunga serie di protezioni per vari gruppi di cittadini\u2014operai, contadini, e altri\u2014che soffrirono per la crisi, permettendogli di sfidare il potere delle aziende, l'amministrazione Roosevelt gener\u00f2 un insieme di idee politiche\u2014note alle generazioni successive come liberalismo del New Deal\u2014che rimasero una fonte di ispirazione per decenni e aiutarono a dar forma all'esperimento successivo della riforma liberale, la Grande Societ\u00e0 degli anni 1960.\nD'altra parte, l'amministrazione Roosevelt e il suo 'liberalismo' divennero la fonte di una vigorosa reazione 'conservatrice', inizialmente da parte degli uomini di affari e di altri americani benestanti, che percepivano una minaccia al loro potere e al loro stile di vita, ma che si espanse nei decenni successivi e nel XXI secolo, includendo non solo i conservatori economici, ma anche quelli sociali e religiosi, che insieme avrebbero preso il controllo politico degli USA.\nSeconda guerra mondiale.\nIl sentimento isolazionista era diminuito, ma gli Stati Uniti inizialmente decisero di non entrare in guerra, limitandosi a fornire rifornimenti e armi al Regno Unito, alla Repubblica di Cina e all'Unione Sovietica. I sentimenti degli americani cambiarono drasticamente con l'improvviso attacco giapponese a Pearl Harbor, e gli USA si unirono rapidamente all'alleanza Anglo-Sovietica contro l'Impero del Giappone, l'Italia fascista e la Germania nazista, note come \"Potenze dell'Asse\". Anche con la partecipazione statunitense occorsero quasi altri quattro anni per sconfiggere Germania e Giappone. Anche se l'Unione Sovietica soffr\u00ec molte pi\u00f9 perdite dei suoi alleati, l'attivo coinvolgimento in guerra degli USA fu vitale nel prevenire una vittoria dell'Asse.\nPur essendo stato rieletto (caso senza precedenti) per un terzo e un quarto mandato come presidente nel 1940 e nel 1944, Franklin Delano Roosevelt non visse abbastanza per vedere la fine della guerra. Il 12 aprile 1945 mor\u00ec per un attacco di cuore. Il suo vice presidente, Harry S. Truman, prese in carico la presidenza e port\u00f2 avanti la maggior parte delle politiche di Roosevelt in tempo di guerra.\nDopo la resa incondizionata della Germania Nazista, gli Alleati occidentali celebrarono il \"V-E day\" (Giorno della vittoria in Europa) l'8 maggio 1945. Il 6 agosto dello stesso anno gli USA sganciarono una bomba atomica su Hiroshima, distruggendola. A questa ne segu\u00ec una seconda il 9 agosto, su Nagasaki. La resa del Giappone, venne seguita pochi giorni dopo, dalla firma della resa ufficiale, il 2 settembre (\"V-J day\", Giorno della vittoria in Giappone).\nContrariamente all'isteria della prima guerra mondiale, la scena interna degli USA durante la seconda fu relativamente pacifica. I cittadini tedeschi e italiani vennero arrestati e internati. Inoltre, centinaia di migliaia di cittadini giapponesi americani vennero internati dal governo statunitense. Anche se questi campi non prevedevano lavori pesanti, isolamento forzato e basse condizioni di vita erano la norma.\nLe Nazioni Unite vennero fondate il 24 ottobre 1945 per fungere da organismo mondiale per aiutare a prevenire future guerre. Con un voto di 65 a 7 il senato statunitense, il 4 dicembre del 1945, approv\u00f2 la partecipazione USA all'ONU, segnando un allontanamento dal tradizionale isolazionismo statunitense e un maggior coinvolgimento internazionale della nazione."}
{"id": "549842", "revid": "32741", "url": "https://it.wikipedia.org/wiki?curid=549842", "title": "Cetonia dorata", "text": ""}
{"id": "549847", "revid": "1833487", "url": "https://it.wikipedia.org/wiki?curid=549847", "title": "Poul Nyrup Rasmussen", "text": "\u00c8 stato Primo Ministro della Danimarca dal 25 gennaio 1993 al 27 novembre 2001 e dall'aprile 2004 al novembre 2011 \u00e8 stato presidente del Partito Socialista Europeo.\nCome Primo Ministro implement\u00f2 il sistema di gestione del mercato del lavoro conosciuto come flexicurity.\nVita privata.\n\u00c8 stato sposato dal 1994 al 2020 con la politica danese Lone Dybkj\u00e6r."}
{"id": "549852", "revid": "2206963", "url": "https://it.wikipedia.org/wiki?curid=549852", "title": "Poul Schl\u00fcter", "text": "Biografia.\nOrigini e Formazione.\nSchl\u00fcter \u00e8 nato a T\u00f8nder nello S\u00f8nderjylland, figlio di un produttore e grossista di prodotti di cioccolato nella fabbrica di cioccolato di T\u00f8nder, Johannes Valdemar Schl\u00fcter (1899-1965) e della moglie Else Katrine Holmskov (1904-2002). Dopo aver studiato all'Universit\u00e0 di Aarhus e all'Universit\u00e0 di Copenhagen, Poul Schl\u00fcter divenne professore. Di quest'ultima nel 1957 e successivamente un avvocato nel 1960. Ha vissuto durante i suoi studi presso il Collegio Nordico di \u00d8sterbro.\nVita privata.\nPoul Schl\u00fcter \u00e8 stato sposato con Majken Steen-Andersen (nata il 5 settembre 1934), si \u00e8 successivamente divorziato il 16 marzo 1963. Il 20 settembre 1979, ha sposato un deputato, mag.art. Lisbeth Povelsen (Lisbeth Schl\u00fcter) (nata il 12 aprile 1944 - 17 febbraio 1988). Il 21 luglio 1989, si spos\u00f2 con la dirigente scolastica di balletto Anne Marie Vessel Schl\u00fcter (nata il 1\u00ba maggio 1949).\nSuo figlio, Peter Schl\u00fcter, \u00e8 stato membro della Rappresentanza dei cittadini di Copenaghen (K).\nCarriera politica.\nPoul Schl\u00fcter ha iniziato la sua carriera politica nella \"Giovent\u00f9 conservatrice\" e nel 1952 \u00e8 stato eletto presidente del consiglio nazionale dell'organizzazione giovanile a Kolding rimanendo tale fino al 1955.\nPoul Schl\u00fcter \u00e8 stato membro del Folketing danese (1964-1994) per il Partito Popolare Conservatore, di cui \u00e8 stato presidente dal 1974-1977 e di nuovo dal 1981-1993.\n\u00c8 stato anche membro del Consiglio d'Europa dal 1971 al 1974, capo della delegazione danese al Consiglio nordico e membro del Consiglio del 1978-1979. Nel 1984 \u00e8 diventato \"Politico dell'anno nella regione nordica\".\nPoul Schl\u00fcter \u00e8 stato membro del Parlamento europeo (1994-1999) e Vicepresidente (1994-1997).\n\u00c8 stato anche vice sindaco della municipalit\u00e0 di Gladsaxe dal 1966 al 1971, durante il mandato del sindaco Erhard Jakobsen.\nPrimo ministro.\nIl 3 settembre 1982 Anker J\u00f8rgensen rassegn\u00f2 le dimissioni da capo del governo, il 10 settembre 1982 Poul Scluter assunse la carica di Primo ministro senza elezioni parlamentare fino al 10 settembre 1987 come capo del governo Schl\u00fcter I. La coalizione di governo, composta dal Venstre, dal Partito Popolare Conservatore, dai Partito Popolare Cristiano e dai Democratici di Centro, fu chiamata \"coalizione a cinque trifogli\". Successivamente, fino al 3 giugno 1988, Schl\u00fcter costitu\u00ec una seconda coalizione a cinque quadrifogli. Il gabinetto successivo Schl\u00fcter III fu formato senza il Partito Popolare Cristiano e i Democratici di Centro, sostituendoli con la Sinistra Radicale. Il gabinetto Schl\u00fcter IV consisteva solo del Partito Popolare Conservatore e del Venstre rimasto tale fino alle dimissioni di Schl\u00fcters dalla presidenza del partito e dalla carica di primo ministro il 25 gennaio 1993. Il motivo delle dimissioni di Schl\u00fcter dopo un \"periodo sorprendentemente lungo\" \u00e8 stato l\"'affare Tamil\": il ministro della giustizia del secondo gabinetto di Schl\u00fcter, Erik Ninn-Hansen, si era reso colpevole di infedelt\u00e0 legale nel caso di un ricongiungimento familiare dei rifugiati tamil."}
{"id": "549862", "revid": "1005847", "url": "https://it.wikipedia.org/wiki?curid=549862", "title": "Anker J\u00f8rgensen", "text": "Biografia.\nFamilia, educazione e lavoro.\nAnker Henrik J\u00f8rgensen \u00e8 nato il 13 luglio 1922 a Copenaghen come figlio di Johannes Albert J\u00f8rgensen e della donna delle pulizie Karen Marie J\u00f8rgensen. A due anni di et\u00e0 (1924) visse senza il padre e a cinque anni (1928) rimase orfano quando i suoi genitori morirono di tubercolosi. \u00c8 cresciuto con sua zia, la lavoratrice di tabacco Karla Marie Sofie Jacobsen (1890-1975) e suo zio, che faceva il conducente a Christianshavn.\nFrequent\u00f2 la Scuola reale e orfanotrofio. A quattordici anni divenne un ragazzo-lavoratore come magazziniere presso il magazzino di carta di FDB a Njalsgade sulle Islands Brygge fino a quando non dovette interrompere la sua attivit\u00e0 per il servizio militare. Nel 1949 ha sostenuto un esame preliminare su un corso serale.\nVita privata.\nNel 1948 si spos\u00f2 con Ingrid Kvist Pedersen (1922-1997), figlia del direttore di laboratorio S\u00f8ren Pedersen e di sua moglie Krestine Pedersen. Ingrid mor\u00ec nel 1997 per una forma di distrofia muscolare (sclerosi laterale amiotrofica) e da allora Anker J\u00f8rgensen \u00e8 stato attivo nel sostenere la \"Muskelsvindfonden\", la fondazione per i disturbi muscolari.\nIngrid e Anker J\u00f8rgensen hanno avuto quattro figli (incluso suo figlio Peter, politico) e la coppia ha vissuto tutta la vita nella Sydhavnen. All'inizio del 2008, Anker J\u00f8rgensen si trasfer\u00ec nella casa di cura Plejebo dall'appartamento in \"Borgbjergsvej 1\".\n\u00c8 morto il 20 marzo 2016. Il 2 aprile 2016 si sono svolti i funerali ed \u00e8 stato sepolto accanto a sua moglie nella loro tomba nel cimitero di Vestre. Oltre a nomi e date, la lapide \u00e8 stata incisa con la firma di Anker J\u00f8rgensen.\nAttivit\u00e0 politica.\nInizi.\nJ\u00f8rgensen inizi\u00f2 la sua carriera politica attiva nel 1950, quando divenne vice presidente della \"Federazione dei Lavoratori del Commercio\". Nel 1956 divenne presidente della federazione. Nel 1962 divenne presidente del \"Gruppo dei trasporti\" e nel 1968 presidente dell'Unione dei Lavoratori. Negli anni sessanta era un politico locale attivo a Copenaghen. Nel 1964 viene eletto per la prima volta nel Parlamento danese.\nPrimo ministro.\nIl giorno dopo il referendum della CEE nel 1972, J\u00f8rgensen succedette a Jens Otto Krag come Primo ministro della Danimarca. Ha mantenuto questa posizione per 14 mesi fino alle elezioni del 1973, quando gli successe il liberale Poul Hartling.\nDopo poco pi\u00f9 di un anno di opposizione, \u00e8 tornato alla guida dell'esecutivo, primo ministro con un governo di minoranza socialdemocratica. Nel 1978, ha ampliato il governo includendo i liberali in un grande governo di coalizione al fine di affrontare le questioni economiche. Questa coalizione dur\u00f2 fino al 23 ottobre 1979 e per un breve periodo di due mesi nel 1978 ricopr\u00ec contemporaneamente la carica di ministro degli Esteri. Durante questo periodo, J\u00f8rgensen presiedette il referendum sull'et\u00e0 elettorale.\nPer il resto del periodo in carica, ha guidato nuovamente un governo di minoranza socialdemocratica. Incapace di raccogliere il sostegno per gli aumenti delle tasse e le riduzioni della spesa, si \u00e8 dimesso da primo ministro senza convocare le elezioni il 10 settembre 1982, cedendo l'incarico al leader conservatore Poul Schl\u00fcter. Rimase tuttavia leader dei socialdemocratici fino alle sue dimissioni nel 1987, quando gli successe Svend Auken. Rimase in parlamento fino al 1994."}
{"id": "549866", "revid": "1005847", "url": "https://it.wikipedia.org/wiki?curid=549866", "title": "Poul Hartling", "text": ""}
{"id": "549874", "revid": "12290", "url": "https://it.wikipedia.org/wiki?curid=549874", "title": "Yuu Watase", "text": ""}
{"id": "549881", "revid": "15431", "url": "https://it.wikipedia.org/wiki?curid=549881", "title": "Hietzing (Vienna)", "text": ""}
{"id": "549883", "revid": "121660072", "url": "https://it.wikipedia.org/wiki?curid=549883", "title": "Il mio amico Ultraman", "text": "Il mio amico Ultraman (\"My Secret Identity\") \u00e8 una serie televisiva canadese di genere fantastico a sfondo avventuroso e comico trasmessa negli USA tra il 1988 e il 1991. In Italia \u00e8 stata trasmessa su Italia 1.\nTrama.\nAndrew Clements \u00e8 un quattordicenne liceale come tanti altri che va matto per i fumetti dei supereroi. Il suo migliore amico \u00e8 il dottor Benjamin Jeffcoate, uno scienziato vicino di casa, che gli ha procurato il suo primo lavoro, quello di tagliaerbe per il suo giardino. Un giorno questo scienziato fa un esperimento con un raggio fotonico e Andrew, entrando nel laboratorio proprio in quel momento per farsi pagare, viene accidentalmente colpito da tale raggio. In un primo momento, dopo aver ripreso i sensi, sembra che non gli sia successo niente, mentre invece il mattino seguente, al risveglio, scopre di trovarsi a fluttuare a mezzo metro sopra il letto. Inoltre si accorge che sbattendo contro il soffitto non sente alcun dolore, cos\u00ec come non sente niente alla mano destra quando davanti ad uno specchio prova a bruciarla con un accendino. Sentendosi diventato un supereroe, giura a se stesso che avrebbe impiegato i superpoteri acquisiti (capacit\u00e0 di fluttuare, invulnerabilit\u00e0 e supervelocit\u00e0) per sconfiggere il male presente nel mondo. Inizialmente si attribuisce il nome \"Powerman\", ma ricordandosi che un supereroe con tale nome \u00e8 gi\u00e0 esistito, lo cambia con \"Ultraman\". Di pomeriggio mette al corrente di tutto il suo amico scienziato, il quale per\u00f2, invece di \"approvare\" la scoperta, dice di voler trovare una cura per farlo tornare normale. Inoltre vuole che tali poteri restino un segreto tra loro due (per questo il titolo originale \u00e8 \"My Secret Identity\", \"la mia identit\u00e0 segreta\"). Il dottor Jeffcoate si fa anche promettere di utilizzarli solo in caso di assoluta necessit\u00e0, come ad esempio salvare se stesso o altri da pericoli. All'inizio, per controllare la fluttuazione (darsi la spinta verso l'alto, cambiare direzione, accelerare, rallentare, tornare a terra), Andrew utilizza due bombolette spray che gli ha fornito lo scienziato stesso.\nNel 10\u00ba episodio della prima stagione, grazie ad una radiografia fatta dal dentista, Andrew scopre che l'esposizione ai raggi X \u00e8 in grado di neutralizzare temporaneamente tutti i suoi poteri. Non si tratta per\u00f2 di una scoperta impiegabile per neutralizzarli definitivamente perch\u00e9 ci vorrebbe un'esposizione prolungata, cosa non fattibile perch\u00e9 i raggi X sono nocivi.\nNel 4\u00ba episodio della seconda stagione Andrew viene colpito per una seconda volta da un raggio fotonico, cosa che gli conferisce una superforza e una maggior capacit\u00e0 di controllare il volo.\nNel 19\u00ba episodio della terza stagione Andrew e i suoi famigliari si ritrovano imprigionati in una casa di montagna a causa di una forte tempesta di neve. La situazione diventa cos\u00ec grave che Andrew vede come unica salvezza l'utilizzo dei suoi superpoteri, e di conseguenza la necessit\u00e0 di rivelarli a tutti i presenti. Cos\u00ec si confronta sottovoce col dottor Jeffcoate, che gli d\u00e0 ragione e quindi davanti a tutti introduce il discorso dell'incidente avvenuto col raggio fotonico due anni prima, se non che, ad un passo dal dire cosa sia diventato Andrew, sente il rumore di un elicottero, cosa per la quale tutti iniziano ad esultare, sentendosi salvi. E di conseguenza il segreto dei superpoteri rimane tale. Tornati a casa, fanno delle riflessioni su quanto accaduto, e la madre di Andrew chiede a Jeffcoate cosa stava per dire sul figlio, cos\u00ec Andrew risponde \"un super-uomo\", facendo sorridere i familiari. \nCuriosit\u00e0.\nJerry O'Connell venne convocato per un provino per la parte di Andrew Clements, dopo che i produttori della serie lo videro nel film Stand by Me - Ricordo di un'estate.\nPremi.\nFu la serie vincitrice del Motion pictures sound editors nel 1990 e 1991 per sound editing per la televisione di serie ad episodi."}
{"id": "549884", "revid": "98220734", "url": "https://it.wikipedia.org/wiki?curid=549884", "title": "Lingua cumana", "text": "La lingua cumana era una lingua turca parlata dai cumani.\nStoria.\nI cumani erano il ramo occidentale dei Kip\u010daki. Nel X secolo emigrarono dall'Asia centrale ai territori a nord del Mar Nero e del Mar Caspio, per poi spostarsi nel XIII secolo nella regione dell'Europa centrale che da loro prese il nome di Cumania.\nLa lingua si estinse nel XVI secolo. \u00c8 documentata nel \"Codex Cumanicus\" del 1303, un dizionario trilingue latino-persiano-cumano."}
{"id": "549885", "revid": "17654", "url": "https://it.wikipedia.org/wiki?curid=549885", "title": "Notti selvagge (film)", "text": ""}
{"id": "549887", "revid": "547992", "url": "https://it.wikipedia.org/wiki?curid=549887", "title": "Tanti auguri a te", "text": "Tanti auguri a te (\"Happy Birthday to You\") \u00e8 la versione italiana di una celebre canzone inglese utilizzata nel mondo occidentale per festeggiare la ricorrenza del compleanno.\nStoria.\nLa melodia originale venne composta nel 1893 da due sorelle statunitensi, Mildred Jane Hill (Louisville, 27 giugno 1859 - Chicago, 5 giugno 1916) e Patty Smith Hill (Anchorage, 27 marzo 1868 - New York, 25 maggio 1946), quando erano maestre di asilo a Louisville (Kentucky). I versi vennero creati come un saluto di ingresso all'aula da parte della classe, e recitavano \"Good Morning to All\" (Buongiorno a tutti). Non \u00e8 noto con certezza chi abbia composto le parole del testo definitivo in inglese del quale quello italiano \u00e8 la traduzione.\nMusica.\n&lt;score lang=\"lilypond\"&gt;\\relative c' { \\key f \\major \\time 3/4 \\partial 4 c8. c16 | d4 c f | e2 c8. c16 | d4 c g' | f2 c8. c16 | c'4 a f | e( d) bes'8. bes16 | a4 f g | f2 \\bar \"|.\" } \\addlyrics { Tan -- ti augu -- ri a te, tan -- ti augu -- ri a te, tan -- ti augu -- ri a [nome], tan -- ti augu -- ri a te }&lt;/score&gt;\nRielaborazioni e cover.\nTra le rielaborazioni della famosa melodia vanno ricordate due originali orchestrazioni: il \"Greeting Prelude\" di Igor Stravinsky, composto per gli ottant'anni del direttore d'orchestra francese Pierre Monteux e \"Happy Birthday\" di Aaron Copland.\nI Beatles suonarono una versione del brano in stile rock 'n' roll durante una delle tante trasmissioni live alla BBC. Questa versione \u00e8 stata poi pubblicata sul triplo album \"On Air - Live At The BBC Vol. 2\" col titolo di \"Happy Birthday Dear Saturday Club\"."}
{"id": "549889", "revid": "320578", "url": "https://it.wikipedia.org/wiki?curid=549889", "title": "Dassault Atlantic", "text": ""}
{"id": "549891", "revid": "49022", "url": "https://it.wikipedia.org/wiki?curid=549891", "title": "Lingua cuma", "text": ""}
{"id": "549893", "revid": "17351", "url": "https://it.wikipedia.org/wiki?curid=549893", "title": "Lockheed De Havilland DHC-5 Buffalo", "text": ""}
{"id": "549895", "revid": "73843", "url": "https://it.wikipedia.org/wiki?curid=549895", "title": "Lago di Cavazzo", "text": "Il lago di Cavazzo (\"L\u00e2c di Cjava\u00e7\" in friulano standard, \"il L\u00e2t\" in friulano carnico, il L\"\u00e2c\" nella parlata locale) \u00e8 il pi\u00f9 esteso lago naturale del Friuli-Venezia Giulia.\nConosciuto anche con l'appellativo di \"lago dei Tre Comuni\", denominazione proposta nel 1948 da un Consorzio che allora riuniva i tre comuni bagnati dal lago stesso (Cavazzo Carnico, Trasaghis, Bordano), tale denominazione non viene comunque riconosciuta dal comune di Cavazzo Carnico.\nStoria.\nNel 1969 e nel 1970 nelle acque del lago, da una idea della \"Sezione sperimentale ricerche subacquee del Centro italiano soccorso grotte\" si sono svolte due edizioni del \"progetto Atlantide\", con lo scopo di creare una struttura sottomarina: dodici acquanauti tra cui una donna vissero a circa 17 metri per circa un mese, compiendo escursioni regolari sul fondo del lago. L'intero progetto e il ritorno in superficie dei subacquei catalizz\u00f2 l'attenzione di media provenienti da tutto il mondo.\nCitato anche nel libro di Ilaria Tuti, \"Lena delle farfalle\", numerosi scrittori prima di lei (da Ippolito Nievo a Franco Marchetta) e poeti (da Siro Angeli a Mario Argante) hanno descritto le bellezze del lago.\nDescrizione.\nGeografia.\nPosto nel territorio dei comuni di Cavazzo Carnico, Bordano e Trasaghis, di origine glaciale, sorge a 195\u00a0m s.l.m., pi\u00f9 in basso del fiume Tagliamento che scorre circa 3\u00a0km a est; lungo 2\u00a0250\u00a0m, largo da 400 a 800, ha una profondit\u00e0 massima di 40\u00a0m circa, 12\u00a0m di media, la superficie \u00e8 di 1,2\u00a0km\u00b2 (1,74\u00a0km\u00b2 prima della messa in funzione della centrale idroelettrica di Somplago) e il suo perimetro \u00e8 di 7,6\u00a0km, compreso il canale emissario. Negli inverni rigidi, degli ultimi 50 anni, non gela pi\u00f9 alla superficie a causa della continua movimentazione del livello lacustre.\nIdrografia.\nLa valle del lago era percorsa un tempo da un ramo del fiume Tagliamento. Nel corso delle ultime glaciazioni \u00e8 stata occupata da un'imponente calotta di ghiaccio che si estendeva fino agli attuali archi morenici del Tagliamento. Il ghiacciaio ha scavato ulteriormente per erosione la valle ed al suo ritiro ha lasciato una depressione occupata dalle acque e il cordone di conglomerati che separa a nord il lago dalla valle del Tagliamento. Il lago formatosi si estendeva fino agli archi morenici ed occupava il campo di Osoppo. Successivamente si \u00e8 ritirato e ci\u00f2 che rimane \u00e8 il relitto di un bacino lacustre glaciale ben pi\u00f9 grande. \nLa sua principale fonte d'acqua era costituita dalle polle larghe anche due metri poste sul fondale. Il lago ha inoltre vari immissari di origine naturale ma con carattere per lo pi\u00f9 stagionale. Tra questi l'unico perenne \u00e8 il Rio Schiassazze. Oggi vengono riversate nel lago, dopo un percorso in galleria di circa 8.500 metri e dopo essere state turbinate dalla centrale idroelettrica A2A di Somplago, le acque del bacino artificiale dell'Ambiesta o di Verzegnis. L'emissario \u00e8 un canale artificiale che porta le sue acque al torrente Leale dopo aver percorso anch'esso un tratto in galleria. Le acque giungono a temperature basse (10\u00a0\u00b0C costanti).\nAmbiente.\nFlora e fauna.\nIl canneto, detto anche fragmineto per la specie botanica che lo compone (\"Phragmites australis\"), occupa la parte meridionale del lago. \u00c8 luogo di riproduzione per numerosi pesci, tra quelli autoctoni si annoverano: lucci (\"Esox cisalpinus\"), tinche (\"Tinca tinca\"), anguille (\"Anguilla anguilla\"), alborelle (\"Alburnus arborella\"), cavedani (\"Squalius squalus\"), sanguinerole (\"Phoxinus lumaireul\"), spinarelli (\"Gasterosteus aculeatus\"), agoni (\"Alosa agone\") e trote fario (\"Salmo trutta\"). Mentre tra quelle alloctone vi sono: carpe (\"Cyprinus carpio\"), persici reali (\"Perca fluviatilis\") e trote iridea (\"Oncorhynchus mykiss\"). \nNel canneto nidificano il tarabuso (\"Botaurus stellaris\"), il tarabusino (\"Ixobrychus minutus\") e il comune germano reale (\"Anas platyrhynchos\"). L'avifauna stanziale \u00e8 completata dalla gallinella d`acqua (\"Gallinula chloropus\"), dalla folaga (\"Fulica atra\") e dal martin pescatore (\"Alcedo atthis\"). Nella stagione del passo compaiono alzavole (\"Anas crecca\") e marzaiole (\"Anas querquedula\") come anche il mestolone (\"Anas clypeata\"), l'oca granaiola (\"Anser fabalis\") ed il codone (\"Anas acuta\").\nVi \u00e8 presente la vipera dal corno, \nInfrastrutture.\nAccessibilit\u00e0: una rotabile asfaltata compie il periplo del lago offrendo suggestivi scorci sul lago e sui monti che lo circondano.\nAll'estremit\u00e0 nord del lago sorge la centrale idroelettrica di Somplago, che utilizza il bacino lacustre come serbatoio idrico; in questa estremit\u00e0 vi \u00e8 inoltre il viadotto di Somplago che permette all'autostrada A23 di attraversare il lago."}
{"id": "549900", "revid": "181699", "url": "https://it.wikipedia.org/wiki?curid=549900", "title": "Psicologia delle attitudini", "text": "La psicologia delle attitudini, o psicologia attitudinale, \u00e8 una branca della psicologia del lavoro che studia appunto le attitudini."}
{"id": "549901", "revid": "17351", "url": "https://it.wikipedia.org/wiki?curid=549901", "title": "Lockheed De Havilland DHC-4 Caribou", "text": ""}
{"id": "549920", "revid": "158913", "url": "https://it.wikipedia.org/wiki?curid=549920", "title": "Atteggiamento", "text": "Con il termine atteggiamento si indica la disposizione di una persona a produrre risposte emotive o comportamentali, determinate dall'ambiente familiare o sociale, riguardo a situazioni, persone o oggetti.\nGli atteggiamenti rappresentano uno dei costrutti di maggior interesse per la psicologia sociale sin dalle sue origini.\n\u00c8 possibile definire l'atteggiamento come una tendenza psicologica che viene espressa valutando una particolare entit\u00e0 con un determinato grado di favore o sfavore. Con il termine tendenza psicologica si mette in evidenza il fatto che gli atteggiamenti rappresentano un aspetto non stabile nel tempo che influisce sul comportamento coinvolgendo spesso le relazioni interpersonali, le particolari scelte di vita o il modo di essere. Inoltre esso si basa sempre su una valutazione dichiarata ad uno specifico oggetto.\nL'atteggiamento esprime ci\u00f2 che ogni persona \u00e8 disposta a fare: si pu\u00f2 esprimere sia in termini verbali che comportamentali, in modo transitorio o permanente.\nGli studi della psicologia sociale.\nIl concetto di atteggiamento \u00e8 stato studiato da Gordon Allport come il tratto d'unione tra l'opinione e la condotta.\nPer gli studiosi Thomas e Znaniecki, coloro che hanno identificato per primi questo costrutto, l'atteggiamento \u00e8 un processo mentale che determina le risposte effettive e potenziali di ogni individuo al suo ambiente sociale. Dunque nella prospettiva comportamentista l'atteggiamento \u00e8 \"una disposizione verso\". Con l'avvento del cognitivismo si inizi\u00f2 a considerarlo una valutazione di un oggetto psicologico, secondo queste prospettive la questione dell'atteggiamento rimane individuocentrica.\nLa prospettiva costruttivista che considera la conoscenza come frutto dell'interazione tra persone, di un loro continuo modellamento dei significati e quella culturale che pone al centro della propria riflessione la costruzione di significati all'interno di una data comunit\u00e0, pongono la questione dell'atteggiamento su un piano differente. L'atteggiamento viene dunque costruito nelle interazioni e specificatamente, per la psicologia discorsiva, nei discorsi.\nFunzioni dell'atteggiamento.\nLa psicologia sociale distingue uno studio della struttura intra-attitudinale dell'atteggiamento, volta ad identificarne la struttura interna, dallo studio della struttura inter-attitudinale, volta a cercare differenze e similarit\u00e0 tra mappe dove confluiscono pi\u00f9 atteggiamenti.\nLe funzioni degli atteggiamenti nei processi cognitivi, emotivi, comportamentali e sociali sono molteplici. La principale funzione risulta essere conoscitiva. Gli atteggiamenti infatti sono alla base dei processi cognitivo-emotivi preposti alla conoscenza e all'orientamento nell'ambiente. Gli atteggiamenti possono inoltre avere funzioni strumentali, espressive, di adattamento sociale (basti pensare agli studi di Sherif dell'atteggiamento nei confronti dell'ingroup, il proprio gruppo di riferimento, rispetto all'outgroup, il gruppo esterno), egodifensivo (un esempio pu\u00f2 essere considerato il classico studio sulla personalit\u00e0 autoritaria portato avanti da Theodor Adorno negli anni cinquanta).\nQuesto costrutto risulta centrale in tutta la psicologia sociale poich\u00e9, attraverso numerosissime declinazioni, le teorie degli atteggiamenti sono state adoperate in tutti questi campi applicativi:\nLa struttura degli atteggiamenti.\nL'atteggiamento come valutazione in relazione ad un oggetto \u00e8 stato associata a tre componenti psicologiche:\nPer quanto concerne la struttura interna degli atteggiamenti, esso, in maniera canonica, \u00e8 rappresentato come un continuum di valutazione, dove, idealmente, ad un estremo si collocano le persone con valutazione negativa, e all'altro estremo si collocano le persone con valutazione positiva. Su tale concettualizzazione di atteggiamento come continuum di basa la costruzione delle scale di Thurstone.\nJudd e Kulik (1980) evidenziano invece come, per quanto riguarda atteggiamenti controversi nel dibattito sociale, si ipotizzi una rappresentazione articolata su due categorie piuttosto che un continuum. Questi autori sperimentarono questo approccio bipolare allo studio dell'atteggiamento, nei confronti di una tematica rilevante nel dibattito sociale come l'aborto.\nLa formazione e il cambiamento degli atteggiamenti.\nIl tema del cambiamento degli atteggiamenti non slegato a quello della loro formazione, \u00e8 definito in psicologia sociale in termini di persuasione. Numerose teorie si focalizzano su vari aspetti del processo di costruzione e modellazione degli atteggiamenti, alcune in riferimento ai processi affettivi, altre ai processi cognitivi, altre alle dinamiche di appartenenza sociale.\nI processi affettivi.\nL'approccio comportamentista allo studio degli atteggiamenti, ricerca la causa del loro cambiamento nei rinforzi che l'ambiente associa allo stimolo, ossia l'oggetto dell'atteggiamento. Pi\u00f9 nel dettaglio, le teorie che si rifanno al modello del condizionamento operante di Skinner considerano il rinforzo come un elemento che aumenta la frequenza di una risposta presente nel repertorio, ma senza introdurne di nuove.\nLe teorie che afferiscono al modello del condizionamento classico di Pavlov definiscono l'atteggiamento come uno degli anelli finali di una lunga catena di apprendimento, al cui punto di partenza (come afferma Pavlov) si trova sempre una risposta incondizionata. Nello specifico in questo ambito di studio le parole diventano stimoli condizionati che sono in grado ri suscitare risposte condizionate analoghe a quelle suscitate dagli stimoli incondizionati (per esempio cibo e carezze). Il processo attraverso cui le parole sono associate agli stimoli incondizionati, \u00e8 detto condizionamento di primo ordine, mentre il processo che lega le parole agli oggetti dell'atteggiamento, \u00e8 detto condizionamento di secondo ordine.\nZajonc (1968), a partire da queste indicazioni di matrice comportamentista, sottolinea l'effetto di cambiamento dell'atteggiamento, della mera esposizione ad uno stimolo. Tale ripetuta esposizione infatti produce di per s\u00e9 un effetto di familiarit\u00e0 con lo stimolo stesso che ne aumenta il gradimento. La correlazione tra frequenza dell'esposizione e atteggiamento risulta infatti generalmente positiva. L'effetto della mera esposizione risulta essere pi\u00f9 marcato in queste condizioni:\nSul cambiamento degli atteggiamenti attraverso i processi affettivi, un altro contributo fondamentale risale agli anni sessanta, ed \u00e8 quello di Carl Hovland e della scuola di Yale. Nei suoi studi sull'appello alla paura nel mutamento degli atteggiamenti, ipotizz\u00f2 un modello di riduzione della tensione. Qualora i mezzi persuasivi riescano ad indurre uno stato di tensione sufficientemente elevato (similmente a bisogni di tipo fisiologico come la fame), e qualora vi siano nel messaggio informazioni\\raccomandazioni per ridurre questo stato di tensione, l'appello alla paura avrebbe allora una efficacia persuasiva. Studi afferenti a questi autori affermano inoltre che un appello alla paura di moderata intensit\u00e0 suscita un maggiore cambiamento rispetto ad un appello con paura forte.\nMolti studi evidenziano inoltre che anche dinamiche di role playing producono un cambiamento di atteggiamento. Contributo di questo genere auspicano un'elevata importanza dei giochi di ruolo all'interno della formazione professionale, da adoperarsi come strumento per costruire e modellare atteggiamenti da applicarsi nei contesti e nelle dinamiche di lavoro.\nI processi cognitivi sull'atteggiamento.\nLe teorie dell'atteggiamento incentrate sui processi cognitivi si concentrano perlopi\u00f9 nelle interpretazioni delle comunicazioni in base ai propri atteggiamenti sociali. Esemplificativa in questo senso \u00e8 la teoria del giudizio sociale di Muzafer Sherif. L'autore ipotizza, in base al proprio atteggiamento, un'area di accettazione, che contiene affermazioni accettate dal soggetto, un'area di rifiuto, e un'area di indifferenza. L'estensione di queste aree, e le affermazioni che in esse confluiscono, dipendono dalla forza, dall'accessibilit\u00e0 e dalla struttura in generale dell'atteggiamento per la persona. La ricezione di un'affermazione che cadrebbe nella zona del rifiuto, produrrebbe effetti diversi dall'accettazione a causa del coinvolgimento dell'io dell'atteggiamento stesso, instaurando verso lo stimolo perturbatore alcuni meccanismi difensivi. L'innovazione di questa teoria rappresenta l'inserimento dei meccanismi del S\u00e9 nella strutturazione dell'atteggiamento, e nei meccanismi di decodifica della realt\u00e0 che esso comporta.\nUn'altra significativa teoria incentrata sui processi cognitivi per la modifica dell'atteggiamento, \u00e8 rappresentata dai modelli aspettativa x valore, di cui gli autori pi\u00f9 significativi sono Fishbein e Ajzen (teoria del comportamento pianificato). La modifica dell'atteggiamento sar\u00e0 tanto forte quanto pi\u00f9 si riuscir\u00e0 a far accettare al soggetto credenze legate all'oggetto dell'atteggiamento stesso (operazionalizzate in termini di aspettativa x valore).\nUn autore che si \u00e8 dedicato attraverso un modello esaustivo dei processi cognitivi dell'atteggiamento in un'ottica di ricezione e accettazione del messaggio \u00e8 William McGuire, appartenente alla scuola di Yale, defin\u00ec un processo di persuasione basato sulle seguenti fasi:\nSe solo una di queste fasi non si realizza, la catena persuasiva viene spezzata e non si realizza il cambiamento dell'atteggiamento. La definizione operativa di questo modello consiste nell'associazioni ad ogni fase di una probabilit\u00e0, in modo tale che, moltiplicandole tutte insieme, si ottiene la probabilit\u00e0 dell'evento finale persuasione.\nSuccessivamente questo autore, constatando la difficolt\u00e0 di separare le fai del processo persuasivo l'una dall'altra ridefin\u00ec il suo modello in questi termini:\nI modelli di persuasione a due vie.\nAlcune teorie sul cambiamento e la formazione degli atteggiamenti si concentrano sia sulle componenti emotive che su quelle cognitive, identificando due percorsi comunicativi separati. Una delle pi\u00f9 significative teorie in questo senso \u00e8 la teoria della probabilit\u00e0 dell'elaborazione (Elaboration Likehood Model, ELM, di Petty e Cacioppo, 1986), proponendosi come sistematizzazione dei contributi precedenti nell'ambito della persuasione. Il modello ELM distingue:\nQuando la motivazione e la capacit\u00e0 cognitiva sono elevate esiste un'elevata probabilit\u00e0 che si precorra la via centrale della comunicazione, mentre quando la motivazione, o la capacit\u00e0 cognitiva sono ridotte \u00e8 pi\u00f9 probabile allora che venga seguita la via periferica.\n\u00c8 importante notare che questa teoria \u00e8 stata sviluppata attraverso una metodologia sperimentale. Ne consegue che sono stati identificati nessi causali, non semplicemente correlazionali tra le variabili. Nel dettaglio Petty e Cacioppo hanno definito operativamente la motivazione in termini della maggiore o minore vicinanza temporale delle conseguenze che il messaggio persuasivo raccontava, mentre hanno definito la capacit\u00e0 cognitiva aggiungendo o meno una quantit\u00e0 di rumore nell'evento comunicativo.\nI cambiamenti di atteggiamento ottenuti attraverso la via centrale, sono risultati essere pi\u00f9 persistenti nel tempo, ed hanno sviluppato un maggiore potere predittivo nei confronti del comportamento, nonch\u00e9 hanno sviluppato una maggiore resistenza ad eventuali tentativi di contro-persuasione. Un'altra variabile identificata in letteratura ed associate alla scelta della via periferica sono l'esperienza della fonte (pi\u00f9 tale esperienza sar\u00e0 esteticamente rilevante pi\u00f9 sar\u00e0 auspicata un'interpretazione di tipo periferico ed affettivo), mentre variabili associate alla scelta di una via centrale sono la qualit\u00e0 delle argomentazioni (pi\u00f9 la qualit\u00e0 logica sar\u00e0 elevata pi\u00f9 sar\u00e0 probabile un'elaborazione cognitiva delle stesse argomentazioni), ed infine il coinvolgimento con l'oggetto dell'atteggiamento (in maniera simile a quanto si \u00e8 detto per la motivazione)."}
{"id": "549924", "revid": "75893", "url": "https://it.wikipedia.org/wiki?curid=549924", "title": "Peul", "text": ""}
{"id": "549926", "revid": "599013", "url": "https://it.wikipedia.org/wiki?curid=549926", "title": "Fula", "text": "Il termine Fula pu\u00f2 riferirsi a:"}
{"id": "549928", "revid": "75893", "url": "https://it.wikipedia.org/wiki?curid=549928", "title": "Fellah", "text": ""}
{"id": "549929", "revid": "81195", "url": "https://it.wikipedia.org/wiki?curid=549929", "title": "Universit\u00e0 tecnica di Darmstadt", "text": "La Technische Universit\u00e4t Darmstadt, (in italiano: \"Universit\u00e0 tecnica di Darmstadt\"), anche TU Darmstadt, \u00e8 un ateneo a Darmstadt, Germania. Con 25.100 studenti \u00e8 la quinta universit\u00e0 dell'Assia.\nStoria.\nIl 10 ottobre 1877, Luigi IV, Granduca di Assia-Darmstadt, istitu\u00ec questa universit\u00e0, dandole il rango di \"Technische Hochschule\".\nStoricamente \u00e8 stata la prima universit\u00e0 al mondo a istituire un insegnamento in ingegneria elettrica, cattedra ricoperta nel 1882 dal fisico Erasmus Kittler.\nFacolt\u00e0.\nLe 17 facolt\u00e0 (\"Fachbereiche\") della TU Darmstadt sono:"}
{"id": "549937", "revid": "119075199", "url": "https://it.wikipedia.org/wiki?curid=549937", "title": "Wolof", "text": "Gli wolof (in grafia italiana: uolof) sono una delle popolazioni del Senegal e costituiscono il gruppo etnico principale con circa il 43% della popolazione totale. L'etimologia del termine \"wolof\" deriva da Lof, nome della regione di provenienza dell'etnia e sede del regno di Jolof. \"Waa-lof\" significa, appunto, gente del Lof. Parlano la lingua wolof.\nAi wolof viene fatta risalire l'origine del riso jollof, ricetta che, con alcune variazioni nazionali, \u00e8 divenuta patrimonio di tutta l'Africa occidentale.\nLocalizzazione.\nGli wolof sono presenti in tutto il Senegal; in maggioranza nella regione geografica occidentale, la zona delimitata dal fiume Senegal a nord e dal fiume Gambia a sud."}
{"id": "549941", "revid": "991694", "url": "https://it.wikipedia.org/wiki?curid=549941", "title": "Xbox media center", "text": ""}
{"id": "549944", "revid": "298055", "url": "https://it.wikipedia.org/wiki?curid=549944", "title": "Wendy Testaburger", "text": ""}
{"id": "549946", "revid": "599013", "url": "https://it.wikipedia.org/wiki?curid=549946", "title": "Wolof (disambigua)", "text": ""}
{"id": "549947", "revid": "1632387", "url": "https://it.wikipedia.org/wiki?curid=549947", "title": "Autorit\u00e0", "text": "Con il termine autorit\u00e0 (dal latino \"auctoritas\", da \"augeo\", accrescere) si intende quell'insieme di qualit\u00e0 proprie di una istituzione o di una singola persona alle quali gli individui si assoggettano in modo volontario per realizzare determinati scopi comuni. Il concetto di \"auctoritas\" \u00e8 una creazione originale del diritto romano, assente nel pensiero greco.\nSpesso \u00e8 usato come sinonimo di potere, ma in realt\u00e0 i due termini afferiscono ad accezioni diverse. Il \"potere\" si riferisce all'abilit\u00e0 nel raggiungere determinati scopi mentre il concetto di \"autorit\u00e0\" comprende la legittimazione, la giustificazione ed il diritto di esercitare quel potere.\nStudi sul concetto di autorit\u00e0.\nLe prime riflessioni sul concetto di autorit\u00e0 possono essere fatte risalire agli antichi Romani che distinsero tra \"auctoritas\", \"potestas\" ed \"imperium\", ma \u00e8 stato con la nascita degli stati nazionali che l'indagine si separa da implicazioni di tipo divino, grazie a \"Il Principe\" (1513) di Niccol\u00f2 Machiavelli e al \"Leviatano\" (1651) di Hobbes, opere in cui per la prima volta viene affermata una nozione moderna e laica di autorit\u00e0.\nSuccessivamente fu l'empirista Locke, nei \"Due trattati sul governo\" (1690) a continuare la riflessione in proposito, giungendo a concludere che il fondamento dell'autorit\u00e0 debba essere cercato nella libert\u00e0 e nell'uguaglianza di tutti gli individui. Contrario ad ogni forma di assolutismo fu anche Jean-Jacques Rousseau che, nella sua opera \"Contratto sociale\", (1762), teorizzava un concetto di autorit\u00e0 come emanazione della volont\u00e0 popolare.\nNel XIX secolo l'autorit\u00e0, nelle riflessioni di Hegel e di Comte, divenne la guida irrinunciabile del progresso umano. Secondo Marx, invece, nella prospettiva del materialismo storico, l'autorit\u00e0 si configurava come il dominio oppressivo della societ\u00e0 capitalistica sulla classe operaia.\nIl sociologo \u00c9mile Durkheim nel 1893, con l'opera \"Divisione del lavoro sociale\", propose un'idea di autorit\u00e0 come regolamentazione dall'alto del funzionamento complessivo della societ\u00e0, basata appunto sulla divisione del lavoro.\nSu questo piano conduce la sua riflessione anche Max Weber che, nel suo saggio \"Economia e societ\u00e0\", distingue tre tipi di autorit\u00e0:\nGli studi pi\u00f9 recenti sul concetto di autorit\u00e0, condotti nel 1936 da Max Horkheimer, Herbert Marcuse e Erich Fromm (in \"Studi sull'autorit\u00e0 e la famiglia\") e da Theodor Adorno con l'opera \"La personalit\u00e0 autoritaria\" (1950), vertono sulla denuncia della degenerazione dell'autorit\u00e0 in autoritarismo.\nL\"Auctoritas\" Augustea.\nIl concetto di \"auctoritas\", nell'antica Roma, rimane indissolubilmente legato alla figura di Augusto. Lui stesso, nelle \"Res gestae divi Augusti\", spiega come l'enorme mole di poteri che gli vennero attribuiti dal senato, li ottenne poich\u00e9 fu riconosciuto, unanimemente, come il cittadino con la maggiore \"auctoritas\" rispetto agli altri Augusto, per \"auctoritas\", intendeva lo spessore che ebbe assunto la sua persona, in virt\u00f9 delle gesta e delle imprese militari nelle quali si rese protagonista e che gli permisero di accumulare un potere personale effettivo, nonostante non ricoprisse cariche politiche ufficiali.\n\"Auctoritas\" come fonte del sapere medievale.\nFuori dal contesto geo-politico, la parola \"auctoritas\" aveva anche un valore nel campo religioso-scientifico. L\"auctoritas\" era quella forma di reverenza e di fiducia che si riponeva nelle sacre scritture, quali strumenti della rivelazione divina: esse non potevano essere messe in discussione, ma essendo oggetto di fede, rappresentavano oltre che testi religiosi, le fonti pi\u00f9 importanti per qualsiasi campo del sapere. In questo senso l\"auctoritas\" era il principio su cui si basava la conoscenza scientifica prima della rivoluzione scientifica di Galileo e Francesco Bacone (il tutto \u00e8 riassumibile nella locuzione latino Ipse dixit).\nNel corso del Medioevo l\"auctoritas\" non rimase circoscritta ai testi sacri, ma gradualmente venne estesa ad altri grandi autori del mondo classico (sebbene la filosofia scolastica indicasse anche quale valore dare ai passaggi in apparente contraddizione) e poi alla grande maggioranza degli scritti in genere, pur nella costante convinzione che la \"ratio\" fosse superiore all\"auctoritas\" (l'autorit\u00e0 si fonda sulla ragione, ma non la ragione sull'autorit\u00e0, dice Scoto Eriugena) e che, negli argomenti umani, l'argomento d'autorit\u00e0 fosse, per definizione, il pi\u00f9 debole, di fronte ad argomenti di ragione o di tipo empirico (Tommaso d'Aquino).\nAlcune posizioni polemiche posteriori, umaniste o illuministe, hanno invece voluto presentare un Medioevo preda della ferma convinzione della totale assimilabilit\u00e0 tra una prova empirica e una testimonianza ritenuta credibile; questo principio, si dice, sarebbe alla base di tutto il sapere medievale e spiegherebbe anche la proliferazione di credenze di sapore pi\u00f9 superstizioso e magico. Secondo questa posizione, i primi accenni alla delegittimazione di questa sorta di (usando un termine dispregiativo) \"creduloneria\" sarebbero avvenuti a partire dall'umanesimo e dalla riscoperta del mondo classico senza il filtro degli autori medievali."}
{"id": "549953", "revid": "1473186", "url": "https://it.wikipedia.org/wiki?curid=549953", "title": "Martignano (Trento)", "text": "Martignano \u00e8 una frazione di medie dimensioni del comune di Trento, da cui dista circa 3 chilometri, situata sulla collina est, alle pendici del monte Calisio.\nAssieme a Cognola, Moi\u00e0, Montevaccino, San Don\u00e0 di Cognola, San Vito di Cognola, Tavernaro e Villamontagna forma la circoscrizione amministrativa numero 6 di Argentario di Trento.\nLa frazione ha vissuto negli ultimi vent'anni un forte incremento demografico, a motivo della sua vicinanza con la citt\u00e0, oltre alle norme urbanistiche (Piano Regolatore Generale del Comune di Trento) che ne hanno consentito il corposo sviluppo edilizio.\nEdifici.\nA Martignano si trovano due chiese. Una, pi\u00f9 antica, dedicata a San Isidoro ove gi\u00e0 nel XVII secolo si celebrava la messa festiva. La seconda, dedicata a Maria Ausiliatrice, risale agli anni '50, edificata per opera del parroco don Leone Serafini (1903-1955, parroco dal 1938 al 1954), la cui opera per lo sviluppo civile del paese \u00e8 ricordata con una lapide all'ingresso della chiesa e al quale \u00e8 dedicata la via principale del paese; infatti, oltre alla chiesa, eresse ancor prima l'asilo infantile (oggi Scuola dell'infanzia \"don Leone Serafini\") e cur\u00f2 lo sviluppo di varie associazioni.\nAmministrazione.\nGemellaggi.\nMartignano \u00e8 gemellata con Schwaz, cittadina austriaca nei dintorni di Innsbruck. Si mantiene attiva un'assidua frequentazione reciproca finalizzata a un continuo scambio culturale.\nSport.\nA Martignano \u00e8 attiva dal 1996 l'Associazione Sportiva Martignano, militante nel campionato amatori regionale della F.I.G.C.; l'associazione \u00e8 gemellata con l'S.V. Schmirn, squadra del paese di Schmirn in Austria ed \u00e8 presente ogni anno col proprio \"spiaz\" alla Sagra di Primavera del paese, che di norma si svolge il terzo fine settimana di maggio."}
{"id": "549956", "revid": "1684799", "url": "https://it.wikipedia.org/wiki?curid=549956", "title": "Mercato grigio", "text": "Il mercato grigio si riferisce al flusso di beni tramite canali di distribuzione diversi da quelli autorizzati o da quelli pensati dal produttore o fabbricante, esempio della pratica economica nota come arbitraggio.\nDiversamente da quelli del mercato nero, i prodotti del mercato grigio non sono illegali; soltanto, vengono venduti al di fuori dei normali canali di distribuzione da societ\u00e0 che possono non aver nessuna relazione con il produttore dei beni. Ci\u00f2 avviene frequentemente quando il prezzo di un articolo in un paese \u00e8 molto maggiore rispetto ad un altro paese. Questa situazione \u00e8 tipica delle sigarette e di apparecchiature elettroniche come le macchine fotografiche; gli imprenditori compreranno il prodotto dove \u00e8 pi\u00f9 a buon mercato, spesso all'ingrosso ma talvolta anche al dettaglio, lo importeranno legalmente sul mercato finale e lo venderanno ad un prezzo tale da poterci guadagnare ma comunque inferiore al normale prezzo di mercato.\n\u00c8 invece da considerare mercato nero l'importazione di alcuni articoli limitati per legge, come le armi da fuoco o i farmaci acquistabili solo su ricetta medica, nonch\u00e9 l'ingresso clandestino di prodotti su un mercato per evitare i dazi sulle importazioni. Un concetto affine \u00e8 quello del contrabbando, che di norma comporta la produzione o distribuzione di beni contraffatti, ma che descrive anche la pratica della distribuzione illegale di beni sottoposti a stretti vincoli, soprattutto gli alcolici.\nVista la natura dell'economia del mercato grigio, di norma \u00e8 difficile o persino impossibile risalire alle vendite sul mercato grigio verificandone il numero preciso.\nGaranzia e beni.\nDi norma il produttore si rifiuter\u00e0 di far fronte alla garanzia su un articolo acquistato da fonti del mercato grigio perch\u00e9 il prezzo maggiore del mercato non grigio comporta una qualit\u00e0 pi\u00f9 elevata del servizio; questa situazione \u00e8 tipica nel caso di beni elettronici. Ad uno stesso modello i produttori possono associare numeri di modello diversi a seconda del paese, anche se le funzioni dell'apparecchio sono identiche. Quando un produttore identifica un certo prodotto come non destinato ad un determinato paese, l'acquirente pu\u00f2 usufruire della garanzia solo rivolgendosi ad una filiale del produttore che si trovi nel paese a cui quel prodotto era destinato per l'importazione, e non nel paese terzo dove alla fine i beni del mercato grigio sono stati venduti da distributori o dettaglianti. In mancanza di un rapporto contrattuale tra produttore e consumatore, ai beni del mercato grigio non si applica n\u00e9 la garanzia implicita di idoneit\u00e0, n\u00e9 la garanzia implicita di commerciabilit\u00e0.\nOvviamente, se il produttore vende ai dettaglianti, anche in questo caso non sussiste un rapporto contrattuale tra produttore e acquirente, tuttavia la garanzia viene applicata ad esempio negli Stati Uniti perch\u00e9 la normativa sulla garanzia \u00e8 ambigua e dipende molto dalle norme locali.\nPosizioni nei confronti del mercato grigio.\nLe parti pi\u00f9 interessate al mercato grigio di un bene sono solitamente gli agenti autorizzati o importatori (oppure i dettaglianti) del bene del mercato finale. Si tratta spesso della filiale nazionale del produttore o di una societ\u00e0 collegata in possesso della licenza locale sul marchio del produttore; per questo motivo una tattica molto diffusa per scoraggiare il mercato grigio \u00e8 il far pienamente valere in sede giudiziaria le normative sul marchio per limitare la pubblicit\u00e0 del prodotto, nonch\u00e9 il non essere disposti ad accettare la garanzia e a trattare con distributori e dettaglianti (e con clienti e prodotti commerciali) che sono immischiati nel mercato grigio.\nPossono entrare in gioco sia le leggi locali (o la domanda del cliente) relativa alla distribuzione e al confezionamento (ad esempio, le diciture in etichetta, le unit\u00e0 di misura e i valori nutrizionali degli alimenti), sia le certificazioni degli standard nazionali per alcuni beni.\nLo sviluppo dei codici regionali DVD e di equivalenti tecniche restrittive regionali per gli altri media sono esempi di caratteristiche tecnologiche volte a limitare il flusso di beni tra mercati nazionali, che ostacolano efficacemente il mercato grigio che, altrimenti, si svilupperebbe per quel determinato prodotto. Questo permette agi studi cinematografici ed ai creatori di contenuti di far pagare di pi\u00f9 uno stesso prodotto in un mercato rispetto ad un altro.\nLe associazioni dei consumatori sostengono che questa discriminazione nei confronti dei consumatori (un prezzo maggiore per uno stesso prodotto solo a causa del luogo dove vivono) sia ingiusta e contraria alla concorrenza. Inoltre, poich\u00e9 \u00e8 necessario che il governo legiferi per impedire ai cittadini di acquistare beni a prezzi inferiori da altri mercati, e poich\u00e9 questo \u00e8 chiaramente contrario agli interessi dei cittadini, molti governi di paesi democratici hanno scelto di non proteggere le tecnologie anticoncorrenziali come i codici regionali DVD.\nGli sforzi internazionali per promuovere il libero scambio, come la riduzione delle tariffe e l'armonizzazione delle norme nazionali, facilitano il mercato grigio dove i produttori cercano di mantenere le forti disparit\u00e0 di prezzo.\nQuando i beni del mercato grigio vengono pubblicizzati su Google, eBay o su altri siti legali, \u00e8 possibile sottoscrivere una petizione per la rimozione della pubblicit\u00e0 che viola le norme sul marchio o sul copyright. Ci\u00f2 pu\u00f2 essere fatto direttamente, senza coinvolgere avvocati. eBay, ad esempio, rimuover\u00e0 le aste per tali prodotti anche in quei paesi dove il loro acquisto e uso non violano la legge.\nCasi particolari.\nMercato grigio dei vini.\nProspera il mercato grigio dei vini, soprattutto nel caso dello champagne. Molti grandi produttori di champagne si occupano da s\u00e9 dell'importazione e vogliono mantenere le differenze di prezzo nei diversi mercati; cos\u00ec una stessa bottiglia pu\u00f2 costare 35 dollari negli Stati Uniti d'America ma 20 euro in Francia soltanto per motivi commerciali. \u00c8 spesso conveniente acquistare vino in Europa, di solito da un distributore autorizzato, per rivenderlo negli USA. In caso di una grandissima disparit\u00e0 di prezzo, non \u00e8 raro trovare sul mercato grigio un vino al dettaglio che costi meno che non all'ingrosso presso un distributore autorizzato. Nel caso di una disponibilit\u00e0 profondamente diversa tra Europa e USA, il prezzo sul mercato grigio pu\u00f2 essere pari o superiore al prezzo autorizzato.\nDi norma \u00e8 l'importatore del vino il pi\u00f9 preoccupato dalle fonti del mercato grigio. Il produttore pu\u00f2 preoccuparsi o non preoccuparsi di ci\u00f2 che avviene al vino dopo la vendita, anche se la persona potrebbe lagnarsi per soddisfare un importatore.\nMercato grigio dei pianoforti usati.\nRiguarda tipicamente i pianoforti usati provenienti dall'Asia (soprattutto Giappone), che per motivi culturali sono molto sgraditi in quei paesi. Perci\u00f2, intraprendenti mediatori si occupano di portare questi strumenti in altri paesi per venderli. I fabbricanti ne scoraggiano l'acquisto sostenendo che sono di qualit\u00e0 inferiore perch\u00e9 hanno dovuto subire un trasporto molto lungo (a questo proposito la Yamaha parla di specificit\u00e0 del clima).\nMercato grigio delle attrezzature fotografiche.\nSebbene generalmente siano considerate legali nella maggior parte dei paesi, le importazioni parallele da paesi stranieri di attrezzature fotografiche sono molto allettanti per gli esperti di fotografia perch\u00e9 questi materiali sono spesso piuttosto costosi, soprattutto nei paesi che applicano pesanti tassazioni, come Singapore. Il mercato grigio di materiale fotografico \u00e8 discretamente fiorente nei paesi altamente sviluppati e a forte tassazione, in cui i dettaglianti importano direttamente da paesi con tassazione minore per poi vendere a prezzi inferiori, facendo cos\u00ec concorrenza alle importazioni dei distributori locali autorizzati. \nGli apparecchi fotografici del mercato grigio sono spesso paragonabili a quelli delle importazioni autorizzate. Spesso l'unica differenza negli obiettivi o nei flash provenienti dalle importazioni parallele \u00e8 soltanto la garanzia fornita e, siccome gli apparecchi del mercato grigio erano originariamente destinati ad un altro mercato, spesso i produttori offrono una garanzia locale e non una internazionale che invece permetterebbe di usufruire della garanzia del produttore sul prodotto del mercato grigio in tutto il mondo.\nAd ogni modo, vista la natura della garanzia locale, di solito gli importatori di apparecchi del mercato grigio ovviano alla pecca della garanzia locale con i propri sistemi di garanzia. Si tratta per lo pi\u00f9 di garanzie pi\u00f9 limitate nel tempo o nelle condizioni. Sono necessari obiettivi professionali come quelli della serie Canon EF per poter accedere al \"Canon Professional Service\" e di solito gli apparecchi del mercato grigio non sono ammessi. \nGli apparecchi del mercato grigio e quelli delle importazioni autorizzate non differiscono di molto: sono identici nell'aspetto e nel funzionamento, l'unica differenza sta nell'annullamento della garanzia del produttore per le prime.\nMercato grigio delle trasmissioni.\nNel settore televisivo e radiofonico il mercato grigio riguarda in primo luogo tv e radio satellitari. \nLa forma pi\u00f9 comune di questo fenomeno \u00e8 la rivendita da parte delle societ\u00e0 di attrezzature e servizi di un fornitore che non ha la licenza per operare nel mercato.\nIn Europa, i servizi televisivi satellitari sono anche protetti da codifica per questioni di diritti perch\u00e9 hanno il permesso di trasmettere solo film, eventi sportivi e programmi di intrattenimento statunitensi in uno o pi\u00f9 determinati paesi; perci\u00f2 solo gli abitanti del Regno Unito e della Repubblica d'Irlanda possono abbonarsi a Sky (British Sky Broadcasting). Tuttavia, negli altri paesi europei dove si trovano molti cittadini britannici, come la Spagna, Sky \u00e8 ampiamente disponibile. Anche se Sky non tollera l'uso delle sue schede d'accesso tv al di fuori del Regno Unito e dell'Irlanda e dispone della tecnologia per renderle non valide, molti continuano ad usarle.\nNel Regno Unito alcuni pub hanno ottenuto delle schede d'accesso tv per ricevere la tv satellitare della Norvegia, che trasmette in diretta le partite di calcio inglesi che sono disponibili solo sul pay-per-view Sky, anche se han dovuto affrontare una causa legale da parte delle emittenti e dei detentori dei diritti. \nUn rivenditore pu\u00f2 anche offrire il prodotto autorizzato ad un prezzo inferiore usando la decriptazione pirata di segnali codificati, anche se, a differenza delle schede del mercato grigio usate al di fuori di un particolare paese, ci\u00f2 pu\u00f2 portare a dei procedimenti civili o penali se la pratica \u00e8 contraria alle leggi locali.\nNei titoli finanziari.\nSul mercato dei titoli \u201cmercato grigio\u201d ha un significato diverso perch\u00e9 si riferisce alla compravendita di titoli che verranno emessi in futuro e che perci\u00f2 non sono ancora in circolazione. Generalmente ci\u00f2 avviene alcuni giorni prima di un'asta di titoli di stato o di titoli di credito a breve termine e la compravendita \u00e8 vincolata all'emissione effettiva di quei titoli. Talvolta questo \u00e8 interpretato come una previsione dei prezzi (\"price discovery\") di mercato delle emissioni future, al fine di ridurre l'eventualit\u00e0 di maledizione del vincitore e di \"underpricing\"."}
{"id": "549964", "revid": "73843", "url": "https://it.wikipedia.org/wiki?curid=549964", "title": "Krumbach", "text": ""}
{"id": "549965", "revid": "82670", "url": "https://it.wikipedia.org/wiki?curid=549965", "title": "Il Giardino delle streghe", "text": ""}
{"id": "549969", "revid": "17033", "url": "https://it.wikipedia.org/wiki?curid=549969", "title": "Valico del Moncenisio", "text": ""}
{"id": "549970", "revid": "17033", "url": "https://it.wikipedia.org/wiki?curid=549970", "title": "Valico del Monginevro", "text": ""}
{"id": "549971", "revid": "287204", "url": "https://it.wikipedia.org/wiki?curid=549971", "title": "La fine \u00e8 il mio inizio", "text": "La fine \u00e8 il mio inizio \u00e8 un libro (pubblicato postumo) di Tiziano Terzani, scritto a quattro mani con il figlio Folco.\n\u00ab\u2026 e se io e te ci sedessimo ogni giorno per un'ora e tu mi chiedessi le cose che hai sempre voluto chiedermi e io parlassi a ruota libera di tutto quello che mi sta a cuore dalla storia della mia famiglia a quella del grande viaggio della vita?\u00bb Con queste parole Tiziano Terzani invita il figlio Folco ad ascoltare il suo ultimo racconto, una rivisitazione della sua vita passata in giro per il mondo (Cina e Asia \"in primis\"), ma anche una sorta di testamento spirituale. \nUna sintesi di alcune parti dei libri precedenti e una sua storia personale.\nFilm.\nDal libro \u00e8 stato tratto \"Das Ende ist mein Anfang\" del 2010, diretto da Jo Baier e sceneggiato dal figlio Folco e da Ulrich Limmer, con Bruno Ganz nel ruolo di Tiziano Terzani. Del cast fanno anche parte Elio Germano (Folco Terzani), Erika Pluhar (Angela Terzani), Andrea Osv\u00e1rt (Saskia Terzani), Nicol\u00f2 Fitz-William Lay (Novi). Il film \u00e8 stato distribuito in Italia dal 1\u00ba aprile 2011 con lo stesso titolo del libro."}
{"id": "549973", "revid": "1592097", "url": "https://it.wikipedia.org/wiki?curid=549973", "title": "Striscia la Notizia", "text": ""}
{"id": "549976", "revid": "110157", "url": "https://it.wikipedia.org/wiki?curid=549976", "title": "Circondario di Augusta", "text": "Il circondario di Augusta \u00e8 un circondario situato nel distretto governativo della Svevia in Baviera (Germania).\nIl capoluogo \u00e8 la citt\u00e0 di Augusta."}
{"id": "549984", "revid": "775372", "url": "https://it.wikipedia.org/wiki?curid=549984", "title": "Episodi di Lupo Alberto", "text": "Home video.\nPrima Stagione.\nLa Mondo TV ha distribuito tutti gli episodi della Prima Stagione in 9 VHS, o in 3 DVD (questi ultimi ricchi di contenuti speciali e con alcune tavole disegnate da Silver). \nEdizione DVD.\nNel 2006, la Mondo TV ha distribuito anche un'edizione DVD in cofanetto.\nSeconda Stagione.\nIl distributore Home video degli episodi della Seconda Stagione \u00e8 stato di nuovo Mondo TV. Per questa edizione, non ha utilizzato alcun supporto VHS, limitandosi alla distribuzione tramite DVD. Di essi, ne ha prodotti soltanto 2, comprendenti i primi 18 episodi (9 episodi cadauno) e non curando affatto un'eventuale edizione in cofanetto. "}
{"id": "549985", "revid": "169529", "url": "https://it.wikipedia.org/wiki?curid=549985", "title": "Carta africana dei diritti dell'uomo e dei popoli", "text": "La Carta africana dei diritti dell'uomo e dei popoli o Carta di Banjul \u00e8 una convenzione adottata dall'Unione Africana, adottata a Nairobi il 27 giugno 1981 nell'ambito della Conferenza dai ministri della Giustizia dell'Organizzazione dell'Unit\u00e0 Africana (OUA).\nNel 1979, l'assemblea dei Capi di Stato e di Governo dei Paesi aderenti all'Organizzazione per l'Unit\u00e0 Africana (attuale Unione Africana) adott\u00f2 una risoluzione che conferiva ad una commissione di esperti il compito di proporre una bozza di testo legislativo per la difesa dei diritti umani a livello continentale, basato sui precedenti modelli della Convenzione europea dei diritti dell'uomo del 1953 e della Convenzione americana dei diritti dell'uomo del 1978.\nStoria.\nLa proposta fu approvata all'unanimit\u00e0 dalla 18\u00aa assemblea dell'OUA, svoltasi a Nairobi il 27 giugno 1981. \nL'articolo 63 prevedeva che la convenzione entrasse in vigore tre mesi dopo il ricevimento da parte del Segretario Generale degli atti di ratifica o di adesione da parte di un numero di Paesi almeno pari alla maggioranza semplice degli Stati membri dell'OUA.In base a tale disposizione, e a seguito della ratifica da parte di 35 dei 50 Paesi all'epoca aderenti, la Carta entr\u00f2 in vigore il 21 ottobre 1986, data che divenne la ricorrenza annuale dell'\"African Human Rights Day\".\nIl 2 novembre 1987 ad Addis Abeba fu istituita l\"African Commission on Human and Peoples' Rights\" quale organismo titolato all'interpretazione della Carta e a sovraintenderne l'applicazione. La sua sede fu in seguito trasferita a Banjul, capitale del Gambia e successivamente fu istituita la Corte.\nAl 2019 la Carta \u00e8 stata ratificata da 53 Paesi, con il formale deposito dei relativi atti.\nContenuto.\nDiversamente dalla Convenzione europea dei diritti dell'uomo del 1953 e della Convenzione americana dei diritti dell'uomo del 1978, la Carta Africana presenta in un unico documento:\nI primi vengono presentati come la condizione necessaria per garantire l'effettivit\u00e0 dei diritti civili e politici, egualmente universali e mutuamente indivisibili, senza fornire una priorit\u00e0 relativa fra le due classi. In particolare, gi\u00e0 nel 1981 venivano affermato:"}
{"id": "549990", "revid": "76963", "url": "https://it.wikipedia.org/wiki?curid=549990", "title": "Andy Milonakis", "text": "Biografia.\nAffetto da una disfunzione ormonale, ancora in et\u00e0 adulta ha le sembianze e la voce di un adolescente ed egli sfrutta questa caratteristica per imitarne i comportamenti tipicamente pi\u00f9 demenziali, anche se spera fortemente che prima o poi venga scoperta una cura alla sua malattia. \nAppunto per questo motivo ha creato un'associazione senza fini di lucro chiamata \"Andy's Hormonally Deficient Kiddo's\".\nAndy Milonakis \u00e8 diventato presto un fenomeno su internet grazie ai suoi filmati pieni di humour e fantasia, e i pi\u00f9 famosi sono: \"Crispy New Freestyle\", \"The Super Bowl Is Gay\" e \"Retarded BeatBox\".\nDivenuto ormai famoso appare nel film \"Waiting...\" e comincia una piccola commedia chiamata \"Who's Your Caddy?\", inoltre coopera in un programma radiofonico di nome \"Loveline\" insieme al Dr. Drew Pinsky.\nHa lavorato in collaborazione con MTV ed \u00e8 stato protagonista di uno show andato in onda su QOOB, \"The Andy Milonakis Show\", striscia comica demenziale in cui interpretava un adolescente newyorkese alle prese con le situazioni pi\u00f9 folli e incredibili.\nHa anche formato un gruppo chiamato Three Loco con altre due persone: il rapper Jody Christian (Riff Raff) e l'attore Simon Rex (Dirt Nasty). Hanno pubblicato dei video musicali sul canale, di YouTube, di Andy (AMilonakis) come NEATO e BONG HITS."}
{"id": "549991", "revid": "1543377", "url": "https://it.wikipedia.org/wiki?curid=549991", "title": "Campo metafasico", "text": "Il campo metafasico \u00e8 una tecnologia immaginaria dell'universo di fantascientifico Star Trek sviluppata dallo scienziato ferengi Ryega nel 2369.\nLa tecnologia metafasica consiste nella generazione di vari campi subspaziali che si sovrappongono, consentendo a tutto ci\u00f2 che si trova all'interno del campo di esistere parzialmente nel dominio del subspazio. Esso \u00e8 stato ideato per penetrare la corona di una qualsiasi stella. Senza questa particolare schermatura, tale operazione sarebbe impossibile, poich\u00e9 lo scafo della nave stellare si surriscalderebbe e le radiazioni emesse dalla stella ucciderebbero l'intero equipaggio."}
{"id": "549996", "revid": "1272592", "url": "https://it.wikipedia.org/wiki?curid=549996", "title": "Campo psionico", "text": "Il campo psionico nell'universo fantascientifico di Star Trek \u00e8 un campo \"magnetico/bioelettrico\", modulato su una frequenza ad onde delta.\nQuesto campo ha forte propriet\u00e0 psioniche e produce effetti psicoattivi."}
{"id": "549999", "revid": "1226", "url": "https://it.wikipedia.org/wiki?curid=549999", "title": "Colpo di risonanza nel nucleo di curvatura", "text": ""}
{"id": "550005", "revid": "6923", "url": "https://it.wikipedia.org/wiki?curid=550005", "title": "Oldofredi", "text": "Gli Oldofredi furono una nobile famiglia italiana, imparentata con Pandolfo III Malatesta, originaria di Manerbio. Nel XIII secolo acquis\u00ec forza e fortuna nella zona della Franciacorta e del lago d'Iseo, dove possedeva anche un castello a Peschiera Maraglio sull'isola di Montisola, e da dove le deriv\u00f2 il titolo di \"da Ys\u00e9\" o \"Isei\". Furono ghibellini e filomilanesi, avversi a Venezia.\nFondatore della famiglia fu probabilmente Oldofredo (?-1212), feudatario del castello di Chiari.\nStemma.\nDi rosso al leone rampante, d'argento.\nPersonaggi e storia.\nSecondo Gabriele Rosa nel 1426, dopo che il Carmagnola conquist\u00f2 Iseo per la Repubblica di Venezia, il potere locale venne dato al Comune di Iseo e gli Oldofredi, banditi, se ne andarono a Cesena dove vantarono il titolo di conti Isei. Nondimeno, nel 1497 ospitarono Caterina Cornaro, regina di Cipro e sorella del podest\u00e0 di Brescia, nel loro castello di Peschiera Maraglio.\nNel 1846 lo scrittore Costanzo Ferrari scrisse un romanzo storico \"Tiburga Oldofredi - Scene storiche del secolo XIII\" ambientato nel XIII secolo con protagoniste due sorelle Oldofredi: Tiburga e Imelda.\nDurante il Risorgimento un loro discendente, Ercole Oldofredi Tadini, partecip\u00f2 alle vicende del processo di unificazione dell'Italia, prima nel Regno Lombardo-Veneto e poi in quelli di Sardegna e d'Italia."}
{"id": "550006", "revid": "525632", "url": "https://it.wikipedia.org/wiki?curid=550006", "title": "Presidenti del Libano", "text": "I presidenti del Libano si sono succeduti dal 1926, allorch\u00e9 fu istituito il protettorato francese del Grande Libano.\nUna volta raggiunta l'indipendenza, la designazione del Presidente, da prerogativa dell'autorit\u00e0 francese, fu affidata all'Assemblea Nazionale. Secondo la costituzione, il Presidente dura in carica sei anni e non \u00e8 immediatamente rieleggibile; ha il potere di nominare e revocare il primo ministro e partecipa al consiglio dei ministri. Secondo una consuetudine costituzionale l'incarico va affidato a un cristiano.\nDal 31 ottobre 2016 il presidente \u00e8 Michel Aoun."}
{"id": "550007", "revid": "13415", "url": "https://it.wikipedia.org/wiki?curid=550007", "title": "Mercato Grigio", "text": ""}
{"id": "550016", "revid": "1452073", "url": "https://it.wikipedia.org/wiki?curid=550016", "title": "Chip isolineare", "text": ""}
{"id": "550017", "revid": "682087", "url": "https://it.wikipedia.org/wiki?curid=550017", "title": "Chip ottici isolineari", "text": ""}
{"id": "550023", "revid": "1048993", "url": "https://it.wikipedia.org/wiki?curid=550023", "title": "Giuseppe Rocca", "text": "Biografia.\nFormazione e didattica.\nNel 1971 si \u00e8 laureato in lettere moderne all'Universit\u00e0 degli studi di Lecce, con una tesi in \"Estetica\" sulle teorie del montaggio filmico di Ejzen\u0161tejn (pubblicata negli annali dell'Universit\u00e0 Lupiense), e abilitato in Storia dell'arte, si \u00e8 poi diplomato in regia, nel 1975 (studiando con Orazio Costa, Ruggero Jacobbi, Giorgio Pressburger, Andrea Camilleri, Luca Ronconi) all'Accademia nazionale d'arte drammatica, dove \u00e8 stato (fino al novembre 2014) titolare della cattedra di Storia dello spettacolo.\nHa studiato sceneggiatura con Ugo Pirro (di cui \u00e8 stato anche assistente), Giorgio Arlorio, Linda Seger, Christopher Vogler, Jurgen Wolf, Linda Palmer, Dara Marks, Rachel Ballon. \nHa collaborato a lungo con il Centro studi sul Teatro medioevale e rinascimentale e con il Mittelfest di Cividale del Friuli. Ha lavorato alla radio, come regista e autore di radiodrammi originali. \u00c8 stato recensore teatrale per l'edizione napoletana di Paese Sera. Si \u00e8 a lungo occupato di spettacolarit\u00e0 e cerimonialit\u00e0 folklorica collaborando con l'Archivio etno-linguistico-musicale della Discoteca di Stato, l'Istituto di tradizioni popolari della Sapienza e la cattedra di Antropologia culturale dell'Universit\u00e0 di Salerno.\nHa insegnato, inoltre, Storia e tecnica della regia (Accademia di belle arti di Napoli), Letteratura poetica e drammatica e Arte scenica nei conservatori; sceneggiatura alla Nuova Universit\u00e0 del Cinema e della Televisione (NUCT), Drammaturgia all'Accademia internazionale d'arte drammatica del Teatro Quirino e Analisi del testo drammaturgico nel Master in Critica giornalistica e in quello in Drammaturgia e sceneggiatura, organizzati dall'Accademia nazionale d'arte drammatica. Collabora con la cattedra di Storia del teatro della facolt\u00e0 di Scienze della comunicazione del Pontificio Ateneo Salesiano.\nIl caso Moro.\nNel 2003, con Giovanni Fasanella, Giuseppe Rocca pubblica per Einaudi il saggio \"Il misterioso intermediario\", che indaga su alcuni aspetti ancora irrisolti del rapimento e l'assassinio di Aldo Moro. Vi si ricostruisce la biografia, a tratti oscura, del celebre direttore di orchestra Igor Markevitch, probabile mediatore nelle trattative per la liberazione dello statista e, insieme, sul ruolo dei servizi segreti inglesi nella vicenda.\nNel 2015 viene ripubblicato da Chiarelettere in una versione ampliata \"La storia di Igor Markevic\". \nIl Viotti Festival.\nAll'interno della manifestazione Viotti Festival, Giuseppe Rocca ha scritto e diretto \"Un amichevole amore\", in cui una nobildonna inglese (interpretata da Milena Vukotic) ripercorre la vita di Giovanni Battista Viotti, grande violinista e compositore piemontese.\nCollaborazioni con la Rai.\nHa svolto le seguenti collaborazioni esterne con la Rai a partire dal 1973:\nPer Rai 1 ha scritto:\nTra i numerosi radiodrammi da lui scritti e diretti (per Radio2 o Radio3):\nIn questi e in radiodrammi di altri autori, ha lavorato con attori quali Milena Vukotic, Regina Bianchi, Marina Confalone, Anna Proclemer, Anna Bonaiuto, Rita Savagnone, Fiorenza Marchegiani, Arnoldo Fo\u00e0, Renato De Carmine, Nanni Loy, Achille Millo, Peppe Barra, Giustino Durano, Leopoldo Mastelloni e molti altri.\nRicerche demologiche.\nNegli anni settanta e ottanta ha compiuto ricerche antropologiche (su spettacolarit\u00e0 folklorica e religiosit\u00e0 popolare) in collaborazione con la Discoteca di stato, il Museo nazionale delle arti e tradizioni popolari, le cattedra di Etnomusicologia della Sapienza (prof. Diego Carpitella) e di Antropologia di Salerno (prof.ssa Annabella Rossi).\nPubblicazioni.\n\u00c8 stato per quattro anni recensore teatrale su Paese Sera (Edizione di Napoli);\nha collaborato con il Corriere della Sera (Edizione di Napoli) e con la rivista Studi Romani."}
{"id": "550024", "revid": "22475", "url": "https://it.wikipedia.org/wiki?curid=550024", "title": "Sega Rally Championship", "text": "Sega Rally Championship \u00e8 un videogioco di tipo simulatore di guida automobilistica, pubblicato dalla SEGA AM3 (Hitmaker) nel 1995 per Sega Model 2. In seguito vennero create conversioni per Sega Saturn e per Microsoft Windows.\nNel videogioco sono presenti tre auto: la Toyota Celica GT-Four, la Lancia Delta HF Integrale e la Lancia Stratos. Quest'ultima \u00e8 sbloccabile, in tutte le modalit\u00e0 di gioco (campionato, prova a tempo e multigiocatore), solo dopo aver completato il tracciato \"Lake Side\" in pole position.\nGuy Wilday ha dichiarato che \"Sega Rally\" ha influenzato il gameplay di \"Colin McRae Rally\".\nIl primo seguito di \"Sega Rally Championship\", \"Sega Rally 2\", venne pubblicato nel 1998, per Sega Model 3, Sega Dreamcast e PC. Nel 2007 \u00e8 stato pubblicato \"Sega Rally Revo\", mentre nel 2008 \u00e8 uscito \"Sega Rally 3\"."}
{"id": "550040", "revid": "92723", "url": "https://it.wikipedia.org/wiki?curid=550040", "title": "Emetico", "text": " \nIl termine emetico significa letteralmente \"che provoca emesi\" (gr. \u03b5\u03bc\u03b5\u03b9\u03bd, traslitterato \"emein\", vomitare), indica quindi un'azione che \u00e8 in grado di stimolare il vomito.\nMeccanismi.\nGli emetici possono avere un meccanismo:\nSono emetici alcuni farmaci come l'apomorfina che agisce sul SNC o il carbonato di ammonio che agisce sullo stomaco. Il tartaro emetico ha invece azione mista.\nI farmaci agiscono sia a livello centrale, sul centro del vomito, sia a livello periferico, sulla muscolatura gastrica.\nUn esempio di emetico naturale \u00e8 l'emetina, che ad alte dosi induce il vomito mentre, a dosi minori, diventa espettorante, per le azioni di riflesso sul nervo vago.\nSituazioni fisiologiche e patologiche.\nAlcune situazioni patologiche sono accompagnate da emesi come nel caso delle occlusioni intestinali ma anche fisiologiche come la gravidanza in cui, nelle prime settimane, pu\u00f2 comparire una fastidiosa emesi gravidica.\nDa ricordare anche le emesi volontarie indotte da ingestione di liquidi particolari o per stimolazione del faringe, come accade in alcune forme di bulimia ed anoressia nervosa.\nSistema dell'emesi.\nIl centro del vomito coordina gli impulsi afferenti, provenienti sia dal sangue sia dai centri superiori, con le risposte neurovegetative efferenti. \nAntiemetici.\nI farmaci antiemetici appartengono a diverse classi:\nI principali effetti collaterali di questi farmaci sono secchezza delle fauci, sedazione, stipsi fino al parkinson iatrogeno."}
{"id": "550049", "revid": "228587", "url": "https://it.wikipedia.org/wiki?curid=550049", "title": "Collettore di Bussard", "text": "Il collettore di Bussard \u00e8 un metodo teorico di propulsione spaziale che usa l'idrogeno del mezzo interstellare come combustibile, proposto nel 1960 dal fisico Robert W. Bussard (1928-2007).\nIn pratica usa un potente campo magnetico come statoreattore per raccogliere l'idrogeno destinato ad alimentare la reazione di fusione nucleare che produce l'energia per spingere il razzo.\n\u00c8 stato reso popolare dagli scrittori di fantascienza Larry Niven nel suo Ciclo dello Spazio conosciuto e Poul Anderson nel suo romanzo \"Tau Zero,\" e vi ha fatto riferimento Carl Sagan nel programma televisivo \"Cosmos\". \u00c8 anche presente nella immaginaria tecnologia delle navi stellari della serie tv \"Star Trek\".\nNelle opere di fantasia.\nStar Trek.\nNell'universo fantascientifico di Star Trek il collettore Bussard viene utilizzato dalle navi stellari per raccogliere deuterio, il quale viene utilizzato per alimentare sia i reattori a fusione dei propulsori sia per innescare la reazione materia/antimateria all'interno del nucleo di curvatura. Sulle navi della Flotta Stellare i collettori Bussard sono situati nella parte anteriore della gondola e sono caratterizzati da un tipico colore rosso brillante.\nL'Enterprise D utilizza in un'occasione i collettori Bussard per \"sparare\" deuterio ad una nave incagliata in un'anomalia spaziale. Nel film \"\" (1998), durante una battaglia intrapresa con delle navi Son'a nell'area dello spazio denominata \"Macchia di Rovi\", l'Enterprise E utilizza il collettori Bussard per immagazzinare gas metreon (una sostanza volatile pericolosa in quanto estremamente esplosiva)."}
{"id": "550050", "revid": "88740", "url": "https://it.wikipedia.org/wiki?curid=550050", "title": "Giuseppe Pernice", "text": "Biografia.\nIngegnere nucleare, ricercatore del CNEN, dell'ENEA e del CNR, Sindaco di Mazara del Vallo dal 1976 al 1978, vicesindaco nel 1979 e nel 1995-97.\nEletto alla Camera dei deputati per il PCI nella circoscrizione Palermo-Trapani-Agrigento-Caltanissetta alle elezioni politiche del 1979 e del 1983 raccogliendo rispettivamente 22.293 e 22.925 preferenze.\nMembro della Commissione Parlamentare di inchiesta sul terremoto del Belice, nonch\u00e9 della Commissione Trasporti, Poste e Telecomunicazioni, Marina Mercantile. \u00c8 stato fra i promotori del primo provvedimento organico in materia di pesca marittima (Legge 41/1982) e della legge sul terremoto del giugno 1981 nella Sicilia Occidentale (Legge 536/81).\nRieletto deputato nel 1983, viene nominato segretario della Commissione Trasporti. Cofirmatario della proposta di legge n. 1581 (Legge Rognoni-La Torre).\nNel 1987, ultimata l'esperienza parlamentare, ritorna alla attivit\u00e0 scientifica, prima all'ENEA, quale Responsabile dell'Unit\u00e0 REL-TER Sicilia-Sardegna, poi al CNR presso l'Istituto per l'Ambiente Marino Costiero (IAMC-CNR), sviluppando ricerche nel settore delle fonti rinnovabili, del risparmio energetico e dei modelli previsonali di gestione integrata della fascia costiera.\nDal 2006 Coordinatore dell'\"Osservatorio della Pesca del Mediterraneo\".\nRedattore del periodico \"L'arco\"."}
{"id": "550059", "revid": "287204", "url": "https://it.wikipedia.org/wiki?curid=550059", "title": "Edoardo Firpo", "text": "Biografia.\nEdoardo Firpo \u00e8 stato un poeta in lingua genovese e anche un pittore del Novecento.\nCome altri artisti coevi - quali Luigi Navone, Adolfo Lucarini, Edoardo De Albertis ed Eugenio Baroni - non fu mai incline ad assoggettarsi al \"sistema\" e alle pressioni del periodo storico - il primo Novecento - in cui si trov\u00f2 ad operare. Per procurarsi di che vivere lavor\u00f2 come accordatore di pianoforti; fu grande nella poesia, ma della sua opera rimangono anche dipinti a olio, disegni e pastelli, spesso realizzati su materiali di fortuna.\nPronipote per via materna del violinista Camillo Sivori (la madre si chiamava Gemma Arata, il padre anch'egli Edoardo), il poeta nacque a Genova, primogenito di sei figli, in Piazza Colombo al n. 26 (una lapide ricorda la sua nascita). Edoardo Firpo fu una persona schiva e visse sempre nella semplicit\u00e0, pur entrando in contatto con molti artisti genovesi e intellettuali dell'epoca, come Guido Gozzano (che conobbe nel suo soggiorno genovese, dal 1907 al 1914), Camillo Sbarbaro, Eugenio Montale, che nel 1935 scrisse la prefazione alla sua seconda opera \"O fiore in to gotto\", e Giorgio Caproni, che apprezzava in modo particolare la sua opera.\nDopo la I guerra mondiale conobbe Ivo Rubini, fondatore del Circolo Culturale \u201c\"All\u2019insegna della Tarasca\"\u201d di cui Firpo fece parte e che pubblicher\u00e0 \"\u2018O grillo cantad\u00f2\". Fine conoscitore della letteratura genovese antica, fu anche membro dell'Associazione \"A Compagna\" di Genova, dall'anno di fondazione, nel 1923.\nFrequent\u00f2 l'Accademia Ligustica di Belle Arti e un corso di Filosofia dell'Arte tenuto da Adelchi Baratono (filosofo e docente di filosofia teoretica all\u2019Universit\u00e0 di Genova). Nonostante i fecondi interessi culturali, Firpo condusse una vita riservata e segnata dalle difficolt\u00e0 economiche, morendo in povert\u00e0.\nFu un convinto oppositore del fascismo. Una lapide con una sua poesia in memoria dei partigiani \u00e8 posta sulla chiesa dedicata a Sant'Antonino e situata poco distante dal cimitero monumentale di Staglieno.\nArrestato dalle truppe tedesche il 10 gennaio 1945, per aver scritto, in una lettera indirizzata al fratello, una battuta in dialetto sul Duce, venne detenuto nella famigerata Casa dello Studente di Genova e condannato alla deportazione; un mese dopo venne tuttavia rilasciato; sul periodo trascorso nel carcere nazifascista scrisse anche nel suo \"Diario\", peraltro incentrato sulla vita quotidiana del poeta e le osservazioni paesaggistiche delle lunghe passeggiate sulle colline appenniniche sopra Genova, fonte di ispirazione per molte delle sue profonde e delicate liriche.\nMor\u00ec il 10 febbraio 1957, a seguito di apoplessia, e la sua orazione funebre venne pronunciata dal Sindaco di Genova, Gelasio Adamoli. Sepolto, per sua volont\u00e0, sotto a un pino marittimo nel cimitero di Genova-Sant'Ilario, la lapide riporta alcuni versi della poesia \"Ciammime un po' unn-a mattin\":\n\"Figg\u00eau, che pe-i coste di monti\"\n\"ti beivi a-e fresche vivagne,\"\n\"appenn-a fiorisce e campagne,\"\n\"ci\u00e0mmine un p\u00f2 unna mattin.\"\n\"Chiss\u00e0 che da qualche rianello,\"\n\"da qualche ramma de pin\"\n\"no te risponde un pittin.\"\nIl pittore genovese Alberto Helios Gagliardo (Genova, 14 aprile 1893 - 20 aprile 1987) realizz\u00f2 un suo ritratto.\nI resti di Edoardo Firpo sono andati dispersi a seguito di una tromba d'aria che nel 2016 ha danneggiato gravemente il cimitero di Genova Sant'Ilario.\nL'opera.\nL'ispirazione poetica di Firpo fu determinata prevalentemente dal paesaggio ligure. L'asprezza della lingua genovese - che talvolta per\u00f2 Firpo italianizz\u00f2 - non toglie musicalit\u00e0 alla sua poesia, ispirata, da una parte, a temi di genere decadentista-simbolista (\"A Lampara da O fiore into g\u00f2tto\"), e, dall'altra, riferiti a momenti significativi del suo vissuto (\"Boccad\u00e2ze\", dedicata al borgo marinaro di Boccadasse, dove una targa con il testo della poesia lo ricorda, e \"L'\u00f6chin\", entrambe da \"O fiore into g\u00f2tto\").\nA parere di Eugenio Montale il tono tragico \u00e8 assente dalla poesia di Firpo. Solo nell'ultima raccolta (del 1955) sono avvertibili toni cupi in riferimento all'angoscia dell'uomo davanti al mistero dei fenomeni naturali. In essi \u00e8 possibile sentire una suggestione pascoliana, dove il mare, col veloce succedersi delle onde, pu\u00f2 rappresentare il contenuto effimero della vita.\nLa poesia dei partigiani.\nFra le poesie di Firpo molto care ai genovesi sono da ricordare \"Ai martiri di Cravasco\" e la gi\u00e0 citata poesia \"Sant'Antonino\".\nQuesto componimento \u00e8 - a detta dei critici - una sintesi di poetica limpida e pacata che non abbandona, anzi sottolinea il pensiero di coloro che aderirono al movimento partigiano opponendosi al fascismo:\nAl pari di quelle di una madre in ansia, l'invocazione al santo - che assume qui il ruolo di guardiano dei caduti - sale alta e sincera:\nFino a questo punto il tono \u00e8 quasi quello di una ninna nanna; subito dopo per\u00f2, con pacatezza ma anche risolutezza, se dovesse accadere che fosse mancato loro di rispetto:\nSant'Antonino \u00e8 una frazione di Staglieno, dove sorge il cimitero monumentale pi\u00f9 grande d'Italia, e dove riposano i partigiani caduti sulla terra genovese. \u00c8 questo luogo, localizzato proprio sopra al cimitero di Staglieno che canter\u00e0 l'Inno dei Partigiani.\nQuesto poemetto - al di l\u00e0 del valore poetico - \u00e8 importante anche per comprendere come, soprattutto nelle delegazioni operaie di Genova, la vecchia matrice solidaristica (vedi Storia del movimento partigiano a Genova), un\u00ec atei e credenti, in una comune lotta contro la barbarie nazifascista; aiuta in definitiva a comprendere come il senso del sacro fu comune, anche se visto sotto ottiche diverse (un esempio che verr\u00e0 restituito appieno da Bartolomeo Ferrari, \"don Berto\", cappellano della divisione Mingo).\nBibliografia.\nSu Firpo si veda:"}
{"id": "550063", "revid": "1318658", "url": "https://it.wikipedia.org/wiki?curid=550063", "title": "Arrondissement di Vesoul", "text": "L\"arrondissement\" di Vesoul \u00e8 una suddivisione amministrativa francese, situata nel dipartimento dell'Alta Saona e nella regione della Borgogna-Franca Contea.\nComposizione.\nL'arrondissemnt di Vesoul raggruppa 351 comuni in 19 cantoni:"}
{"id": "550068", "revid": "39900", "url": "https://it.wikipedia.org/wiki?curid=550068", "title": "Andy van Der Meyde", "text": ""}
{"id": "550070", "revid": "160003", "url": "https://it.wikipedia.org/wiki?curid=550070", "title": "Comunicatore", "text": "Il comunicatore nell'universo fantascientifico di Star Trek \u00e8 un dispositivo che consente di stabilire un contatto audio tra il personale della Flotta Stellare e le astronavi o le installazioni fisse della Flotta.\nIl Comunicatore, termine riportato anche sulla carta di identit\u00e0,identifica la Persona il cui reddito prevalente deriva dallo svolgimento dell'attivit\u00e0 professionale di Comunicazione.Il Comunicatore rappresenta gli interessi del Cliente presso le Istituzioni (Rapporti Istituzionali), presso i Media (Rapporti con l'informazione), con il Mercato (Rapporti Business), gestisce produce la Comunicazione interna ed esterna dell'Azienda soprattutto la web reputation .\nUtilizzo.\nIl comunicatore viene utilizzato in particolar modo nelle missioni esplorative per tenere in contatto sia i membri della missione tra di loro sia i membri della missione con l'astronave di appoggio; i segnali \"da\" e \"per\" il comunicatore sono veicolati via \"subspazio\".\nComponenti.\nIl comunicatore \u00e8 dotato di un localizzatore che consente all'addetto al teletrasporto di agganciare in modo pi\u00f9 preciso la persona da trasportare.\nQuando il personale della Flotta Stellare si trova all'interno di un'astronave o di un altro tipo di installazione permanente, il comunicatore agisce come parte terminale del network di comunicazioni dell'astronave o della base stellare."}
{"id": "550074", "revid": "78649", "url": "https://it.wikipedia.org/wiki?curid=550074", "title": "Comunicatore (Star Trek)", "text": ""}
{"id": "550081", "revid": "339392", "url": "https://it.wikipedia.org/wiki?curid=550081", "title": "Direttiva omega", "text": ""}
{"id": "550090", "revid": "78273", "url": "https://it.wikipedia.org/wiki?curid=550090", "title": "Isthar", "text": ""}
{"id": "550092", "revid": "767487", "url": "https://it.wikipedia.org/wiki?curid=550092", "title": "When the Pawn...", "text": "When the Pawn... \u00e8 il secondo album della cantautrice statunitense Fiona Apple e fu pubblicato il 9 novembre 1999 dalla Epic Records.\nIl titolo completo, scritto in rosso su tutta la copertina, \u00e8:\nSi tratta di una poesia scritta dalla Apple in reazione a una cattiva recensione del suo album di debutto \"Tidal\" e, secondo il \"Guinness dei primati\", \u00e8 con le sue novanta parole il pi\u00f9 lungo titolo di album discografico a essere entrato nelle classifiche statunitensi.\nTutte le canzoni sono scritte da Fiona Apple. Il primo singolo, \"Fast as You Can\", venne trasmesso abbastanza regolarmente da radio e reti musicali e ricevette un discreto successo: si posizion\u00f2 nella Top 20 di Billboard e fu il primo singolo di Fiona Apple ad entrare nella Top 40 britannica. I successivi \"Limp\" e \"Paper Bag\" ebbero invece meno successo."}
{"id": "550094", "revid": "1543377", "url": "https://it.wikipedia.org/wiki?curid=550094", "title": "Ugo de' Borgognoni", "text": "Biografia.\nNato da nobile famiglia lucchese fu chiamato a Bologna dove nella neonata universit\u00e0 insegn\u00f2 chirurgia.\nA lui si deve la confutazione delle teorie galeniche riprese dalla Scuola Medica Salernitana e dalla chirurgia islamica sulla \"guarigione delle ferite\". Avendo fatta grande esperienza al seguito della V Crociata, aveva notato come le ferite guarissero meglio se lavate con vino o con altre sostanze bollite, fasciate con lini puliti e suturate immediatamente.\nQuesto suo metodo che anticipava di molti secoli la scoperta dell'antisepsi, non ebbe molta considerazione e fu seguito soltanto da pochi e tra questi da suo figlio Teodorico."}
{"id": "550097", "revid": "682118", "url": "https://it.wikipedia.org/wiki?curid=550097", "title": "Dickinson", "text": ""}
{"id": "550098", "revid": "1318658", "url": "https://it.wikipedia.org/wiki?curid=550098", "title": "Arrondissement di Lure", "text": "L\"arrondissement\" di Lure \u00e8 una suddivisione amministrativa francese, situata nel dipartimento dell'Alta Saona nella regione della Borgogna-Franca Contea. La sua popolazione \u00e8 di 109,260 (2016), e la sua area \u00e8 di 1,906.2\u00a0km\u00b2.\nComposizione.\nComuni.\nI comuni dell\"arrondissement\" di Lure e i loro codici INSEE sono:\n\"Arrondissement\".\nL\"arrondissement\" di Lure \u00e8 composto da 194 comuni raggruppati in 13 cantoni:\nStoria.\nL\"arrondissement\" di Lure venne creato nel 1800. Nel gennaio 2017 ottenne cinque comuni da parte dell'Arrondissement di Vesoul, in cambio di tre comuni dati ad esso.\nA seguito della riorganizzazione dei cantoni della Francia, entrata in vigore nel 2015, i confini dei cantoni non sono pi\u00f9 collegati ai confini degli arrondissement."}
{"id": "550099", "revid": "339392", "url": "https://it.wikipedia.org/wiki?curid=550099", "title": "Fushigi yugi", "text": ""}
