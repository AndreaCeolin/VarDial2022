{"id": "580422", "revid": "1086846", "url": "https://it.wikipedia.org/wiki?curid=580422", "title": "Associazione Sportiva Roma 1952-1953", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1952-1953.\nStagione.\nQuesta \u00e8 la rosa dell'Associazione Sportiva Roma per la stagione 1952-1953. Il tecnico Gipo Viani, dopo l'acquisto del danese Helge Bron\u00e9e, che aveva gi\u00e0 avuto modo di allenare a , non gradisce la scelta mal sopportando il carattere del giocatore e decide cos\u00ec di lasciare la panchina giallorossa, che viene affidata a Mario Varglien. La stagione si conclude con un sesto posto.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini neri, calze nere con bande orizzontali giallorosse; in trasferta viene usata una maglia gialla con colletto a girocollo rosso, pantaloncini neri e calzettoni neri con banda giallorossa orizzontale. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno due divise, una costituita da maglia grigia con colletto a polo giallorosso, pantaloncini neri e calze nere con banda orizzontale giallorossa, l'altra da maglia nera con colletto a V giallorosso, abbinata con gli stessi pantaloncini e calzettoni.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 52/53\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "580429", "revid": "7336", "url": "https://it.wikipedia.org/wiki?curid=580429", "title": "Circoscrizioni elettorali", "text": ""}
{"id": "580435", "revid": "17351", "url": "https://it.wikipedia.org/wiki?curid=580435", "title": "Aeritalia G.91Y", "text": ""}
{"id": "580436", "revid": "7336", "url": "https://it.wikipedia.org/wiki?curid=580436", "title": "Deputati", "text": ""}
{"id": "580437", "revid": "345405", "url": "https://it.wikipedia.org/wiki?curid=580437", "title": "Fattispecie", "text": "Una fattispecie (dal latino \"facti species\", \"apparenza di fatto\", nel senso di 'fatto immaginato', ovvero situazione-tipo ipotizzata), in diritto, \u00e8 la situazione particolare disciplinata da una norma giuridica (o da parte di essa), nella quale sono descritte le condizioni il cui avverarsi rende la norma stessa applicabile. L'avvenimento o la situazione prevista dalla fattispecie \u00e8 detta \"fatto giuridico\". Il complesso di norme che regolano la medesima fattispecie costituisce un \"istituto giuridico\".\nElementi costitutivi.\nI \"fatti giuridici\" che costituiscono la fattispecie sono, in generale, avvenimenti o situazioni del mondo reale e si distinguono in:\nSotto il diverso profilo degli effetti che ne derivano, i fatti giuridici si distinguono in:\nA volte l'ordinamento considera vero o avvenuto un fatto giuridico nel caso sia impossibile accertare se ci\u00f2 corrisponde effettivamente alla realt\u00e0 o, addirittura, nonostante sia accertata una realt\u00e0 contraria: si parla, in questi casi, di \"finzione giuridica\" (\"fictio iuris\").\nStruttura logica del concetto.\nIl concetto di fattispecie presuppone la strutturazione della norma giuridica come un condizionale del tipo:\nse \"A\" allora \"B\"\ndove:\nIn questo modo la norma istituisce tra la fattispecie e la statuizione una relazione di \"causalit\u00e0 giuridica\" che una teoria, diffusa in passato ma ormai abbandonata, considerava analoga alla causalit\u00e0 naturale.\nLa stessa fattispecie pu\u00f2 essere presa in considerazione da norme diverse che ricollegano a essa differenti effetti giuridici; se tali effetti sono tra loro logicamente incompatibili, si verifica un\"'antinomia\". Quando, invece, una fattispecie non \u00e8 prevista da alcuna norma giuridica si ha una \"lacuna\".\nClassificazione.\nSi parla di \"fattispecie concreta\" per indicare un fatto o insieme di fatti concretamente verificatisi che vengono ricondotti alla descrizione astratta contenuta nella norma, la quale viene correlativamente denominata \"fattispecie astratta\" (o \"ipotesi normativa\"). L'operazione logica che riconduce la fattispecie concreta a quella astratta prende il nome di \"sussunzione\". Posti in relazione con la fattispecie astratta, i fatti concretamente verificatisi ricevono dalla norma una \"qualificazione giuridica\".\nLa fattispecie \u00e8 \"semplice\" se costituita da un solo fatto, \"complessa\" se \u00e8 invece costituita da una pluralit\u00e0 di fatti. Nel secondo caso, i fatti possono anche venire in essere in momenti diversi, nel quale caso si parla di fattispecie \"a formazione progressiva\", l'esempio pi\u00f9 tipico della quale \u00e8 il procedimento; altrimenti si parla di fattispecie \"a formazione concomitante\"."}
{"id": "580438", "revid": "7336", "url": "https://it.wikipedia.org/wiki?curid=580438", "title": "Senatori", "text": ""}
{"id": "580444", "revid": "1750468", "url": "https://it.wikipedia.org/wiki?curid=580444", "title": "Nelly Sachs", "text": "Biografia.\nGiovinezza.\nFiglia unica di Georg William Sachs e Margarete Karger, due ingegneri e produttori di manufatti in gomma, di religione ebraica, cresce frequentando le famiglie ebraiche pi\u00f9 benestanti. Da bambina desidera diventare ballerina, e solo pi\u00f9 tardi sviluppa la passione per la lirica tedesca e la composizione di poesie. A causa della sua debole costituzione, \u00e8 inizialmente costretta a seguire lezioni private, per poi entrare in un liceo femminile dove, cinque anni pi\u00f9 tardi, ottiene il diploma. A quindici anni rimane affascinata dal romanzo \"La saga di G\u00f6sta Berling\" che segna il debutto della scrittrice svedese Selma Lagerl\u00f6f, con la quale intratterr\u00e0 un fitto scambio di lettere che durer\u00e0 oltre 35 anni.\nI primi componimenti.\nNelly Sachs inizia a comporre poesie all'et\u00e0 di 17 anni. Nel 1921 viene pubblicato, con l'aiuto dello scrittore Stefan Zweig, la sua prima raccolta di poesie \"Leggende e Racconti.\" I primi componimenti sono caratterizzati da un influsso neoromantico e ruotano intorno alle tematiche della natura e della musica.\nVive con i genitori e prende raramente parte alla vita mondana degli anni '20. Verso la fine del decennio le sue poesie vengono pubblicate in diversi quotidiani berlinesi ed apprezzate sia dal pubblico che dalla critica del tempo.\nIl periodo del nazionalsocialismo.\nAlla morte del padre, nel 1930, Nelly Sachs si trasferisce con la madre in una casa di propriet\u00e0 nel quartiere berlinese di Hansaviertel, conducendo una vita all'insegna della riservatezza e della discrezione, secondo i principi della sua religione.\nRimasta nubile, intreccia una relazione sentimentale con un uomo divorziato che il padre tenta di troncare. I due continueranno tuttavia a frequentarsi per un decennio e verranno anche imprigionati insieme all'inizio della Seconda Guerra Mondiale. Le sue origini ebraiche la sollecitano ad approfondire le radici della sua tradizione culturale. All'inizio della guerra inizia a leggere \"Erz\u00e4hlungen der Chassidim\" di Martin Buber, ritrovando nelle sue parole un pensiero di fiducia che le rid\u00e0 forza.\nLa fuga in Svezia.\nSolo pi\u00f9 tardi Nelly Sachs e la madre decidono di abbandonare la Germania. L'amica Gudrun Harlan, nipote dello scrittore e drammaturgo Walter Harlan, si reca in Svezia nell'estate del 1939 per ottenere un visto con l'aiuto di Selma Lagerl\u00f6f, che a causa delle condizioni precarie di salute morir\u00e0 prima dell'arrivo in Svezia di Nelly. Dopo ostacoli e procedure burocratiche durate mesi, Nelly Sachs e la madre riescono a lasciare la Germania per raggiungere Stoccolma, in tempo per sfuggire all'ordine di deportazione in un lager.\nIn Svezia le due donne vivono in condizioni di povert\u00e0, in un monolocale al sud di Stoccolma. Nelly Sachs si occupa della madre anziana, lavorando come lavandaia. Solo nel 1953 ottiene la cittadinanza svedese. Inizia ad imparare lo svedese e a tradurre in tedesco la lirica svedese moderna e grazie a questi lavori di traduzione acquisisce nuove capacit\u00e0 espressive, allontanandosi dal precedente stile romantico. La traduzione della lirica di autori del calibro di Edith S\u00f6dergran, Karin Boye, Johannes Edfelt, Hjalmar Gullberg, Anders \u00d6sterling e P\u00e4r Lagerkvist le fanno raggiungere una maturazione tale da garantirle un apprezzamento artistico che dura tutt'oggi. Le poesie del 1943/44 che sarebbero dovute apparire nella raccolta \"In den Wohnungen des Todes,\" caratterizzate da immagini di dolore e morte, rappresentano il lamento di morte del popolo ebraico. Insieme alle poesie scrive anche due drammi teatrali \"Eli\" e \"Abram im Salz.\"\nGli anni del dopoguerra.\nDopo la guerra, Nelly Sachs descrive le atrocit\u00e0 dell'Olocausto con uno stile altamente emozionale, aspro e sottile. Il suo biografo Walter A. Berendsohn definisce i componimenti come \"tragici, accusatori e illuminanti\", definendola \"la prima scrittrice che ha fatto dei camini di Auschwitz il tema dei suoi versi\".\nLe raccolte \"In den Wohnungen des Todes\" e \"Sternverdunkelung\" (1949) vengono pubblicate per iniziativa di Johannes R. Bechers a Berlino Est. Alcuni suoi testi compaiono nella rivista della DDR \"Sinn und Form\".\nDopo la morte della madre, nel 1950, inizia una corrispondenza con il poeta Paul Celan, con il quale sente di avere un'affinit\u00e0 di anima e di destino. Il critico letterario Peter Hamm affermer\u00e0 che \"la poesia per entrambi \u00e8 stata un'ancora di salvezza dall'abisso del passato\".\nGli anni del riconoscimento.\nVerso la fine del decennio, dopo anni di isolamento, le opere di Nelly Sachs iniziano a diffondersi ampiamente in Germania. Le raccolte poetiche \"Und niemand wei\u00df weiter\" e \"Flucht und Verwandlung,\" influenzate dal surrealismo francese, vengono pubblicate nel 1957 e nel 1959 ad Amburgo, Monaco di Baviera e Stoccarda. Nelly Sachs inizia ad essere \"scoperta\" dal giovane panorama letterario della Repubblica Federale.\nIn Germania avviene il suo primo riconoscimento come poetessa: nel 1960 diventa membro della Libera Accademia delle Arti di Amburgo.\nAncora fortemente provata dal dolore e dalla paura, Nelly Sachs non desidera fare ritorno in Germania. Inizia a manifestare scompensi psicologici che la porteranno ad un crollo nel 1960, costringendola a trascorrere tre anni in un sanatorio mentale a Stoccolma.\nNel 1965 \u00e8 la prima donna a ricevere il premio \"Friedenspreis des Deutschen Buchhandels,\" che la costringer\u00e0 a ritornare in Germania. Il giorno del suo settantacinquesimo compleanno, il 10 dicembre del 1966, insieme a Samuel Joseph Agnon, riceve il premio Nobel per la letteratura.\nNegli ultimi anni della sua vita si ritirer\u00e0 dalla vita pubblica.\nNei primi anni '60 la sua poesia viene messa in musica. Molti compositori, affascinati dalla sua lingua sottile e espressiva, ricca di immagini e metafore, ne offrono forme di rappresentazione strumentale, enfatizzando le tematiche dell'Olocausto contenute nella sua poetica.\nMorte.\nNelly Sachs muore di cancro nel maggio del 1970 in un ospedale di Stoccolma, lo stesso giorno del funerale di Paul Celan. \u00c8 sepolta nel cimitero ebraico di Norra Begravingsplatsen di Solna, a nord di Stoccolma."}
{"id": "580445", "revid": "228587", "url": "https://it.wikipedia.org/wiki?curid=580445", "title": "D6", "text": ""}
{"id": "580448", "revid": "104458", "url": "https://it.wikipedia.org/wiki?curid=580448", "title": "Battaglia di Qadesh", "text": ""}
{"id": "580450", "revid": "1654832", "url": "https://it.wikipedia.org/wiki?curid=580450", "title": "Mobilit\u00e0 sostenibile", "text": "L'espressione mobilit\u00e0 sostenibile indica delle modalit\u00e0 di spostamento (e in generale un sistema di mobilit\u00e0 urbana) in grado di diminuire gli impatti ambientali, sociali ed economici generati dai veicoli privati e cio\u00e8:\nInterventi.\nLe amministrazioni pubbliche sono i principali responsabili della promozione e dell'organizzazione della mobilit\u00e0 sostenibile; gli interventi sono finalizzati a ridurre la presenza degli autoveicoli privati negli spazi urbani per favorire la mobilit\u00e0 alternativa che in ordine d'importanza viene svolta:\nLe citt\u00e0 dove le politiche di sostenibilit\u00e0 dei trasporti hanno avuto pi\u00f9 successo sono state quelle nelle quali le diverse tipologie di intervento (tra cui quelle elencate pi\u00f9 sotto) sono state applicate in maniera integrata in modo da rinforzarsi una con l'altra. Gli stessi singoli interventi applicati senza curarne i sincronismi e le sinergie risultano quasi sempre inefficaci.\nViceversa la loro integrazione porta a una riduzione notevole dei flussi di traffico veicolare privato in un arco temporale sorprendentemente breve.\nTra gli interventi pi\u00f9 efficaci si cita il potenziamento del trasporto pubblico locale (con corsie riservate e vie preferenziali, sistemi di integrazione tariffaria, strumenti per l'infomobilit\u00e0) e l'adozione di specifici strumenti di pianificazione (come ad esempio il Piano Urbano della Mobilit\u00e0).\nAlla base di queste misure ci sono tre principi di riferimento:\nEsempi.\nI concetti base della sostenibilit\u00e0 sono:\nSulla base di tali concetti nell'UE sono stati intrapresi diversi processi con l'intento di massimizzare ognuno dei concetti base citati al fine di evitare il collasso ambientale del pianeta.\nUna significativa iniziativa \u00e8 stata intrapresa a Londra, BedZed \u00e8 il primo insediamento a zero emissioni di CO2. A seguire anche in altre localit\u00e0 come Helsinki, Stoccolma, Linz, Bolzano e Saragozza sono sorte costruzioni che limitano o azzerano del tutto le emissioni inquinanti. Si tratta di case studio o abitazioni civili che seguono tutte il modello Hammarby incentrato su un unico eco-ciclo.\nPer la costruzione di tali insediamenti i progettisti hanno seguito criteri fondamentali, alcuni riguardanti lo sviluppo della mobilit\u00e0 sostenibile. Ad esempio, per la costruzione si \u00e8 fatto uso di materiale di recupero e prodotto sul posto in quanto sulle strade europee il traffico prodotto da camion altamente inquinanti che trasportano prodotti per l'edilizia \u00e8 di circa un terzo del traffico totale. Altri materiali provengono esclusivamente da localit\u00e0 poste nei dintorni cercando cos\u00ec di evitare lunghi trasporti diminuendo la quantit\u00e0 di petrolio consumato dai mezzi. Sono stati organizzati anche servizi per la comunit\u00e0, come la condivisione di automobili e bici, stazioni di ricarica per chi possiede auto elettriche, il miglioramento o lo sviluppo di nuove aree ciclabili e pedonali. Con una gestione mirata del traffico e dei trasporti e la costruzione di attivit\u00e0 commerciali e servizi pubblici in aree facilmente raggiungibili a piedi o con mezzi pubblici, hanno fatto s\u00ec che l'utilizzo di auto o altri mezzi di trasporto si riducesse al minimo.\nPropulsori e combustibili alternativi per una mobilit\u00e0 sostenibile.\nLa qualit\u00e0 dell'aria, l'effetto serra, il sempre pi\u00f9 difficile reperimento di petrolio ed il conseguente aumento del prezzo della benzina hanno spinto sempre pi\u00f9 alla ricerca di alternative ecosostenibili. Una delle possibili opzioni sarebbe l'uso di carburanti alternativi in grado di alimentare i motori dei veicoli che quotidianamente intasano citt\u00e0 e strade di tutto il globo.\nLe possibili valide alternative ai combustibili attualmente utilizzati sono:\n\u00c8 ovvio che l'utilizzo in larga scala di tali combustibili richiede lo studio e la progettazione di nuovi propulsori in grado di sfruttare al massimo la loro potenzialit\u00e0 in modo tale da poter competere con i sistemi che attualmente equipaggiano i mezzi di trasporto e di produzione.\nSi favorirebbe quindi la diffusione di veicoli elettrici, ibridi che risolverebbero i problemi dovuti all'emissione di sostanze nocive ma, ancora oggi risultano essere molto difficili da implementare.\nLe batterie di cui sono dotati i veicoli sopracitati hanno capacit\u00e0 limitata e costi elevati e per questo oggi vengono utilizzati solo piccoli veicoli che devono affrontare brevi tragitti. Negli ultimi anni si stanno diffondendo sempre pi\u00f9 i veicoli dotati di propulsori ibridi che hanno la capacit\u00e0 di ricaricare la batteria grazie al generatore che sfrutta il normale movimento di marcia e in caso di velocit\u00e0 bassa utilizzano il motore elettrico di cui sono dotati.\nRiguardo l'idrogeno, la sua conservazione ha costi alti ed anche la costruzione di strutture per il rifornimento risulterebbe onerosa, per non parlare della sicurezza del trasporto di tale liquido.\nI bio-combustibili invece sarebbero i primi candidati come alternativa al petrolio. Essi sarebbero pienamente compatibili con la tecnologia motoristica attuale e quindi anche con le stazioni di rifornimento gi\u00e0 esistenti. Non manca anche in questo caso l'inconveniente, in quanto il prezzo del cibo potrebbe alla lunga aumentare dato che il terreno dedicato all'agricoltura risulterebbe sempre meno vasto per dar spazio alle coltivazioni di bio-combustibili.\nNormativa.\nIn ambito nazionale, il principale testo di legge \u00e8 il decreto interministeriale \"Mobilit\u00e0 Sostenibile nelle Aree Urbane\" del 27 marzo 1998.\nIn ambito europeo, le principali direttive in tema di mobilit\u00e0 sostenibile sono:\nFinanziamenti.\nNel gennaio 2007 il Ministero dell'Ambiente ha coordinato la prima riunione del Tavolo Nazionale per la Mobilit\u00e0 Sostenibile, confermando che nella legge finanziaria del 2007 \u00e8 stato inserito un fondo per la mobilit\u00e0 sostenibile di 90 milioni di euro annui per il triennio 2007-2009.\nOltre ai fondi previsti nella Finanziaria, il Ministero dell'Ambiente ha gi\u00e0 destinato i seguenti fondi:\nA tali somme si aggiungono circa 200 milioni di euro l'anno per il triennio 2007-2009, dal fondo rotativo di Kyoto, ed altre somme derivanti dai fondi europei per ricerca e innovazione.\nA maggio 2012 \u00e8 stato presentato il contenuto del testo sugli incentivi alla mobilit\u00e0 sostenibile adottato dalla commissioni Trasporti e Attivit\u00e0 produttive della Camera, che verr\u00e0 passato al vaglio nel mese di giugno 2012. Verranno stanziati dei fondi per l'acquisto di auto elettriche-ibride che finalmente riposizioneranno l'Italia in linea con quanto previsto dagli altri Paesi europei.\nNello specifico il nuovo schema di incentivazione prevede per il 2013:\n1. per l'acquisto di un veicolo elettrico o ibrido che produce emissioni inquinanti fino a 50 g/km di CO2, verranno messi a disposizione fino a 5000 euro;\n2. per auto elettriche o ibride che comportano emissioni tra i 50 e 95 g/km di CO2, verranno invece messi a disposizione fino a 1200 euro.\nNel 2015 tali incentivi subiranno un graduale decremento e si arriver\u00e0 a un tetto massimo di circa 4000 euro."}
{"id": "580454", "revid": "1982", "url": "https://it.wikipedia.org/wiki?curid=580454", "title": "Soppressata calabrese", "text": ""}
{"id": "580455", "revid": "7077", "url": "https://it.wikipedia.org/wiki?curid=580455", "title": "D7", "text": ""}
{"id": "580459", "revid": "92920", "url": "https://it.wikipedia.org/wiki?curid=580459", "title": "Norme ed Usi Uniformi relativi ai Crediti Documentari", "text": "Le Norme e Usi Uniformi relativi ai Crediti Documentari, dette anche \"Norme e Usi Uniformi\", sono un insieme di norme (non sono leggi) emanate dalla Camera di Commercio Internazionale (International Chamber of Commerce, ICC) per normare in modo standard la pratica del credito documentario in materia di pagamenti internazionali (e.g. contesto di export e import di beni e servizi); in particolare, queste norme con le quali si possono stilare dei termini contrattuali riguardano lo strumento di pagamento internazionale che incarna questa pratica, la lettera di credito/letter of credit LC (sia standard che standby SBLC); comunque, secondo l'articolo 1, le UCP si applicano a qualunque credito documentario e sono vincolanti per tutte le parti coinvolte salvo diverso accordo, che va menzionato esplicitamente.\nLe Norme e usi uniformi relativi ai crediti documentari sono note anche con la sigla \"N.U.U.\" o \"NUU\" ma sono meglio note con la sigla \"UCP 600\", dal nome originale in inglese \"Uniform Customs and Practice for Documentary Credits\". Il numero 600 deriva dal numero della pubblicazione ICC\nDelle UCP, esiste anche la normativa \"eUCP\" (versione 2.0) o \"e-UCP\" nel caso in cui i documenti siano in formato digitale e dunque tutta la pratica sia paperless; le e-UCP si possono trovare sia a s\u00e9, sia come appendice appena dopo le UCP 600. Il nome completo e ufficiale \u00e8 \"Supplement to the Uniform Customs and Practice for Documentary Credits for Electronic Presentation (version 2.0)\". Le eUCP, che affiancano le UCP 600, a loro volta si possono affiancare al Commentary on eUCP version 2.0 eURC 1.0, un commentario di questi due gruppi di norme articolo per articolo redatto da David Meynell nel 2019, e alla \"Users Guide to the eUCP\" pubblicata nel febbraio 2021.\nLe UCP 600 si leggono e utilizzano insieme alla Prassi bancaria internazionale uniforme, cio\u00e8 la ISBP 745 emessa sempre dalla ICC, e possibilmente alle ICC Opinions, alle ICC Decisions e alle DOCDEX Decisions; le UCP 600 hanno precedenza gerarchica sulla ISBP 745. Usare le UCP 600 senza la ISBP 745 significa seguire una prassi parziale. Le UCP e la ISBP normano perlopi\u00f9 gli esemplari originali dei documenti.\nGeneralit\u00e0, storia delle UCP e pubblicazioni di supporto.\nLe UCP sono tra le norme pi\u00f9 importanti in contesto di export e import e pagamenti internazionali insieme alle URC 522 (Uniform Rules for Collections/Norme uniformi relative agli incassi documentari, di cui esiste anche la normativa e-URC, versione 1.0, poi aggiornata come versione 1.1. e 2.0), alle ISBP 745 (International Standard Bank Practices/Prassi bancaria internazionale uniforme), alle URDG 758 (Uniform Rules for Demanded Guarantees/Norme uniformi per le garanzie bancarie a prima richiesta) e le Incoterms 2020. Le UCP sono state emesse nel 1933 dalla Commission on Banking Technique and Practice della Camera di Commercio Internazionale (in inglese ICC: International Chamber of Commerce, fondata a Parigi nel 1919) per unificare i numerosi (e spesso contraddittori) standard, normative, definizioni e terminologie locali/nazionali in materia di lettere di credito in una prassi standard. Il fine ultimo \u00e8 quello di semplificare e facilitare il commercio internazionale, soprattutto in un contesto di libero mercato, globalismo e assenza di protezionismo.\nInizialmente, i vari paesi dovevano aderire a questi standard: non c'era libert\u00e0 di scelta per ogni singolo istituto finanziario, fermo restando che l'esistenza di una prassi standard largamente adottata facilita le transazioni internazionali. Per adeguarsi all'evoluzione delle tecniche del commercio e dei trasporti, l'originale testo di Vienna del 1933 (UCP 82) \u00e8 stato revisionato nel 1951 (UCP 151) e nel 1962 (UCP 222), anno in cui ader\u00ec la Gran Bretagna e i Paesi del Commonwealth. A questa versione, sono seguite le revisioni del 1974 (UCP 290), 1983 (UCP 400) e 1996 (UCP 500).\nL'ultima versione, ovvero la sesta revisione (UCP 600), \u00e8 la Pubblicazione (Brochure) n. 600, iniziata nel 2003, approvata nel novembre 2006, pubblicata un mese dopo e entrata in vigore il 1\u00ba luglio 2007. In totale, sono 39 articoli e il primo si occupa di illustrare la definizione di UCP. Alle UCP 600 si affiancano le e-UCP, di cui nel 2019 \u00e8 entrata in vigore la seconda versione, la 2.0., che ha sostituito la versione 1.1 in vigore nel 2007. Le e-UCP sono di importanza fondamentale nel momento in cui la pratica diventa paperless e sempre pi\u00f9 capillare e in totale sono 14 articoli (12 nella versione 1.1.); per distinguerle meglio gli articoli delle UCP da quelli delle e-UCP, si mette una \"e\" davanti al numero dell'articolo (e.g. articolo 12 VS articolo e12).\nOggi non \u00e8 pi\u00f9 prevista una specifica adesione alle UCP per Paese: se una pratica di credito documentario segue la prassi e norme standard UCP 600, bisogna menzionare esplicitamente questa opzione nel testo del contratto di credito documentario, per esempio quando si apre una pratica per una lettera di credito. Lo stesso principio riguarda le Incoterms 2020 per organizzare la spedizione della merce e suddividere obblighi, costi e rischi di trasporto tra venditore e compratore (a prescindere che intervengano spedizionieri appartenenti a parti terze): per seguire le Incoterms 2020 (o una diversa edizione, come quella del 2010 o 2000), esse vanno menzionate esplicitamente nel contratto di compravendita internazionale (o domestico).\nLe UCP 600 sono adottate da una vasta pletora di paesi anche con sistemi economici e giuridici molto diversi tra loro.\nLe UCP in generale si possono affiancare al Commentary on UCP 600 (Commentario alle UCP 600), pubblicazione n. 680 e, come secondo supporto, alle UCP 600 sono le Documentary Credit Dispute Resolution Expertise Rules (dette anche DOCDEX) della ICC, introdotte nell'ottobre 1997 e revisionate nel 2002 e nel 2015 per aiutare le parti a raggiungere una decisione presa da un esperto in una disputa che tipicamente si apre quando i documenti previsti nella lettera di credito presentano discordanze e non sono dunque conformi (complying) a quanto pattuito nel contratto e alle stesse UCP e alla ISBP (gerarchicamente, ha prevalenza il contenuto della contrattuale pattuita, poi le regole UCP e infine le ISBP). Le dispute intorno al credito documentario possono essere aperte nel sito ICC.\nLe UCP fanno parte di una serie di norme ICC, le ICC Banking Rules, ovvero le Uniform Customs and Practice for Documentary Credits (UCP), Uniform Rules for Bank-to-Bank Reimbursements under Documentary Credits (URR), Uniform Rules for Collections (URC) e le Uniform Rules for Demand Guarantees (URDG). Non vengono menzionate Ia SBP, che per\u00f2 riguarda di preciso la compilazione a regola d'arte della documentazione da presentare alle banche, le URDG, che riguardano le garanzie bancaria a prima richiesta, e le Incoterms siccome si usano per accordarsi sulla spedizione di un prodotto nel contratto di compravendita: sono avulse dal mondo bancario.\nVersione attuale delle UCP: le UCP 600 e le eUCP (versione 2.0).\nUCP 600.\nSiccome le UCP 600 sono un insieme di 39 articoletti, si d\u00e0 qui un riassuntino non completo e esaustivo di alcuni punti e definizioni fondamentali perlopi\u00f9 dai primi 10 articoli.\nL'articolo 1 spiega che le UCP si possono applicare a qualunque credito documentario e di default sono vincolanti per tutte le parti coinvolte salvo diverso accordo menzionato esplicitamente nel testo del credito. Un esempio classico \u00e8 la lettera di credito standby SBLC: nel suo utilizzo tipico, se il venditore consegna dei documenti pattuiti e scritti a regola d'arte (la ISBP spiega come controllarli) al compratore tramite le banche, la banca del compratore effettua senza ostacoli di sorta il pagamento alla banca del venditore (i dettagli poi specificano se, per esempio, il pagamento avviene immediatamente/a vista o dopo alcuni giorni). Laddove non intervengono le banche, si parla di un comune (e pi\u00f9 rischioso) \"incasso documentario\", fermo restando che esistono numerosi metodi di pagamento internazionali.\nL'articolo 2 \u00e8 fondamentale siccome introduce le definizioni delle parti coinvolte:\nLe filiali (branches) di una stessa banca all'estero vengono considerate banche separate. Le stesse UCP spiegano i vari metodi con cui si pu\u00f2 erogare il credito al beneficiario: a vista, tramite pagamento differito, tramite cambiale tratta o a seguito di negoziazione. Un credito documentario pu\u00f2 essere emendato o cancellato previo consenso del beneficiario, della issuing bank e della confirming bank (se \u00e8 presente e distinta), che dunque vanno avvisati. La cancellazione non va confusa con il concetto di irrevocabilit\u00e0 del credito. Finch\u00e9 un emendamento non viene approvato dal beneficiario con una comunicazione, resta in vigore il credito originale. Le approvazioni parziali vengono considerate a priori come rigetti. Tra le provisioni, non sono accettati emendamenti che entreranno in vigore salvo rigetto del beneficiario: esso va sempre avvisato esplicitamente e deve dare o meno l'assenso totale. \nLe UCP normano perlopi\u00f9 gli esemplari originali dei documenti (articoli 19-25), mentre le copie sono trattate a s\u00e9 nell'articolo 14. \nI documenti che possono essere richiesti sono, secondo l'elenco parziale nelle UCP 600: \nGli ultimi due tipi di documenti sono trattati in modo approfondito nella ISBP e, fugacemente, nelle UCP sempre all'articolo 14 insieme alle copie di un documento in generale; la UCP non tratta in modo approfondito documenti come i certificati sanitari, fitosanitari, di fumigazione, delivery note, delivery order, cargo receipt, forwarder\u2019s certificate of receipt, forwarder\u2019s certificate of shipment, forwarder\u2019s certificate of transport, forwarder\u2019s cargo receipt e la mate\u2019s receipt.\nGli unici due documenti di trasporto irricevibili anche se scritti a regola d'arte sono un qualsiasi documento che, in contesto di trasporto marittimo, si limita a indicare che la merce \u00e8 scaricata al porto (loaded on deck) ma non \u00e8 gi\u00e0 caricata a bordo della nave (loaded on board the vessel) oppure un documento che in pi\u00f9 notifica che la merce ha danni o che l'imballaggio/packaging \u00e8 danneggiato (se non ne specifica, \u00e8 un \"clean transport document\"). \nIn pi\u00f9, non si accettano coperture assicurative temporanee prima della copertura definitiva (cover notes) o che non assicurano la merce a partire dal caricamento sul mezzo del vettore/spedizioniere al point of delivery fino al punto di destinazione o che non assicurano la merce almeno al 110% del suo valore precisamente nei termini CIF e CIP (secondo le Incoterms). La valuta usata nell'assicurazione deve essere la stessa usata nel contratto di compravendita. L'espressione \"all risks\" (livello di copertura A), anche se in apparenza ambiguo e laconico riguardo ai danni coperti, viene accettata. \nNel momento in cui una banca invia dei messaggi ma questi ultimi non pervengono o pervengono in ritardo o pervengono parzialmente, essa non \u00e8 responsabile siccome il suo ruolo \u00e8 solo quello di trasmetterli; allo stesso modo, tutte le banche non sono responsabili se l'interruzione della pratica deriva da causa di forza maggiore (force majeure), per esempio scioperi, insurrezioni, atti di terrorismo e scoppio di guerre. Non sono nominati il terremoto, maremoto, uragano e blackout, ma fanno tipicamente parte della forza maggiore (sono detti Acts of God). Se durante questa interruzione il credito scade, non \u00e8 pi\u00f9 esigibile e la pratica va aperta di nuovo. \neUCP (versione 2.0).\nLe eUCP, come gi\u00e0 accennato, sono un piccolo ma importante gruppo di norme (eRules) divise in 14 articoletti che fungono da appendice ai 39 articoli UCP 600 e si occupano di normare il credito documentario paperless e capire quando avviene la e-compliance e la e-compatibility basata su dati (e non documenti cartacei). La prima versione era la 1.0 (entrata in vigore nel 2002) ed era legata alle UCP 500, poi \u00e8 stata aggiornata alla versione 1.1 (legata alle UCP 600, 12 articoli) e, a partire dal 2017, aggiornata di nuovo per pervenire dopo quattro bozze alla versione finale 2.0 approvata e pubblicata 2019 (pubblicazione n. 639). L'inizio dell'aggiornamento \u00e8 stato accompagnato dal lancio di un Working Group per la digitalizzazione della trade finance. Nel revisionare le eUCP, la ICC ha tentato di non stravolgere il testo in primis per non accorciare i tempi di revisione. Insieme alle eUCP, sono state emanate le eURC 1.0. Le eUCP sono state aggiornate per adattarsi a un ambiente digitale comprendente l'Internet of Things (IoT), Distributed Ledger Technology, Smart Contracts, Intelligenza Artificiali (AI) e al Machine Learning, vengono costantemente monitorate siccome il mondo digitale evolve costantemente e sono utili anche in un ambiente ibrido, ovvero in un ecosistema misto di cartaceo e digitale/paperless (i documenti virtuali si possono firmare con la firma elettronica/electronic signature). Anche le eUCP si occupano di stipulare le definizioni esatte di alcuni termini. Si fa sotto un riassuntino di alcuni punti fondamentali delle eUCP versione 2.0.\nUna pratica di credito documentario digitale/paperless che adotta le eUCP (che a prescindere incorporano le UCP) non solo deve specificarlo, ma deve anche indicare la versione adottata se se ne sceglie una in particolare (e.g. la versione 2.0). Se non contiene questa indicazione, si riferisce all'ultima versione delle eUCP esistente. Una eUCP si espone al rischio di corruzione dei dati (data corruption), tale per cui diventano illeggibili in toto o in parte o si perdono. Il sistema con cui si inviano messaggi e dati e si processano i dati viene detto \"Data processing system\", di cui una banca \u00e8 dotata; tutti i dati creati, inviati, raccolti e sistemati in database (stored data) vengono detti \"electronic record\", concetto contrapposto ai \"paper documents\", ovvero i documenti cartacei. I documenti elettronici si possono presentare in qualunque formato tranne se esplicitamente richiamato nel testo (e.g. se si accettano PDF perch\u00e9 sono difficili da falsificare) e si possono presentare anche uno alla volta. Le eUCP si usano se i documenti sono interamente virtuali o sono sia virtuali che cartacei, mentre le UCP si usano se sono solo cartacei. Se il data processing system di una banca \u00e8 impossibilitato dal ricevere i documenti, la data di scadenza del credito viene spostata in avanti per un tempo pari a quello per cui \u00e8 impossibilitata dal ricevere documenti. Se un documento contiene un hyperlink a un sito esterno coerente con il contenuto, il contenuto del sito \u00e8 parte integrante della documentazione; se il sito \u00e8 inaccessibile, ci\u00f2 viene considerato come una discrepanza in un documento che va risolta, per esempio, inviando di nuovo il documento. I documenti ricevuti vengono rifiutati in sede d'esame se non sono conformi/complying e se un hyperlink al loro interno non porta a contenuti. Se sono ricevuti ma sono non esaminabili in un formato particolare o nel formato presentato non possono essere rifiutati.\nLaddove sono richieste pi\u00f9 copie e/o pi\u00f9 originali di un documento e il venditore possiede una copia elettronica del documento in questione, essa \u00e8 sufficiente. Quando la presentazione dei documenti \u00e8 completa, il presenter stesso deve inviare una notice of completeness, che \u00e8 un documento elettronico o cartaceo; il giorno bancario successivo inizia l'esame dei documenti. Una presentazione, quando viene rifiutata, viene notificata con un notice of refusal in cui si spiegano le mancate conformit\u00e0 reperite (inclusi gl hyperlink non funzionanti e simili, oltre a tutti i possibili casi di non conformit\u00e0 in base al contratto, alle UCP e alla ISBP). Se la banca che ha inviato la notifica non riceve risposte entro 30 giorni di calendario, restituisce ogni eventuale documento cartaceo che le \u00e8 stato inviato. Se il file inviato a una banca presenta una corruzione parziale o totale dei dati, viene chiesta la ripresentazione e viene notificata anche la momentanea sospensione dell'esame. Se si ripresenta il giorno prima della data di scadenza o in ritardo, non \u00e8 preso in considerazione e il credito non viene erogato.\nCome nelle UCP, la banca ha il solo compito di controllare la conformit\u00e0 in base ai termini contrattuali, alla prassi UCP e eUCP e alle norme della ISBP. Non ha il compito di assicurare la veridicit\u00e0 di quanto affermato o la veridicit\u00e0 del documento stesso o l'accertamento della fonte di informazione (source of the information). Inoltre, accerta l'identit\u00e0 del mittente tramite i dati compilati ma non in modo diretto. Una banca non ha responsabilit\u00e0 per la mancata disponibilit\u00e0/availability di documenti che spettano al presenter. Sempre come nelle UCP, la banca non assume responsabilit\u00e0 in caso di inadempienza dovute a causa di forza maggiore (force majeure) e calamit\u00e0 naturali impreviste (Acts of God); in pi\u00f9, specificamente alle eUCP, cita esplicitamente i cyberattacchi e il collasso al di fuori del proprio controllo delle reti di comunicazione, software e della strumentazione (cyberattacks; failure of equipment, software or communications networks beyond its control)\nDocumentary Credit Resolution Expertise Rules (DOCDEX, 2015).\nQueste regole della ICC normano la prassi delle dispute che sorgono tra le parti nel contesto di un credito documentario nel momento in cui si affida la disputa alla ICC, che offre anche servizi di mediazione e arbitrato (alternative dispute resolution ADR) in contesto di inadempienza contrattuale nelle transazioni commerciali. Sia le dispute nei crediti documentari che l'arbitrato e mediazione ICC si basano su una prassi standard, il loro funzionamento pu\u00f2 essere appreso sia da professionisti del campo legale che da generici consulenti, sono pattuibili in una sezione apposita del contratto di compravendita e hanno un costo per i richiedenti/applicant (ovvero una tassa/fee). Le risoluzioni/decisioni finali di questo tipo di dispute, che mirano a essere indipendenti e imparziali, sono discusse da esperti nominati e prese dall'ICC International Centre for ADR e sono descritte attraverso un preambolo, 12 articoli e un'appendice che parla dei costi e tasse. Nel caso delle ADR, il costo della tassa/fee pu\u00f2 essere suddiviso tra le parti previa menzione esplicita nel contratto. La decisione finale di default non \u00e8 vincolante a meno che le due parti coinvolte decidono di renderla contrattualmente vincolante.\nLa disputa riguarda un credito documentario, la lettera di credito standby SBLC e il rimborso da una banca all'altra (bank-to-bank reimbursement), una garanzia a prima richiesta (demand guarantee), una Bank Payment Obligation (BPO, regolate dalle URBPO) e simili. Se la disputa sorge su un altro strumento di pagamento, pu\u00f2 essere presa in considerazione se le parti coinvolte (reclamante e accusato) sono d'accordo e lo mettono per iscritto in due form appositi. Se la disputa \u00e8 fuori dalle Rules in toto o in parte, pu\u00f2 essere rigettata in toto o in parte; la decisione viene notificata.\nLa disputa va presentata (submission of the claim) tramite compilazione di un form e invio elettronico al Centre for ADR dal reclamante, il Claimant, ed \u00e8 diretta all'accusato, il Respondent. I reclamanti e accusati possono essere anche pi\u00f9 parti (in tal caso, ognuna di esse compila un form e paga la tassa). Le regole DOCDEX non prevedono l'ascolto di testimonianze e deposizioni.\nDopo l'invio della richiesta da parte dei richiedenti, l'accusato entro 30 giorni (salvo casi eccezionali) deve inviare in formato elettronico la risposta al reclamo/rivendicazione (answer to the claim) insieme ad eventuali documenti di supporto. Se ci sono pi\u00f9 accusati, la risposta pu\u00f2 anche essere unica per tutti. Il procedimento non si arresta pure se l'accusato non invia una risposta, il che potrebbe portarlo a esporsi. Il Centro per le ADR pu\u00f2 richiedere documenti necessari al reclamante e all'accusato, da fornire con un form apposito entro 14 giorni. Gli invii non richiesti non vengono considerati. I documenti inviati da terze parti oltre al reclamante e accusato non vengono considerati. Pertanto, di base una disputa tra due o pi\u00f9 parti si basa sul claim, answer e supplement che, una volta inviati, non sono emendabili; tutti i form sono compilabili in inglese e i documenti non in inglese di solito vanno accompagnati dalla traduzione in inglese.\nDopodich\u00e9, tre esperti indipendenti dalle parti coinvolte e un loro presidente vengono nominati da una lista insieme a un eventuale consulente tecnico (technical adviser). Entro 30 giorni, a seguito delle delibere, viene redatta in inglese la decisione finale trovata per maggioranza o unanimit\u00e0 su un form (in casi eccezionali, il presidente pu\u00f2 richiedere pi\u00f9 tempo) e consegnata dal presidente al Centro per le ADR, che la invia ai reclamanti e accusati di solito tramite email, in modo che resti una traccia. La decisione pu\u00f2 essere pubblicata mantenendo l'anonimato delle parti coinvolte, inclusi gli esperti, e senza rivelare le informazioni consegnate.\nQuanto ai costi del procedimento DOCDEX, se la cifra del credito \u00e8 inferiore a un milione di dollari, la tassa (standard fee) \u00e8 pari a 5000$; se \u00e8 superiore a un milione di dollari, \u00e8 pari a 10.000$. Il costo comunque pu\u00f2 essere inferiore alle spese legali di un processo, pure quando si vince la causa. Lo stesso centro si occupa di ADR, che servono a risolvere le dispute senza intasare i tribunali e senza affidarsi a processi costosi in termini di tempo e denaro e che possono essere molto rischiosi. La tassa da pagare viene restituita se il reclamo viene rifiutato in toto o in parte e il centro, se necessario, pu\u00f2 richiedere il pagamento di costi extra entro un tempo limite (gli eventuali costi extra non devono superare il 50% della standard fee), pena la sospensione dei lavori."}
{"id": "580462", "revid": "93556", "url": "https://it.wikipedia.org/wiki?curid=580462", "title": "Locomotiva FS R.302", "text": "La Locomotiva a vapore R.302 \u00e8 una locomotiva a scartamento ridotto per servizio passeggeri e merci che ha prestato servizio sulle linee a scartamento ridotto della Sicilia e delle ex colonie, eritrea e libica.\nStoria.\nLe locomotive del gruppo R.302 e le loro progenitrici R.301, (di cui sono la versione a vapore surriscaldato) vennero progettate e costruite sulla base di uno specifico progetto elaborato, intorno agli anni 10 del XX secolo dal Servizio Materiale e Trazione delle FS di Firenze per le linee a scartamento ridotto della rete dello Stato. Il primo lotto di undici R.301,costruito dalle Costruzioni Meccaniche di Saronno, venne consegnato alle FS nel 1912.\nNegli anni successivi il gruppo si arricch\u00ec di ulteriori ventidue unit\u00e0 la cui costruzione venne ripartita tra le O.M. di Saronno, le Officine Meccaniche di Milano, l'Ansaldo e la Breda. Le unit\u00e0 vennero divise tra i depositi locomotive di Palermo S.Erasmo, Castelvetrano e Porto Empedocle.\nDopo il 1918 tredici locomotive R.301 vennero dirottate nelle linee ferroviarie delle colonie: la 15 e la 32 in Eritrea, la 05 e la 07 in Somalia, le 12, 13, 14, 25 e 26 in Tripolitania italiana e le 11, 21, 22 e 33 in Cirenaica italiana.\nNel 1922 nacque la R.302, che manteneva le stesse caratteristiche meccaniche generali ma con l'adozione del surriscaldatore, che comportava differenze sostanziali solo nella caldaia e nel diametro maggiorato dei cilindri, ma permetteva di ottenere un aumento di potenza di ben 100\u00a0CV rispetto alla progenitrice. La prima serie di R.302 venne prodotta, in numero di ventidue unit\u00e0, dalla CEMSA di Saronno dell'Ing. N.Romeo (gi\u00e0 O.M. di Saronno).\nPoich\u00e9 il risultato fu superiore alle aspettative venne decisa la trasformazione in R.302 di un lotto di venti locomotive R.301. Il lavoro venne eseguito nelle officine Meccaniche e Navali di Napoli che nel 1927 le riconsegnarono alle FS che le numerarono da 023 a 042. Anche le R.302 diedero il loro contributo alle ferrovie coloniali; infatti otto unit\u00e0 nell'imminenza dello scoppio del secondo conflitto mondiale vennero trasferite in Africa e vi rimasero; erano le R 302.10, 11, 12, 13, 20, 42 in Tripolitania e le R 302.22 e 25 in Cirenaica.\nAmbedue le versioni diedero buona prova di s\u00e9 sia in termini di affidabilit\u00e0 che di prestazioni; pur risultando di aspetto non molto elegante, la loro compattezza e il loro rapporto peso-potenza le fecero essere un valido \"mulo da tiro\" su tutte le linee della rete ferroviaria siciliana e coloniale ad aderenza naturale. All'inizio degli anni '50 venne decisa la trasformazione dell'alimentazione da carbone a nafta ed entro il 1956 erano gi\u00e0 state trasformate tutte le 35 unit\u00e0 presenti in Sicilia.\nDue R.302, la 008 e la 038 prestarono servizio verso il 1928 sulla, soppressa, ferrovia Siracusa Ragusa Vizzini\nCaratteristiche.\nLe locomotive del gruppo R.301 e R.302 vennero progettate allo scopo di risolvere le problematiche di esercizio che si erano evidenziate con l'impiego delle locomotive precedenti. Si era riscontrato infatti il buon risultato delle R.305 di Henschel ed il cattivo risultato delle R.401 a quattro assi e passo rigido che dissestavano il binario nelle innumerevoli curve e controcurve del percorso. La scelta si orient\u00f2 quindi verso un rodiggio 1'C che permetteva un basso peso per asse, contenuto al di sotto delle 11 tonnellate per le ruote accoppiate, e una facilit\u00e0 di iscrizione in curva determinata dall'adozione del cosiddetto \"carrello italiano\". \nLe locomotive vennero inoltre dotate di ampie casse d'acqua (4,5\u00a0m\u00b3), cosa di grande rilevanza ai fini dell'autonomia. Alcune macchine, tra cui la R 302.033, si videro modificate le casse d'acqua per aumentarne ulteriormente la capienza.\nGi\u00e0 al loro collaudo le R.301 si dimostrarono superiori alle aspettative; su pendenza costante del 25 x mille e curve di 100 metri di raggio trainavano 90 tonnellate a 25 chilometri orari. Le successive R.302 migliorarono ancora le loro performance; un confronto con le pi\u00f9 grosse locomotive del gruppo 880 FS, a scartamento ordinario, della massa totale di 51,7 tonnellate che sviluppavano 367 chilowatt di potenza, mostra come le R.302 sviluppassero 309 chilowatt con sole 37,5 tonnellate di massa con un rapporto peso/potenza di 8,23 contro 7,1.\nL'incremento di potenza, rispetto alle R.301 era stato ottenuto mediante l'applicazione del surriscaldatore Schmitt che comportava una modifica della caldaia nella parte tubiera, diminuendo la superficie di riscaldamento da 74,5 a 68,4 metri quadrati, cui per\u00f2 si aggiungevano 22,4 metri quadrati di superficie di surriscaldamento e con l'aumento del diametro dei cilindri che passava dai 380\u00a0mm della R.301 ai 410\u00a0mm della R.302, con uno sforzo di trazione al cerchione aumentato da 6750 a 7800. Il tutto con un aumento di massa della locomotiva di solo 1,5 tonnellate.\nLe locomotive erano dotate di freno continuo automatico a vuoto, sistema Hardy. Il vuoto in condotta veniva ottenuto per mezzo di un eiettore a vapore, apparecchiatura di alto rendimento ed alta affidabilit\u00e0 perch\u00e9 privo di parti in movimento.\nDopo il 1950 si procedette alla modifica dell'alimentazione a carbone delle locomotive del gruppo R.302; venne applicato sopra la caldaia un serbatoio rettangolare di nafta e si operarono le opportune modifiche nel forno. La locomotiva tuttavia continu\u00f2 a mantenere l'accensione e il mantenimento del fuoco in stazionamento a carbone. Lo scopo di tale modifica era quello di accentuare l'economia di esercizio, sembra anche allo scopo, mai attuato, di ridurre l'equipaggio di condotta.\nLe R.302 si dimostrarono a tutti gli effetti delle ottime macchine e se qualche difetto si vuol trovare \u00e8 solo quello della asimmetria del rodiggio che le rendeva unidirezionali nell'esercizio corrente. Ulteriore difetto (comune per\u00f2 alla maggioranza delle realizzazioni per lo scartamento ridotto) la ristrettezza della cabina di guida.\nEsemplari preservati.\nOggi sono ancora esistenti la R 302.019 presso il Museo nazionale FS di Pietrarsa e la R 302.038 monumentata presso una ditta privata di Marcon (VE). Non esistono pi\u00f9 comunque le linee FS sulle quali tale locomotiva potrebbe circolare essendo state chiuse al traffico.\nLa locotender R 302.038, monumentata nel piazzale della ditta ASI spa, (industria di produzione esclusiva delle mole per carri molatori in via Delle Industrie a Marcon in provincia di Venezia) a breve verr\u00e0 revisionata da un volontario e messa in pressione su posizione statica."}
{"id": "580463", "revid": "174925", "url": "https://it.wikipedia.org/wiki?curid=580463", "title": "Tath\u0101gata", "text": "Tath\u0101gata (devanagari ) \u2014 cinese \u5982\u6765, R\u00fa l\u00e1i), giapponese , coreano Yeorae (\uc5ec\ub798), vietnamita Nh\u01b0 Lai, tibetano de-bZhin-gShegs-pa \u2014 \u00e8 una parola sanscrita e p\u0101li che si pu\u00f2 tradurre come \"Colui che cos\u00ec viene\" o \"Colui che cos\u00ec va\"; questa ambiguit\u00e0 \u00e8 generalmente interpretata come voluta e il termine \u00e8 tradotto con \"colui che viene e va allo stesso modo (di tutti i Buddha)\". Tath\u0101gata \u00e8 infatti il nome con cui il \"Buddha storico\" \u015a\u0101kyamuni (Siddhartha Gautama) indica s\u00e9 stesso nelle raccolte dei suoi sermoni (gli \"\u0100gama-Nik\u0101ya\"), e allo stesso modo viene indicato dai suoi interlocutori, per evidenziare lo stato ontologico raro e indefinito di un essere pienamente illuminato, che \u00e8 al di l\u00e0 dell'esistenza e della non-esistenza, di fatto al di l\u00e0 di ogni stato esprimibile con parole.\nNei sutra mah\u0101y\u0101na indica anche altri buddha.\nCos\u00ec venuto / Cos\u00ec andato.\nIl termine \"Tath\u0101gata\" pu\u00f2 essere letto come \"tath\u0101-gata\" o come \"Tath\u0101-\u0101gata\", dove il primo significa \"cos\u00ec andato\" mentre il secondo significa \"cos\u00ec venuto\". Questa differenza rappresenta un'importante dicotomia nella tradizione buddhista: \"Tath\u0101gata\" come \"cos\u00ec andato\" implica che un Buddha \u00e8 un pioniere e che il compito del fedele \u00e8 di seguirlo e di trarne ispirazione e guida, giungendo infine col conseguirne lo stesso stato di conoscenza e di liberazione; \"Tath\u0101gata\" come \"cos\u00ec venuto\" (questa versione traducono il cinese \"R\u00fa l\u00e1i\" e il giapponese \"Nyorai\"), d'altro canto, implica che un Buddha viene a salvare gli esseri senzienti e a offrirgli rifugio, e ci\u00f2 che \u00e8 richiesto al fedele \u00e8 preghiera e devozione.\nTra le varie scuole, l'Amidismo segue il secondo approccio; la maggior parte delle scuole, per\u00f2, adotta un ibrido dei due approcci.\nAl Buddha era spesso domandato se il \"Tath\u0101gata\" esiste ancora dopo la morte oppure no. A questa domanda egli rispondeva che il \"Tath\u0101gata\" non poteva essere identificato in vita, tanto meno lo poteva essere una volta morto. Inoltre n\u00e9 il gruppo dei cinque costituenti dell'esistenza pu\u00f2 essere considerato il \"Tath\u0101gata\", n\u00e9 \u00e8 possibile trovare il \"Tath\u0101gata\" al di fuori di questi fenomeni corporei e mentali. Ossia, esistono si i fenomeni corporei e mentali, ma sono dei fenomeni cangianti e impermanenti, effimeri e privi di s\u00e9. In questo senso il \"Tath\u0101gata\" \u00e8 \"cos\u00ec andato [oltre]\": grazie alla saggezza e alla conoscenza conseguita con l'aver penetrato la pi\u00f9 intima natura dell'esistente egli \u00e8 andato oltre all'apparente, alla corporeit\u00e0 e alla concettualit\u00e0 dell'essere."}
{"id": "580464", "revid": "272884", "url": "https://it.wikipedia.org/wiki?curid=580464", "title": "Paolo Paladini", "text": "Membro della famiglia nobile Paladini di Lesina, figlio del cavaliere di San Marco Nicol\u00f2, \u00e8 autore di un canzoniere contenente poesie in italiano e latino, dedicato nel 1496 al Principe Federico d'Aragona. Rinvenuto il manoscritto nella Biblioteca Universitaria di Valencia e dato alle stampe nel 2005, a cura di Sante Graciotti, il Canzoniere rappresenta il pi\u00f9 antico documento in italiano pervenutoci dalla Dalmazia e scritto da un autore autoctono.\nBiografia.\nMolto scarne e frammentarie sono le notizie su Paolo Paladini. Nacque presumibilmente intorno al 1470 e studi\u00f2, forse proprio a Lesina, le arti liberali, studi che per\u00f2 dovette interrompere. Cionondimeno fu in rapporto con importanti umanisti del suo tempo ai quali dedic\u00f2 poesie encomiastiche: Tideo Acciarini, Elio Lampridio Cerva, Francesco Natali, Cassandra Fedele, Pietro Contarini.\nNel 1495, con il grado di comito, fu a fianco del padre Nicol\u00f2 sulla galea di Lesina nella campagna dell'armata veneta a difesa degli Aragonesi contro l'invasione di Carlo VIII. Il 30 giugno i veneziani espugnarono Monopoli scacciandone i francesi, e in quell'occasione Paolo Paladini ebbe modo di preservare la biblioteca dell'umanista Gilberto Grineo, che risiedeva in quel tempo nella citt\u00e0 pugliese. In autunno, l'armata si un\u00ec alle forze di Federico d'Aragona nel vano assedio di Taranto: in quell'occasione non solo Paolo Paladini compose il panegirico in onore di Federico, al quale dedic\u00f2 il suo Canzoniere, ma sarebbe stato protagonista di un tentativo di azione diplomatica, entrando nella citt\u00e0 assediata per incarico dei suoi comandanti e con il consenso degli assediati, che preferivano agli Aragonesi la signoria di Venezia.\nNell\u2019estate del 1496, il padre Nicol\u00f2 ammalatosi \u00e8 costretto a tornare a Lesina e lascia il comando della galea al figlio Paolo, che viene incaricato di raggiungere la flotta di Domenico Malipiero nel Tirreno, impegnata nella difesa di Pisa ai danni dei fiorentini. Il 3 aprile 1497 la galea lesignana fu una delle protagoniste nella battaglia che si tenne alla foce dell\u2019Arno contro alcuni legni fiorentini, che ebbero la peggio, ma che comunque riuscirono a riparare a Livorno.\nTornato in Adriatico nell\u2019autunno del 1497, Paolo Paladini si rese protagonista della cattura di alcuni corsari maltesi nei pressi di Curzola, prima di disarmare a dicembre la sua galea a Venezia, a causa dell\u2019inagibilit\u00e0 in quegli anni dell\u2019Arsenale di Lesina.\nNel gennaio 1499 lo troviamo di nuovo a Venezia per rivendicare il diritto del padre ad armare la galea di Lesina, diritto negato dalla Signoria a causa dell'et\u00e0 avanzata di questi, mentre nel marzo del 1501, durante la seconda guerra turco-veneziana, \u00e8 a Tra\u00f9 per far fronte agli assalti di Skender pasci\u00e0 (\"Mihalo\u011flu \u0130skender Pa\u015fa\"), all'epoca sanjak-bey del Sangiaccato di Bosnia.\nNel 1510 era giudice del comune di Lesina, quando compose una narrazione nella quale descrive il miracoloso avvenimento di una crocetta che still\u00f2 sangue il 6 febbraio di quell\u2019anno, e che - inascoltato segno di pace - precede la lunga e sanguinosa rivolta dei popolari contro i nobili lesignani, nella quale, nel 1514, sarebbe perito per mano dei rivoltosi anche Tommaso, uno dei due fratelli di Paolo.\nLa morte di Paolo Paladini va collocata in quegli anni, tra il 1510 e il 1514, quando non era ancora cinquantenne, tanto che Vincenzo Pribevo nella sua orazione tenuta a Lesina nel 1525 dir\u00e0 che ci si aspettava da lui un grande avvenire, se la morte non lo avesse colto anzitempo."}
{"id": "580467", "revid": "125470259", "url": "https://it.wikipedia.org/wiki?curid=580467", "title": "Gioco in stile tedesco", "text": "Un gioco in stile tedesco (o gioco alla tedesca), detto anche gioco in stile europeo (o gioco alla europea), \u00e8 un gioco da tavolo o di carte appartenente a un'ampia categoria di giochi sviluppatasi a partire dagli anni ottanta in Germania che si caratterizzano per le regole semplici, partite brevi, meccaniche di gioco astratte o comunque poco legate all'ambientazione e l'uso di materiali curati.\nIn genere i giochi in stile tedesco vengono tipologicamente contrapposti ai cosiddetti \"giochi americani\" o \"giochi da tavolo all'americana\", diametralmente opposti nelle meccaniche. Esistono comunque molti giochi da tavolo che non risultano prettamente classificabili n\u00e9 come \"giochi alla tedesca\" n\u00e9 come \"giochi americani\", presentando elementi caratteristici di entrambe questi tipi. Rappresenta uno dei filoni pi\u00f9 vitali e innovativi nel mercato dei giochi da tavolo. Infatti la Germania detiene il primato europeo del numero di giochi prodotti. Non a caso \u00e8 tedesco anche il pi\u00f9 prestigioso premio per questa categoria di prodotti, lo Spiel des Jahres (\"Gioco dell'anno\"), anche se ormai il termine indica uno stile di giochi e non la provenienza geografica.\nQuesto stile di creare giochi si \u00e8 diffuso dalla Germania anche nei vicini paesi europei, quindi i giochi di questo tipo sono detti anche eurogame in inglese, e successivamente nel resto del mondo. Il termine indica pertanto uno stile di creazione dei giochi da tavolo e non la loro provenienza geografica; un esempio per il mercato italiano sono i giochi di Leo Colovini. Fra i giochi in stile tedesco pi\u00f9 celebri si devono certamente citare \"I coloni di Catan,\" forse il pi\u00f9 famoso in assoluto e sicuramente il primo ad avere acquisito un grande successo internazionale, \"Puerto Rico\", \"Agricola\", \"Ticket to Ride\" e \"Carcassonne\".\nCaratteristiche.\nLa caratterizzazione di un gioco in stile tedesco \u00e8 basata, secondo Andrea Angiolino, su alcune caratteristiche tipiche della famiglia, quali: regole semplici, componentistica di qualit\u00e0, partite di breve durata (da meno di mezz'ora a un paio d'ore al massimo), meccaniche astratte e poco dipendenti dall'ambientazione.\nAltre caratteristiche sono l'evidenziazione del nome dell'autore in copertina, e spesso anche dell'artista della grafica, e il facilitare scontri indiretti tra i giocatori piuttosto che conflitti diretti.\nMeccaniche.\nI giochi in stile tedesco si caratterizzano in particolare per l'uso di una o pi\u00f9 peculiari meccaniche, anche se esistono eccezioni e casi particolari.\nPiazzamento tessere.\nDurante il gioco i giocatori piazzano tessere seguendo varie regole e rispettando vari vincoli. Il piazzamento fa ottenere loro vantaggi, risorse o punti vittoria.\nAlcuni giochi che ne fanno uso: \"Carcassonne\", \"Tigris &amp; Euphrates,\" \"Alhambra\", \"Tikal\".\nAste.\nQuesto meccanica richiede che i giocatori facciano delle offerte, di solito in soldi, sugli oggetti di un'asta (beni, risorse ecc.) al fine di migliorare la loro posizione nel gioco. I beni guadagnati permettono loro di compiere azioni future o di migliorare la loro posizione o l'ordine di gioco (come in \"Fist of Dragonstones\").\nAlcuni giochi che ne fanno uso: \"Modern Art\", \"Alta Tensione\", \"Il Trono di Spade\".\nCommercio e negoziazione.\nI giocatori possono commerciare e negoziare risorse tra di loro o con il gioco. In alcuni giochi come \"Die H\u00e4ndler von Genua\" (\"I mercanti di Genova)\" possono essere contrattati anche servizi dei giocatori (azioni di gioco), non solo azioni.\nAlcuni giochi che usano questa meccanica: \"I coloni di Catan, Semenza.\"\nCollezione di oggetti.\nL'obiettivo di molti giochi in stile tedesco prevede l'assegnamento di punti basati sulla collezione di oggetti.\nPer esempio in \"Semenza\" si collezionano diversi tipi di fagioli, mentre ne \"I coloni di Catan\" \u00e8 presente un meccanismo per convertire risorse in risorse di maggior valore, come villaggi, strade, ecc.. In alcuni giochi ci possono essere pi\u00f9 livelli di processo degli oggetti, per esempio \"Le Havre.\"\nAlcuni giochi che usano questa meccanica: \"Semenza\", \"Terraforming Mars, I Castelli della Borgogna, 7 Wonders\", \"Pandemia\".\nControllo area.\nConsiste nell'ottenere il controllo di un elemento del gioco mediante l'assegnazione di risorse a quell'elemento. Questo pu\u00f2 consistere nell'assegnazione di fondi per ottenere una partecipazione in un oggetto oppure il controllo dell'area della mappa in cui si trova l'elemento; il primo tipo di controllo \u00e8 pi\u00f9 tipico di giochi in stile americano, di cui l'esempio pi\u00f9 emblematico \u00e8 la serie di giochi \"18XX\", mentre i giochi in stile tedesco tendono pi\u00f9 verso il controllo diretto dell'area, archetipico di questo meccanismo \u00e8 \"Carcassonne\".\nAlcuni giochi che usano questa meccanica: \"Diplomacy\", \"El Grande\".\nSelezione dei ruoli.\nOgni giocatore a ogni turno seleziona un ruolo o personaggio con particolari poteri: tutti sono tenuti ad eseguire l'azione o le azioni peculiari del personaggio. Al giocatore di turno va un particolare vantaggio. La prima introduzione di questo meccanismo \u00e8 probabilmente in \"Verr\u00e4ter\" e si \u00e8 diffusa in altri giochi, ma ha ottenuto la sua consacrazione con \"Puerto Rico\".\nAlcuni giochi che usano questa meccanica: \"7 Wonders\", \"Citadels\", \"Puerto Rico\", \"Agricola.\"\nPiazzamento lavoratori.\n\u00c8 il meccanismo con cui si piazzano le proprie pedine (i lavoratori) su edifici o zone sulla mappa, che corrispondono a specifiche azioni. Pur essendo comparso allo stesso tempo della comparsa del meccanismo di selezione dei ruoli in \"Keydom,\" viene spesso considerato un'evoluzione di quest'ultimo.\nPrincipali giochi che ne fanno uso: \"Caylus\", \"Agricola\".\nDeckbuilding.\nOgni giocatore inizia con un mazzo di carte individuale, di solito uguale per tutti, e via via durante la partita gioca queste carte, acquisendone nuove (pi\u00f9 potenti) ed eliminandone altre, cercando di migliorare il proprio mazzo. Le carte possono avere poteri particolari e permettono di effettuare determinate azioni.\nQuesta meccanica \u00e8 chiamata anche \"Costruzione del mazzo\"; in questa categoria generalmente si considerano anche quelli che usano il \"Bag Building\" (Costruzione del Sacchetto) o il \"Pool Building\", in cui al posto del mazzo di partenza si hanno un insieme di risorse o oggetti.\nAlcuni giochi che usano questa meccanica: \"Dominion\", \"The Legendary El Dorado\", \"Venerd\u00ec.\"\nDeduzione.\nI giocatori cercano di scoprire informazioni nascoste sulla base di indizi.\nAlcuni giochi che ne fanno uso: \"Cryptid\", \"Mysterium\", \"Sherlock Holmes consulente investigativo\".\nRuolo della fortuna.\nGeneralmente nei giochi in stile tedesco gli eventi casuali sono determinati dall'estrazione di carte o di tessere, molto pi\u00f9 raramente mediante il lancio di dadi, un'eccezione particolarmente degna di nota \u00e8 quella de \"I coloni di Catan\". Il ruolo della fortuna \u00e8 solitamente mitigato dal fatto che il giocatore compie le scelte di gioco dopo che gli eventi casuali si sono verificati (estratto la tessera da piazzare in \"Carcassonne\", pescato le carte fagiolo in \"Bohnanza\", tirato i dadi per generare le risorse in \"I coloni di Catan\") invece di decidere l'azione e verificare il risultato con un tiro di dado (come per esempio in \"Risiko\" decidere di attaccare e quindi verificare il risultato dell'attacco) quindi ha piena conoscenza del risultato delle sue scelte.\nAutori dei giochi.\nIl nome dell'autore del gioco viene sempre evidenziato sulla scatola e nelle regole.\nI principali autori godono di un seguito di entusiasti tra gli appassionati di giochi in stile tedesco e per questo a volte si usa anche il termine \"gioco d'autore\" per fare riferimento al genere.\nAlcuni degli autori pi\u00f9 noti di giochi in stile tedesco sono:\nAutori italiani.\nA partire dagli anni duemila si sono affermati sempre di pi\u00f9 in ambito internazionale anche gli autori italiani: a partire da Leo Colovini, gi\u00e0 coautore con Alex Randolph di vari giochi a partire dagli anni 1980 e Spartaco Albertarelli, autore nonch\u00e9 responsabile per molti anni dello sviluppo della linea \"RisiKo!\" per Editrice Giochi.\nInoltre hanno riscosso notevole successo tra gli altri anche Andrea Angiolino con \"Wings of War\", Andrea Chiarvesio, Roberto Di Meglio, Virginio Gigli (sia da solo sia come componente del gruppo Acchittocca), Carlo Emanuele Lanzavecchia, Simone Luciani, Paolo Mori, Francesco Nepitello, Walter Obert, Emiliano Sciarra e Daniele Tascini.\nEditori.\nIn Germania esistono molte case editrici di giochi da tavolo; fra le pi\u00f9 importanti ci sono Hans im Gl\u00fcck, Alea Ravensburger, Zoch Verlag, Amigo Spiele, Queen Games, Eggertspiele, Lookout Games, F.X. Schmid, Kosmos, Schmidt Spiele, HABA, Drei Magier Spiele, e Selecta Spielzeug. Spesso le case editrici tedesche si specializzano in linee di giochi simili, come i giochi di carte per due giocatori della Kosmos. All'esterno del mercato di lingua tedesca, i diritti per la vendita sono in genere venduti ad altre societ\u00e0, come Rio Grande Games per il mercato di lingua inglese.\nEditori italiani.\nA partire dagli anni 2000 si sono affermarti a livello internazionale anche molti nuovi editori italiani, come Giochi Uniti, Asterion Press (ora Asmodee Italia), Cranio Creations, DV Giochi, uplay, accanto a nomi classici come Editrice Giochi e Clementoni.\nPremi.\nPremi in Germania.\nA livello mondiale il premio pi\u00f9 prestigioso per i giochi in stile tedesco \u00e8 \"Spiel des Jahres\".\nQuesto premio, nato nel 1978, viene assegnato a giochi semplici, adatti alla famiglia; fra i vincitori, oltre ai \"Coloni di Catan\" e \"Carcassonne\", vi sono i \"Ticket to Ride\" e \"Elfenland\". \nDal 2011 viene attribuito anche il premio \"Kennerspiel des Jahres\", ovvero il miglior \"Gioco per Esperti\", rivolto ai giochi pi\u00f9 complessi, destinati a giocatori esperti. Inoltre dal 1989 esiste anche un premio riservato ai giochi per bambini, lo \"Kinderspiel des Jahres\".\nUn altro premio molto noto, sempre attribuito in Germania, \u00e8 il Deutscher Spiele Preis (\"premio per il gioco tedesco\") che tende a essere assegnato a giochi pi\u00f9 complessi e strategici.\nPremi in Italia.\nIn Italia dal 1993 al 2012 il premio di riferimento per i giochi da tavolo \u00e8 stato il \"Best of Show\", assegnato da Lucca Games nell'ambito della manifestazione Lucca Comics &amp; Games.\nNel 2013 questo premio \u00e8 stato trasformato nel premio \"Gioco dell'Anno\", destinato a \"promuovere e valorizzare il gioco come bene culturale nelle famiglie e nella societ\u00e0\".\nIl mercato internazionale.\nI giochi tedeschi sono diffusi in tutto il mondo. Nei paesi di lingua tedesca dominano il mercato dei giochi; altrove sono collocati in un mercato di nicchia di estimatori dei giochi da tavolo (una comunit\u00e0 ben rappresentata a livello internazionale anche in organizzazioni come BoardGameGeek). In Italia come negli Stati Uniti si vendono soprattutto i giochi da tavolo classici, non tedeschi, come \"Risiko!\", \"Monopoly\", \"Cluedo\", \"Scarabeo\" e via dicendo. Tuttavia le grandi case produttrici e distributrici nel mercato internazionale, come Hasbro, stanno iniziando a mostrare un certo interesse nei confronti della realt\u00e0 emergente dei giochi tedeschi per l'eventuale acquisto dei diritti."}
{"id": "580471", "revid": "1494169", "url": "https://it.wikipedia.org/wiki?curid=580471", "title": "Vaccarini", "text": ""}
{"id": "580475", "revid": "83696", "url": "https://it.wikipedia.org/wiki?curid=580475", "title": "John Yossarian", "text": ""}
{"id": "580477", "revid": "1543377", "url": "https://it.wikipedia.org/wiki?curid=580477", "title": "Teizo Horikoshi", "text": "\u00c8 stato il vicepresidente della potente Federazione delle organizzazioni economiche in Giappone (Keidanren) durante gli anni settanta. \nA lungo sostenitore del Japan-Republic of China Cooperation Committee, fu presidente della Japan Interchange Association (JIA), associazione fondata a Taiwan il 1\u00ba dicembre 1972 per mantenere relazioni economiche con Taiwan nonostante l'interruzione delle relazioni diplomatiche in seguito al riavvicinamento giapponese alla Cina."}
{"id": "580478", "revid": "124577449", "url": "https://it.wikipedia.org/wiki?curid=580478", "title": "Tourbillon", "text": "Tourbillon \u00e8 la parola francese, semplificazione di Regulateur \u00e0 tourbillon, con cui si indica un particolare meccanismo, inventato da Abraham-Louis Breguet, brevettato il 26 giugno 1801 e talvolta identificato come complicazione, contenuto negli orologi meccanici a carica manuale o automatica: suo fine \u00e8 permettere la riduzione per compensazione delle irregolarit\u00e0 di marcia accusate dall'orologio a seconda della posizione in cui \u00e8 posto, connesse all'azione della gravit\u00e0 terrestre. Sinteticamente, esso \u00e8 costituito, nella sua forma pi\u00f9 semplice, da una gabbia rotante attorno ad un asse centrale e contenente lo scappamento, l'ancora e il bilanciere con la relativa spirale. Grazie al moto circolare, che provoca il perpetuo spostamento del gruppo regolatore, il bilanciere si comporta come se l'orologio girasse lungo una circonferenza, ossia annullando con l'anticipo accusato in una posizione il ritardo accusato in un'altra.\nEtimologia.\nLa scelta del nome con cui identificare questa invenzione appare ingiustificata e contraddittoria, anche perch\u00e9 il termine \"Tourbillon\" sembrava, e sembra tuttora nelle definizioni dei moderni dizionari francesi, un richiamo a \"turbine\", al tempo molto criticata apparente allusione ai moti dell'appena conclusa rivoluzione francese, apparentemente incompatibili con la ricerca della maggiore precisione.\nNonostante l'inventore non abbia lasciato testimonianza di quali furono gli spunti che lo spinsero alla scelta di tale denominazione, \u00e8 probabile che l'origine del termine debba esser ricercata in quanto scritto in un'opera letta da Breguet, l'Encyclop\u00e9die, la \"bibbia laica del tempo\", diffusissima tra scienziati e inventori, e pi\u00f9 precisamente in un articolo di Jean Baptiste Le Rond d'Alembert, dove questi riprendeva l'ideale cartesiano per il quale la rotazione dei pianeti attorno al Sole era dovuta alla presenza di un \"Tourbillon\" che li sostenesse, allargando la stessa all'intero universo che era allora concepito come un'espansione del sistema solare. Di conseguenza, la scelta del termine \u00e8 un chiaro richiamo alla combinazione delle forze e all'apprezzamento dell'ordine cosmico allora dilagante, accennato anche da Voltaire nella metafora del \"Grande Orologiaio\".\nTale interpretazione \u00e8 fornita anche da altre autorevoli fonti, quali il \"Grande dizionario universale del XIX secolo\" Pierre Larousse e il \"Dizionario della lingua francese\" di Emile Littr\u00e9, pubblicati entrambi a Parigi, rispettivamente da Larousse et Cie in 17 volumi tra il 1863 e il 1876 e da Hachette in 4 tomi tra il 1863 e il 1869. Il primo inserisce nell'elenco dei significati del termine in oggetto \"Nome che i cartesiani davano alla rivoluzione intorno al suo centro di un pianeta o di un astro, e al moto della materia circostante che li segue\", mentre il secondo cita direttamente Cartesio, che disse che \"I pianeti ruotano intorno al loro Sole, trascinati dal loro tourbillon\": tale passo verr\u00e0 ripreso in seguito da d'Alembert, la cui espressione \u00e8 ricordata da Littr\u00e9 nella sua opera: \"Questo grande filosofo , in un'epoca in cui le osservazioni astronomiche, la meccanica e la geometria erano ancora molto imperfette, immagin\u00f2, per spiegare i moti dei pianeti, l'ingegnosa e celebre ipotesi dei tourbillon\".\nAnche se tale etimologia potrebbe apparire estremamente ed esageratamente complessa, \u00e8 giustificabile dal fatto che Breguet, che aveva studiato ed era stato iniziato alla meccanica al Coll\u00e8ge Mazarin intorno al 1765 dall'abate Marie, suo amico e protettore appassionato di astronomia e materie scientifiche tanto da aiutarlo ad aprire il suo atelier e presentarlo alla corte del re Luigi XVI, non era nuovo a coniare denominazioni cos\u00ec particolari e tanto alludenti al mondo celeste o al linguaggio filosofico: aveva infatti denominato i suoi rudimentali orologi automatici con massa oscillante, in grado di ricaricarsi per mezzo del movimento dell'utilizzatore, \"perpetui\", la sua pendola in grado di regolare, ricaricare e riportare all'ora l'annesso orologio \"simpatica\" (alludendo al sistema nervoso simpatico) e un suo singolare orologio, in cui la visualizzazione dell'ora non \u00e8 possibile se prima non si toccano delle sue parti, \"a tatto\".\nStoria.\nIl \"Longitude Act\".\nCi\u00f2 che port\u00f2 in origine all'elaborazione del tourbillon fu l'esigenza, molto sentita nel XVIII secolo, di elaborare cronometri precisissimi per identificare univocamente e in modo accurato la longitudine di un punto sulla superficie terrestre. Pioniere in quest'ambito fu il Regno Unito che, a partire dal 1714 con l'emanazione del \"Longitude Act\", costitu\u00ec una commissione di tecnici, nota come \"Commissioners for the Discovery of the Longitude at Sea\", che avesse come fine del suo operare, in conformit\u00e0 col suo nome, quello di trovare un sistema che consentisse l'identificazione della posizione delle navi costituenti la flotta nazionale: tale identificazione era finalizzata a ridurre il numero dei naufragi evitabili e collaterali, come quello di quattro navi che erano affondate scontrandosi contro degli scogli per il semplice motivo di non aver compreso quale fosse la propria posizione sulla carta nautica in dotazione. Chi fosse riuscito a risolvere il sopra descritto problema avrebbe ricevuto un lauto premio, consistente in sterline (pari a 7,5 milioni degli attuali euro), in sterline o in sterline rispettivamente a seconda del fatto che fosse riuscito a calcolare la longitudine con errore inferiore a mezzo grado, ai 2/3 di grado o al grado.\nLa connessione tra misurazione della longitudine e orologeria risiede nel fatto che per la computazione della prima era necessario possedere un cronometro che segnasse l'ora di un meridiano di riferimento (per l'Inghilterra il meridiano di Londra e in seguito di Greenwich) e una meridiana che, ovviamente, segnasse l'ora locale. Secondo un'errata concezione del tempo, che non teneva in considerazione la differenza tra tempo medio e tempo siderale calcolabile coll'equazione del tempo, sarebbe stato sufficiente analizzare la differenza d'orario segnalata dai due apparecchi: poich\u00e9 la Terra gira di 360\u00b0 rispetto al Sole ogni giorno, per ogni ora di differenza la longitudine varia di 15\u00b0, o di 1 grado ogni 4 minuti.\nIn mare non era possibile avvalersi di orologi affidabili regolati sul meridiano di riferimento e quindi il metodo pi\u00f9 comune alla fine del XVIII secolo era di utilizzare le sempre pi\u00f9 diffuse tavole dell'Almanacco Nautico: attraverso la distanza lunare ottenuta col metodo di misurazione della distanza angolare dalla Luna o dal Sole durante il giorno o da una fra otto stelle particolarmente luminose durante la notte, si determinava l'ora universale (del meridiano zero al Royal Observatory a Greenwich) e, confrontando questo dato con quello locale a sua volta determinato tramite l'altezza del Sole, della Luna, o delle stelle, si poteva ottenere la variazione di longitudine. Soltanto con lo sviluppo e la diffusione di cronometri marini precisi (in cui il tourbillon era un componente fondamentale) questo metodo verr\u00e0 abbandonato. Furono varie le soluzioni di discreta importanza nel contesto di questa competizione, che assunse via via una natura internazionale, arrivando a coinvolgere in particolare anche la Francia.\nJohn Harrison, nonostante non avesse compiuto, provenendo da una famiglia povera, studi regolari nell'ambito della meccanica o dell'orologeria, prese parte al concorso, sperando di riuscire a produrre un orologio tanto preciso da avere uno scarto massimo di 3 o 4 secondi mensili. Dato che al tempo le misurazioni astronomiche erano tenute in maggior considerazione rispetto a quelle basate su meccanismi meccanici, in virt\u00f9 dell'ideologia promossa da Isaac Newton, Harrison si trov\u00f2 costretto a rivolgersi a Edmond Halley, che lo indirizz\u00f2 all'officina Graham di Londra, gi\u00e0 al tempo molto apprezzata, con cui intraprese una proficua collaborazione grazie alla quale ricevette supporto tecnico ed economico, arrivando a produrre orologi di buona precisione. Altri scienziati che arrivarono a discreti risultati in quest'ambito furono John Arnold, gi\u00e0 collaboratore di Larkum Kendall, che aveva affiancato Harrison nei suoi ultimi lavori, e Ferdinand Berthoud, che idearono e brevettarono nel 1770 due differenti sistemi contraddistinti dalla presenza di una seconda molla che evitava eventuali errori di scatto ma non annullava l'influenza della forza di gravit\u00e0.\nL'idea di Breguet.\nCinque anni dopo, Breguet, membro della commissione per la computazione della latitudine, apr\u00ec la sede della sua azienda in Quai de l'Horloge, sull'\u00cele de la Cit\u00e9. Gli studi di Breguet partirono dalla constatazione del fatto che la gravit\u00e0 terrestre sia un handicap per il raggiungimento della massima precisione dei segnatempo: essa infatti provoca delle irregolarit\u00e0 di moto ogni volta che l'orologio, portato al polso o tenuto dentro una tasca, cambia posizione. La proposta di Breguet di compensare gli errori del moto legati a tale forza invece di tentare di annullarli si basava sull'irrealizzabilit\u00e0 della teoria secondo la quale l'unico sistema per annullare l'effetto sul gruppo regolatore della gravit\u00e0 sia quello di far s\u00ec che il centro di gravit\u00e0 del gruppo regolatore sia costantemente fulcro di un movimento rotatorio, cosa possibile se l'orologio \u00e8 mantenuto fermo ma impossibile se esso \u00e8 posto in una posizione non piana o \u00e8 mosso. Per compensare l'errore commesso dal bilanciere durante il suo spostamento, Breguet decise di chiuderlo assieme agli organi annessi in una gabbia solidale alla ruota dei piccoli secondi, che si spostava continuamente alla velocit\u00e0 di un giro al minuto. La continua rotazione del gruppo regolatore, oltre a permettere la reciproca compensazione degli errori accusati dall'orologio nelle varie posizioni, garantisce una miglior lubrificazione e riduce l'attrito tra i vari organi.\nGli studi che precedettero il brevetto vennero compiuti alla conclusione del XVIII secolo (secondo alcune fonti, l'ideazione del tourbillon risalirebbe nello specifico al 1795): dopo aver brevettato il 9 marzo 1798 (secondo il calendario repubblicano, 19 Ventoso anno VI) uno scappamento a forza costante che gi\u00e0 migliorava la qualit\u00e0 dei suoi prodotti, in seguito a minuziose sperimentazioni, le prime elaborazioni tecniche del tourbillon vennero depositate il 24 dicembre 1800.\nIl brevetto decennale di tale meccanismo, registrato da Breguet il 26 giugno 1801 (secondo il calendario repubblicano, 7 Messidoro anno IX), reca la firma di Jean-Antoine Chaptal, gi\u00e0 proprietario del Breguet n\u00ba 621, chimico e ministro dell'interno sotto Napoleone Bonaparte, dal cui ministero dipendevano gli uffici emananti i brevetti. Ancora oggi, negli archivi dell'Institut National de la Propri\u00e9t\u00e9 Industrielle con sede a Parigi, figura il dossier col quale l'inventore richiese il brevetto del proprio meccanismo, accompagnato da una semplice lettera di presentazione al ministro degli Interni, nella quale Breguet esponeva sinteticamente il proprio lavoro.\nNel Bollettino delle Leggi della Repubblica n\u00ba 121 in prima pagina sarebbe poi stata ricordata la concessione di tale brevetto. Alla fase prettamente teorica e sperimentale segue quella della realizzazione in officina degli organi progettati e brevettati, che si rivela estremamente complessa, tanto da durare fino al 1805, anno in cui, dopo la realizzazione di due orologi-prototipo, il n\u00ba 169 donato al figlio di John Arnold e il n\u00ba 282 venduto solo molto tempo dopo dal figlio di Breguet, viene commercializzato il primo segnatempo con tourbillon. Nel realizzare i suoi tourbillon, Breguet si avvalse per la realizzazione dello scappamento per i primi trecento pezzi delle officine dirette da Arnold e per altri cento di quelle di Peto Cross, che era riuscito a combinare l'innovativit\u00e0 tecnica del primo con quella di Ferdinand Berthoud. Solo in un secondo momento Breguet giunse all'elaborazione di un proprio scappamento, che \u00e8 noto ancora oggi come \"ad ancora\" per la sua particolare forma, seguito a uno definito \"naturale\", caratterizzato dalla presenza di una doppia ruota.\nIl tourbillon di Breguet sar\u00e0 presentato all'Esposizione Nazionale dei Prodotti dell'Industria tenutasi a Parigi nel settembre dell'anno successivo presso l'Esplanade des Invalides come un meccanismo in grado di far conservare \"la medesima precisione qualunque sia la posizione dell'orologio, verticale o inclinata\". La realizzazione del tourbillon dimostr\u00f2 come Breguet avesse straordinarie capacit\u00e0 tecniche e organizzative, soprattutto se la si contestualizza nell'epoca storica che le \u00e8 propria. Tra il 1805 e il 1823, anno della morte di Breguet, i registri delle vendite conservati a Parigi hanno registrato prodotti commissionati da personaggi importanti, quali Giovanni Battista Sommariva e Louis Belmas, e famiglie nobili, quali i Borbone e gli Hannover, ma nel complesso poche vendite, tanto che verranno dalla manifattura alienati solo 35 pezzi dotati di tale funzionalit\u00e0.\nDopo la morte di Breguet.\nTuttavia, a dispetto della paternit\u00e0 di una scoperta cos\u00ec importante, il genio di Breguet, al tempo divenuto famoso per questa invenzione, \u00e8 oggi pi\u00f9 noto sia nella cultura di massa sia nell'ambiente tecnico per il suo essersi prodigato in altre forme di ricerca tecnica e estetica, arrivando a ideare forme e meccanismi ancora oggi diffusi, tra le quali la spirale e le lancette di cui \u00e8 eponimo. Tutto il XIX secolo fu segnato dai tentativi della manifattura Breguet di proseguire la ricerca iniziata dal suo fondatore: nonostante siano stati segnati vari successi, essi passarono in secondo piano poich\u00e9 gli orologi non dotati di tale funzione stavano elevando la loro precisione, grazie ai miglioramenti tecnici che riguardarono lo scappamento e all'introduzione di nuovi materiali.\nNonostante il tourbillon fosse stato in conseguenza di ci\u00f2 momentaneamente abbandonato, esso ritorn\u00f2 in auge e fu sottoposto ad evoluzioni quando si manifest\u00f2, all'indomani del XX secolo, la necessit\u00e0 di raggiungere un livello di precisione ancora superiore, che solo questa funzione poteva garantire e che permetteva ai segnatempo di esser identificati ufficialmente come cronometri, essendo nato l'apposito istituto per la certificazione. Tale istituto, alla cui fondazione avvenuta nel 1866 fu connessa la nascita delle prime competizioni di cronometria, ebbe sede inizialmente a Neuch\u00e2tel, in Svizzera, da dove venne trasferito nel 1873 a Ginevra, dove rimase sino al 1967. I parametri delle prove, effettuate dall\"'Ufficio Indipendente per il Controllo e la Certificazione\", riguardavano solo poche referenze selezionate come migliori, le cui prestazioni dovevano rispondere a dei requisiti accordati tra i produttori e la committenza, che in quel tempo era principalmente rappresentata dalla Marina.\nBen presto, i tourbillon smisero di essere un'esclusiva di Breguet e vennero introdotti come prodotti d'eccellenza, riflesso della qualit\u00e0 della manifattura, in orologi di altri marchi, tra i quali inizi\u00f2 una competizione volta a realizzare tourbillon cronometrici in grado di ridurre in modo pi\u00f9 efficace gli errori connessi alla gravitazione terrestre, caratterizzati da un'estetica elegante e dall'utilizzo di nuovi materiali. Data la complessit\u00e0 del meccanismo in analisi, alcuni marchi, tra i quali Vacheron Constantin, non furono inizialmente in grado di realizzare tale struttura, trovandosi costretti ad acquistarla da quanti gi\u00e0 la producevano per i propri prodotti, come Brandt &amp; Comp, Breitling, Dubois, Jaeger LeCoultre, Favre-Leuba, Albert Pellaton, Girard-Perregaux, Ulysse Nardin, Patek Philippe. All'indomani della prima guerra mondiale, le ricerche a riguardo del tourbillon non riguardavano pi\u00f9 solo Svizzera e Francia, ma anche Inghilterra e Germania, dal momento che la sua introduzione sui segnatempo era molto importante durante i conflitti per ragioni strategiche e organizzative: l'esercito anglosassone dot\u00f2 di tale apparecchiatura i cronometri realizzati da J. Dent, manifattura specializzata nella fabbricazione di cronometri astronomici, e da Smith &amp; Son, mentre in Germania la ricerca su tale meccanismo e l'invenzione del tourbillon volante vennero portate avanti dalla A. Lange &amp; S\u00f6hne, e in particolar modo dalla scuola d'orologeria annessa, con sede a Glash\u00fctte, diretta da Alfred Helwig.\nDopo il definitivo abbandono, connesso alla necessit\u00e0 di una precisione estrema e avvenuto a ridosso della seconda guerra mondiale, il tourbillon perse importanza, venendo superato per economicit\u00e0 e validit\u00e0 cronometrica dai meccanismi al quarzo: sfruttato sempre meno dalle aziende di alta orologeria che non siano specializzate nella sua produzione, \u00e8 oggi poco approfondito nei corsi tecnici per assenza di apparecchiature e penuria di tempo, tanto che molti artigiani presenti sul territorio italiano non sono in grado di operarvi in modo pesante, per esempio effettuando tarature, e si trovano costretti a delegare i loro compiti alle officine delle case di produzione. Attualmente, un orologio dotato di tale meccanismo pu\u00f2 essere realizzato in modo corretto solo da poche manifatture specializzate, che impiegano in tale operazione un grande quantitativo di ore, che aumenta se il tourbillon \u00e8 affiancato da altre funzionalit\u00e0 e che rende tali segnatempo sempre meno concorrenziali nei confronti delle spesso ben pi\u00f9 precise referenze al quarzo; nello stesso tempo, la qualit\u00e0 di questi meccanismi d'\u00e9lite, abbastanza apprezzati nell'ambiente tecnico, \u00e8 migliorata in conseguenza dell'evoluzione dell'informatica, che si \u00e8 rivelata molto utile nell'elaborazione di modelli astratti sulla base dei quali realizzare, non pi\u00f9 in solitario ma in un'\u00e9quipe costituita da tecnici specializzati, i prodotti materiali. Nel 1980 venne montato per la prima volta un tourbillon su un orologio da polso: in un primo momento era stato infatti ideato per gli orologi da tasca, costretti a rimanere in una posizione verticale, molto dannosa perch\u00e9 tende a deviare verso il basso il baricentro del meccanismo.\nCon lo sviluppo dei falsi in orologeria, spesso di provenienza cinese, le copie delle referenze con tourbillon sono state realizzate in modo tale che l'effetto estetico sia il medesimo ma non con precisione sufficiente affinch\u00e9 l'orologio tragga effettivi benefici dalla presenza di tale organo: non si pu\u00f2 per\u00f2 escludere che questa problematica, connessa all'impossibilit\u00e0 dell'industria cinese di realizzare componenti d'alta precisione e di effettuare meticolose tarature, possa essere in futuro superata con un successo cos\u00ec importante che proprio queste industrie possano acquisire un loro ruolo nella realizzazione di semplici componenti pre-assemblati.\nTecnica.\nGabbia.\nLa gabbia del tourbillon (A) \u00e8 quella parte componente il detto meccanismo che, ruotando, riesce a ridurre l'influenza sugli organi in essa contenuti della forza di gravit\u00e0. Nel tourbillon tradizionale di Breguet:\nPignone della gabbia.\nIl pignone della gabbia o pignone dei secondi (B) \u00e8 quella parte componente il tourbillon che, ruotando per azione del treno cui \u00e8 connesso, trasmette detto moto alla gabbia (A) e che, compiendo la medesima azione, trasmette il moto regolatore dovuto all'oscillazione del bilanciere (D) al bariletto. Nel tourbillon tradizionale di Breguet:\nRuota dei secondi.\nLa ruota dei secondi (C) \u00e8 quella parte a forma di anello componente il tourbillon che, connessa alla platina (P), e quindi non ruotando ma ingranando il pignone dello scappamento (E), permette la rotazione lungo se stessa della gabbia (A) per mezzo di quello, che \u00e8 imperniato sul suo rubino (R3) incassato nella gabbia. Nel tourbillon tradizionale di Breguet \u00e8 composta nel caso che il bilanciere lavori a alternanze orarie e lo scappamento di 15 denti compia un giro in 6 secondi, da un numero di denti dieci volte superiore a quello del pignone su cui ingrana (E), affinch\u00e9 la gabbia (A) ruoti dieci volte pi\u00f9 lentamente dello scappamento. Se il bilanciere lavora a alternanze orarie e lo scappamento ha 15 denti, ognuno dei quali entra in funzione due volte, ( alternanze/ora)/(15 denti x 2) = 600, che deve essere il numero di rotazioni effettuate dallo scappamento e di conseguenza dal suo pignone, ognuna delle quali potr\u00e0 durare 6 secondi. Se il pignone presenta 6 denti, significa che esso ruota alla velocit\u00e0 di 1 dente al secondo e che, se la ruota su cui ingaggia deve compiere una rotazione in 60 secondi, il numero dei denti di questa deve essere 10 volte maggiore affinch\u00e9 in caso di rotazione di questa il suo periodo rotatorio sia 60 secondi. Nel caso in analisi, la ruota su cui il pignone ingaggia \u00e8 stabile, per cui \u00e8 la gabbia a muoversi.\nBilanciere.\nIn un orologio dotato di tourbillon, il bilanciere (D), organo che con le sue oscillazioni controlla la velocit\u00e0 di srotolamento della molla del bariletto, si trova al centro della gabbia (A), con la quale \u00e8 coassiale e sulla quale sono montati i rubini (R6 ed R7) che contengono l'asse (L3) che lo regge assieme al disco d'impulso e a quello di sicurezza.\nPignone dello scappamento.\nIl pignone della ruota di scappamento (E) \u00e8 quella parte componente il tourbillon che, ingranante la ruota dei secondi (C) e connessa allo scappamento (F) cui \u00e8 coassiale, collabora al realizzare lo spostamento della gabbia (A). Nel tourbillon tradizionale di Breguet:\nScappamento (ad ancora svizzero).\nSi definisce a livello generale scappamento di questo tipo quello caratterizzato dalla presenza di:\nNel sistema in analisi, la ruota di scappamento e l'ancora, il cui lavoro non si modifica rispetto a quanto avviene in un orologio non dotato di tourbillon, sono retti da appositi assi (L1 ed L2), il cui periodo di rotazione \u00e8 pari a un minuto e le cui estremit\u00e0 toccano apposite coppie di rubini (rispettivamente, R2 ed R3; R4 ed R5).\nAssi.\nIn un calibro come quello in analisi si identificano tre assi, che reggono, cominciando dal fulcro della rotazione della gabbia, il bilanciere, l'ancora e lo scappamento e che sono tenuti in posizione dagli appositi rubini (asse L3, retto da R6 ed R7, reggente D; asse L2, retto da R4 ed R5, reggente G; asse L1, retto da R2 ed R3, reggente F).\nRubini.\nIn un calibro o meccanismo o movimento d'orologeria si definisce rubino o cuscinetto quella struttura cilindrica in metallo, pietra dura o corindone che ha come scopo quello di permettere la rotazione degli assi che vi posano le proprie estremit\u00e0 e lungo i quali si sviluppa il treno del tempo.\nIn un tourbillon si trovano solitamente otto rubini standard, ossia quelli sul cui asse ruota la gabbia (R1 ed R8) e quelli sul cui asse ruotano altri organi (R2 ed R3, sui quali ruota l'asse che congiunge scappamento e pignone di questo; R4 ed R5, sui quali ruota l'asse che regge l'ancora; R6 ed R7, sui quali ruota l'asse che regge il bilanciere), dei quali quattro sono coassiali tra di loro e non ruotano durante lo spostamento della gabbia (R1, R6, R7; R8), mentre altrettanti hanno periodo rotatorio pari a quello della gabbia (R2, R3, R4, R5).\nTreno del ruotismo.\nIl ruotismo (Y) \u00e8 quella parte del calibro di un orologio che ha lo scopo di connettere bariletto e bilanciere, funzionante in un orologio dotato di tourbillon come in qualsiasi altro segnatempo: suoi fini sono quello di trasmettere l'energia erogata dal bariletto al bilanciere e il moto di quest'ultimo al primo. In un calibro tradizionale come in uno dotato di torubillon, il meccanismo del treno del ruotismo \u00e8 costituito secondo la logica per la quale al bariletto segue un sistema di ruote e pignoni volto a far s\u00ec che le ruote abbiano via via un periodo di rotazione pi\u00f9 breve: nell'ordine, il pignone della ruota dei minuti (c), la ruota dei minuti (C), il pignone della ruota intermedia (t), la ruota intermedia (T), il pignone della ruota dei secondi (f), la ruota dei secondi (F), il pignone della ruota di scappamento (e), la ruota di scappamento (E).\nIl sistema a pignone funziona secondo la logica per la quale un gruppo ruota - pignone, in un determinato periodo di tempo, compie il medesimo angolo di rotazione. Tale angolo, in conformit\u00e0 con la definizione e con la struttura del gruppo, avr\u00e0 come delimitatrici due semirette aventi origine al centro della rotazione, e che per questo saranno incidenti con le circonferenze di pignone e ruota in modo tale da costituire quattro punti, rappresentanti rispettivamente A l'incidenza tra semiretta d'origine e circonferenza del pignone, B l'incidenza tra semiretta d'origine e circonferenza della ruota, C l'incidenza tra semiretta di conclusione e circonferenza del pignone, D l'incidenza tra semiretta di conclusione e circonferenza della ruota. Sulle circonferenze delle ruote e dei pignoni si trovano denti di dimensione uguale, ma in numero differente. Durante la rotazione, i denti presenti in A e in B si saranno andati a trovare rispettivamente in C e in D, scalando per\u00f2 di un numero differente di posizioni. Dato che la circonferenza di un cerchio cresce in modo proporzionale al diametro dello stesso (e che quindi la ruota presenta pi\u00f9 denti del pignone), il numero di posizioni intercorse tra A e C e B e D sar\u00e0 differente. Ammesso che la ruota abbia 60 denti e il pignone 6, in una rotazione di 180\u00b0 saranno scalate 30 e 3 posizioni. La ruota con cui ingrana il pignone, per una rotazione di 30 denti della precedente, si sposter\u00e0 solo di tre, venendo quindi ad avere un periodo di rotazione 10 volte superiore.\nLa ruota che precede il pignone dei secondi, che solitamente ha come periodo 10 minuti, ha il compito particolare di far da tramite tra quella dei secondi, che ha periodo 60 secondi, e quella dei minuti, che ha periodo 60 minuti ed \u00e8 connessa al bariletto. Elementi di un calibro dotato di tourbillon che non trovano riscontro in un meccanismo tradizionale sono il fatto che il pignone dei secondi sia montato dalla gabbia e non ingrani direttamente con alcuna ruota e che la ruota dei secondi non ruoti, ma sia montata direttamente sulla platina.\nVarianti.\nTourbillon inclinato.\nIl tourbillon inclinato \u00e8 una variante di quello tradizionale che ne riproduce in modo fedele le strutture, inclinandole lateralmente di un'angolazione variabile per equilibrare meglio l'influenza della gravit\u00e0 terrestre sul bilanciere per far s\u00ec che durante la rotazione della gabbia lo scappamento raggiunga un ancor maggiore numero di posizioni. Il primo orologio dotato di questa complicazione fu elaborato nel 1857 da Albert Potter, i cui studi furono portati avanti da Walter Prendel, allievo di Alfred Helwig.\nUna seconda versione di questa variante di tourbillon \u00e8 stata elaborata in epoca pi\u00f9 recente da Greubel Forsey, che comunque si \u00e8 impegnata anche nella realizzazione di tourbillon inclinati tradizionali: essa \u00e8 caratterizzata dalla rivoluzione con periodo quattro minuti della gi\u00e0 inclinata gabbia del tourbillon lungo una circonferenza avente centro nel suo asse. Dopo un'attenta analisi della struttura del tourbillon di Breguet, che aveva rivelato come i maggiori problemi in fatto di regolarit\u00e0 del moto degli orologi con tourbillon si riscontrassero in posizione orizzontale, il team di Greubel Forsey cominci\u00f2 a cercare una soluzione migliore, trovandosi a imboccare una strada alternativa che l'avrebbe portato all'elaborazione di questo meccanismo, caratterizzato per\u00f2 da alcune problematiche in fase di progettazione, connesse alla volont\u00e0 di non rendere troppo spessa la cassa degli orologi e all'assenza di un'apposita strumentazione di progettazione tridimensionale che, almeno in una fase iniziale, sarebbe stata per\u00f2 sostituita dal meccano, per iniziativa di Stephen Forsey che, mostrando il suo modellino al socio, avrebbe pronunciato la semplice frase \"Ruota!\".\nTourbillon volante.\nIl tourbillon volante, inventato nel 1920 dal celebre orologiaio Alfred Helwig, \u00e8 un'evoluzione di quello tradizionale volta a migliorare l'estetica di questa complicazione: al tempo della sua invenzione fu oggetto di infondate critiche poich\u00e9 si sosteneva che reggendo la gabbia da un solo lato, quello inferiore, per impedire che il ponte superiore la oscurasse, se ne potesse peggiorare il bilanciamento.\nTourbillon su pi\u00f9 assi.\nIl tourbillon su pi\u00f9 assi \u00e8 una particolare tipologia di tourbillon in cui il bilanciere non si mantiene sempre sul medesimo piano, ma, nel corso delle sue successive oscillazioni, assume differenti inclinazioni. La finalit\u00e0 di questa scelta tecnica \u00e8 quella di ridurre ulteriormente il margine di anticipo e di ritardo accumulato dal ruotismo dell'orologio. Una particolare tipologia di tourbillon che lavora su pi\u00f9 assi \u00e8 il gyrotourbillon sviluppato da Jaeger-LeCoultre nella collezione delle \"Grandi complicazioni\", montato su un orologio commercializzato a partire dal 2004 e proposto in pi\u00f9 versioni con successivi miglioramenti tecnici.\nTourbillon multiplo.\nSovente adottata in creazioni d'alta orologeria, questa strategia dovrebbe permettere una precisione ancora maggiore, come sostengono i progettisti di Greubel Forsey, che ne hanno fatto largo uso ottenendo ottimi risultati cronometrici, mentre l'orologiaio indipendente Vincent Calabrese, una delle maggiori autorit\u00e0 nel campo del carrousel, ha avanzato i propri dubbi a riguardo del rendimento e quindi della convenienza di questo genere di orologi."}
{"id": "580479", "revid": "1728", "url": "https://it.wikipedia.org/wiki?curid=580479", "title": "Forte (moneta)", "text": "Forte \u00e8 il nome di alcune piccole monete di bassa lega d'argento, coniate dai Savoia fra il secolo XIV e il XVI.\nEra detto Forte in paragone alle monete di vecchio tipo, che erano destinate a sostituire, ridotte per svalutazione a bassissimo titolo e pertanto considerate deboli.\nForti furono battuti in seguito anche in altre zecche del Piemonte (Carmagnola, Montanaro, Casale, ecc.).\nFrancia.\nDei \"Fort\" furono coniati in Champagne all'inizio del XIII secolo da Tebaldo IV, a Valenciennes da Guglielmo III de Hainaut, duca di Baviera (1330 - 1388). \nIl \"Fort de Guyenne\" era una moneta d'oro emessa da Carlo di Francia (1468-1474) simile al Ryal inglese. Al dritto il duca armato atterra un leone.\nPortogallo.\nIl \"Forte\" del Portogallo fu coniato da Ferdinando I del Portogallo e di Algarves (1345-1383, re dal 1367). Era rappresentato il busto del re di profilo."}
{"id": "580485", "revid": "287204", "url": "https://it.wikipedia.org/wiki?curid=580485", "title": "Jacinto Benavente", "text": "Biografia.\nFiglio di un pediatra appassionato di letteratura, che form\u00f2 nella sua abitazione un prestigioso salotto culturale, nel quale si riunirono personaggi quali Jos\u00e9 Echegaray, Benavente studi\u00f2 legge, ma quando suo padre mor\u00ec e lo lasci\u00f2 con una buona eredit\u00e0, abbandon\u00f2 gli studi e viaggi\u00f2 in Francia, Inghilterra e Russia. Al suo ritorno in Spagna collabor\u00f2 alle riviste \"Revista Contempor\u00e1nea\", \"El Arte del Teatro\", \"La Lectura\", oltrech\u00e9 a numerosi giornali, e soprattutto intraprese una felice attivit\u00e0 teatrale.\nAutore di poemi scritti in serie, raggiunse la fama con gli epistolari femminili \"Cartas de mujeres\" (Lettere di donne, 1892-1893), a cui segu\u00ec una seconda serie nel 1902. Queste lettere diedero a Benavente una reputazione di scrittore brillante dallo stile impeccabile.\nEsponente della Generazione del '98 Benavente, per\u00f2, \u00e8 noto soprattutto come drammaturgo. Infatti fu autore di drammi e commedie sin dalla giovane et\u00e0. Il suo esordio avvenne nel 1892 con l'ambizioso progetto intitolato \"Teatro fant\u00e1stico\"\n(Il fantastico teatro, 1892-1893), ispirato dal mondo delle fiabe. Due anni dopo mise in scena \"El nido ajeno\" (Il nido altrui, 1894), dramma familiare, che ottenne una buona accoglienza sia da parte della critica che del pubblico, nonostante segnasse una rottura con la tradizione teatrale spagnola del suo tempo, legata ad un verismo ferreo, alla quale Benavente contrappose un'opera di approfondimento psicologico permeata di \"tinte\" crepuscolari. \nCon \"Gente conocida\" (Gente distinta, 1896), un'opera intrisa di una brillante satira sociale sulle classi dominanti,\nBenavente present\u00f2 tutti e tre i caratteri fondamentali della sua arte: l'ironia, la fantasia simbolista e la morale sui pregi e difetti dell'essere umano. \nNella \"Noche del s\u00e1bado\" (La notte del sabato, 1903), immersa in una atmosfera decadente, la protagonista \u00e8 una cortigiana coinvolta in incontri galanti con ricchi e poveri; in \"Los ojos de los muertos\" (1906), l'autore manifest\u00f2 l'ossessione cupa e oscura del volto dell'assassino; in \"Los intereses creados\" (Gli interessi creati, 1907) prevalse il gusto della Commedia dell'Arte italiana nel rappresentare vizi e virt\u00f9 del genere umano.\nNel 1903 Benavente incontr\u00f2 Mar\u00eda Guerrero, ossia l'artista che meglio di tutti interpret\u00f2 i suoi drammi.\nDal 1908 si dedic\u00f2 ai drammi rurali con il ciclo comprendente \"Se\u00f1ora ama\" (Signora padrona, 1908) e \"La malquerida\" (La mal-amata, 1913), due lavori di approfondimento psicologico riguardante le donne, la famiglia e l'ambiente contadino; in seguito l'autore, per un decennio circa, scrisse opere moraliste e dottrinali, come \"El collar de estrellas\" (La collana di stelle, 1915).\nBenavente dedic\u00f2 una parte della sua creativit\u00e0 al teatro per l'infanzia e lui stesso spieg\u00f2 i motivi e gli scopi di questa sua scelta: \nAffront\u00f2 praticamente tutti i generi teatrali, da quello sentimentale a quello dell'infanzia, dalle commedie fantastico-simboliche al dramma rurale ed alla satira sociale, cos\u00ec come numerosi furono i temi e le situazioni delle sue opere. Il suo teatro si caratterizz\u00f2 per un pregevole uso della lingua, dei dialoghi, della scena e della trama. Le centossessanta opere teatrali di Benavente ci forniscono una descrizione profonda ed ironica, del mondo della borghesia madrilena, a cavallo dell'Ottocento e del Novecento. Benavente si mise in luce per la sua versatilit\u00e0 che gli consent\u00ec sia di ricercare influenze dalle correnti teatrali europee sia di sviluppare il teatro tradizionale spagnolo.\nNominato membro della Reale Accademia di Spagna nel 1912, vinse il premio Nobel per la letteratura nel 1922 con la motivazione: \"Per la maniera felice con cui ha continuato l'illustre tradizione del dramma spagnolo\". \nNel 1918 partecip\u00f2 attivamente alla vita politica spagnola nel partito conservatore guidato da Antonio Maura.\nFu uno degli intellettuali favorevoli al regime Franchista. Fu presidente onorario dell'Associazione degli scrittori e degli artisti spagnoli durante il periodo dal 1948 al 1954."}
{"id": "580487", "revid": "729019", "url": "https://it.wikipedia.org/wiki?curid=580487", "title": "MU-90 Impact", "text": "Il siluro MU 90/Impact \u00e8 un'arma antisommergibile che pu\u00f2 essere impiegata sia da unit\u00e0 navali da superficie che da aeromobili, destinato ad armare oltre che le navi, gli elicotteri EH101 e NH90 ed i futuri velivoli da pattugliamento marittimo della Marina Militare Italiana.\nLe caratteristiche tecniche ed operative avanzate, lo rendono impiegabile in qualsiasi scenario geografico, in grado di contrastare l'eventuale minaccia rappresentata dai sottomarini nelle sue diverse forme (convenzionale e nucleare) e dimensioni.\nIl siluro MU90 \u00e8 il frutto di una cooperazione delle amministrazioni della difesa di Italia e Francia che, nel 1991, stipularono un accordo per lo sviluppo e realizzazione di un comune sistema d'arma, sulla base di due progetti gi\u00e0 esistenti nei rispettivi Paesi, il \"Murene\" francese e il Progetto A-290 italiano.\nIl siluro MU90 viene prodotto da Eurotorp, un raggruppamento europeo d'interesse economico costituito dalle ditte francesi Thales e DCNS e dall'italiana WASS di Livorno.\nL'impresa, ultimata la fase di sviluppo, \u00e8 nella sua fase di produzione e questi siluri verranno utilizzati dalla marina italiana e da quella francese sulle nuove unit\u00e0 FREMM e Orizzonte.\nLe caratteristiche principali sono: l'alta velocit\u00e0, l'autonomia alla massima velocit\u00e0, la resistenza alle contromisure, la versatilit\u00e0 d'impiego, sia a quote elevate che su bassi fondali, in ambienti acustici perturbati e molto severi, la letalit\u00e0 della sua carica cava anche nei confronti degli scafi pi\u00f9 resistenti.\nQueste sue elevate prestazioni, tutte verificate con appositi lanci sperimentali in mare, hanno pienamente soddisfatto le aspettative delle Marine italiana e francese, e attirato su di s\u00e9 l'interesse degli addetti ai lavori a livello mondiale. Il siluro MU 90 \u00e8 gi\u00e0 stato commissionato, infatti, da Germania, Danimarca, Australia e Polonia, mentre approfondimenti sono in corso da parte della Marina Greca e Norvegese."}
{"id": "580488", "revid": "599013", "url": "https://it.wikipedia.org/wiki?curid=580488", "title": "Wdm", "text": ""}
{"id": "580491", "revid": "287204", "url": "https://it.wikipedia.org/wiki?curid=580491", "title": "D8", "text": ""}
{"id": "580492", "revid": "339392", "url": "https://it.wikipedia.org/wiki?curid=580492", "title": "Senato della Repubblica italiana", "text": ""}
{"id": "580493", "revid": "123917271", "url": "https://it.wikipedia.org/wiki?curid=580493", "title": "Codex Cairensis", "text": "Il Codex Cairensis (o \"Codex Prophetarum Cairensis\", o \"Codice del Cairo dei Profeti\") \u00e8 il pi\u00f9 antico manoscritto ebraico contenente il testo completo dei Profeti.\nStando alle indicazioni del colophon, \u00e8 stato scritto da Moses ben Asher, padre del caposcuola masoreta Aronne ben Asher, a Tiberiade \"alla fine dell'anno 827. Tuttavia, L. Lipsch\u00fctz e altri hanno osservato che il manoscritto \u00e8 pi\u00f9 vicino alla scuola masoretica di Ben Naphtali che a quella dichiarata di Ben Asher.\nApparteneva alla comunit\u00e0 ebraica caraita del Cairo. Dopo alterne vicende storiche, \u00e8 attualmente in possesso dell'Universit\u00e0 Ebraica di Gerusalemme, dove \u00e8 conservato.\nIl Codice contiene il testo del Profeti, anteriori e posteriori, cio\u00e8 Giusu\u00e8, Giudici, 1-2 Samuele, 1-2 Re, Isaia, Geremia, Ezechiele e i dodici Profeti Minori.\nVoci correlate.\nPrincipali codici ebraici:\nPrincipali codici greci:"}
{"id": "580494", "revid": "16066", "url": "https://it.wikipedia.org/wiki?curid=580494", "title": "Elemento identit\u00e0", "text": ""}
{"id": "580498", "revid": "1718925", "url": "https://it.wikipedia.org/wiki?curid=580498", "title": "Societ\u00e0 polisportiva", "text": "Una societ\u00e0 polisportiva (o \"club sportivo\", \"associazione sportiva\", \"multisports club\") \u00e8 un'associazione che gestisce, sotto una stessa organizzazione, varie discipline sportive, in sezioni professionistiche e amatoriali.\nOrganizzazione.\nGeneralmente, le polisportive hanno delle sezioni professionistiche e altre amatoriali in diverse discipline come il calcio, la pallacanestro, il calcetto, il baseball, il tennis, il canottaggio, la pallamano, l'atletica o la pallavolo. Cosi, tutti gli sportivi del club partecipano alle loro competizioni sotto i colori sociali della polisportiva."}
{"id": "580499", "revid": "106908", "url": "https://it.wikipedia.org/wiki?curid=580499", "title": "Haneda", "text": ""}
{"id": "580500", "revid": "124900880", "url": "https://it.wikipedia.org/wiki?curid=580500", "title": "Grande rivolta araba", "text": "La grande rivolta araba (, \"Rivoluzione della Palestina del 1936\") fu un'insurrezione degli arabi palestinesi che ebbe luogo tra il 1936 e il 1939 \u2013 nel corso del mandato britannico della Palestina \u2013 e si espresse in senso ostile agli ebrei. Non deve essere quindi confusa con la rivolta araba del 1916-1918, anti-ottomana, con la quale ha in comune un risentimento verso la potenza occupante.\nIl contesto storico.\nL'immigrazione ebraica in Palestina.\nLa rivolta fu mossa essenzialmente dall'ostilit\u00e0 araba nei confronti dell'autorizzazione e dall'appoggio del Regno Unito all'immigrazione ebraica (dichiarazione Balfour nel 1917) e delle vendite di terre da parte dei latifondisti arabi agli immigrati. Infatti la popolazione ebraica in Palestina pass\u00f2 da a residenti fra il 1918 e il 1936 e gli arabi palestinesi temevano che questo li avrebbe portati a diventare una minoranza nel territorio destinato a diventare uno stato indipendente alla fine del mandato. L'ipotesi della creazione di uno stato ebraico in passato era gi\u00e0 stata regolata e limitata dal governo inglese con il libro bianco del 1922, ma continuava comunque a preoccupare la popolazione araba, visto l'aperto sostegno inglese all'immigrazione ebraica.\nI moti arabi degli anni '20.\nNegli anni 1920 ci fu una serie di sollevazioni note come i moti dell'aprile 1920 e maggio 1921 e soprattutto dei moti dell'agosto 1929, durante i quali era stata massacrata ed espulsa la secolare comunit\u00e0 ebraica di Hebron. Inoltre, gli arabi soffrivano l'incremento della disoccupazione tra la loro popolazione, dovuto principalmente alle politiche di assegnazione di numerose terre fertili ai rifugiati ebrei.\nIl terrorismo palestinese.\nNel 1930 la commissione Hope Simpson rilev\u00f2 ufficialmente questi problemi e i rischi per la stabilit\u00e0 della regione sottoposta al mandato britannico nel caso di un loro aggravarsi, sostenendo anche che, dati i sistemi di coltura dei coloni e tradizionali della popolazione araba, non vi erano pi\u00f9 terre fertili disponibili da assegnare ai nuovi coloni. Inoltre, nel novembre 1935 i britannici avevano ucciso in uno scontro a fuoco vicino a Jenin, Izz al-Din al-Qassam, attivo a Hebron nel 1929 e fondatore della milizia terroristica Mano Nera nel 1930.\nLo svolgimento.\nIl 19 aprile 1936 scoppi\u00f2 la rivolta. Una settimana dopo, il Gran Mufti di Gerusalemme, Hajji Amin al-Husayni, fond\u00f2 il Supremo Comitato Arabo, di cui fu sempre presidente. Il comitato proclam\u00f2 lo sciopero generale arabo pretendendo la fine dell'immigrazione ebraica in Palestina e il divieto di vendita delle terre agli ebrei. Circa un mese dopo l'avvio dello sciopero generale, il comitato proclam\u00f2 il rifiuto generale di pagare le tasse e incit\u00f2 all'abbattimento delle amministrazioni comunali, chiedendo la fine del mandato (in seguito alla sconfitta dell'impero ottomano, alleato di Austria e Germania nella prima guerra mondiale) e l'indipendenza nazionale, nonch\u00e9 elezioni immediate che, basandosi sulla prevalenza demografica araba, avrebbero prodotto, a loro parere, un governo arabo democratico.\nLa ribellione si allarg\u00f2 all'intero Paese. Azioni armate insurrezionali si verificarono sporadicamente nel Paese, diventando sempre pi\u00f9 organizzate col trascorrere del tempo. Un obiettivo particolare dei rivoltosi fu il principale oleodotto costruito solo pochi anni prima fra Kirkuk (Iraq) e Haifa: esso fu pi\u00f9 volte dinamitato in vari punti. Altri attacchi colpirono le strade ferrate (inclusi convogli ferroviari). Colonie ebraiche, kibbutzim, quartieri urbani e singoli civili ebrei divennero bersagli per i cecchini arabi, per le loro bombe e le altre attivit\u00e0 armate e terroristiche.\nSolo dopo sei mesi, nell'ottobre del 1936, lo sciopero fu revocato e la violenza diminu\u00ec per circa un anno, finch\u00e9 nel 1937 la commissione Peel deliber\u00f2 di raccomandare la spartizione della Palestina fra ebrei e arabi, con un cambiamento rispetto alla linea politica fino ad allora seguita dai governi britannici.\nCon il rifiuto da parte araba di questa proposta, la rivolta riprese durante l'autunno del 1937, contrassegnata dall'assassinio dell'alto commissario britannico, Andrews, a Nazareth. Nel settembre 1937, dopo un fallito tentativo di arresto, le autorit\u00e0 britanniche rimossero il Mufti dalla presidenza del Consiglio Supremo Islamico e dichiararono illegale il Supremo Comitato Arabo. In ottobre Am\u012bn al-\u1e24usayn\u012b fugg\u00ec in Libano e qui, dove rimase per due anni, ricostitu\u00ec il comitato sotto la sua guida.\nA parte gli scontri nelle aree urbane, nelle campagne la rivolta tocc\u00f2 il numero di 10 000 militanti arabi alla sua acme, durante l'estate e l'autunno del 1938. La violenza continu\u00f2 per tutto il 1938 e infine si esaur\u00ec nel marzo 1939.\nRisposta.\nI britannici risposero alla violenza sia rafforzando fortemente il loro dispositivo militare con ulteriori 20 000 unit\u00e0 sia adottando un atteggiamento pi\u00f9 severo nei confronti del dissenso arabo. \"Detenzione amministrativa\" (imprigionamento senza imputazione o processo), coprifuoco e demolizione di abitazioni furono le pratiche cui ricorsero i britannici in questo periodo. Tuttavia, vi fu anche una risposta politica, con il rapporto della commissione Peel del 1937 e con la pubblicazione del libro bianco del 1939.\nLa principale organizzazione militare ebraica, l\"Haganah\", nata in risposta ai moti del 1920 e trasformata in un esercito clandestino centralizzato forte di 14 500 uomini dopo i moti del 1929, appoggi\u00f2 \"de facto\" gli sforzi repressivi britannici. Sebbene gli amministratori britannici non riconoscessero ufficialmente l\"Haganah\", le forze di sicurezza britanniche cooperarono con essa per formare la polizia ebraica degli insediamenti, le forze ausiliarie ebraiche e gli squadroni speciali notturni, cos\u00ec da risparmiarsi la difesa della popolazione ebraica. Nel 1937 un gruppo minoritario scissionista dell\"Haganah\", l'organizzazione \"Irgun Zvai Leumi\" (chiamata anche per il suo acronimo ebraico \"Etzel\"), avvi\u00f2 una politica di rappresaglia e di vendetta, anche contro civili.\nLa decisione della Francia di attuare una repressione della dirigenza araba a Damasco e in Libano pu\u00f2 aver costituito un fattore rilevante per metter fine al conflitto. La grande rivolta araba prosegu\u00ec per tre anni; alla fine, nel settembre del 1939, i caduti arabi assommavano a pi\u00f9 di 5 000, quelli ebraici a oltre 300 e quelli britannici a 262; almeno 15 000 arabi vennero feriti. Pi\u00f9 di 120 arabi furono condannati a morte e circa 40 impiccati, i principali capi arabi furono arrestati, espulsi o fuggiti all\u2019estero per evitare la cattura.\nRisultati.\nLa rivolta non consegu\u00ec quasi nessuno dei suoi obiettivi politici. Tuttavia, con il libro bianco del 1939 il Regno Unito concesse che l'immigrazione ebraica sarebbe proseguita solo per altri cinque anni (e per un massimo di immigranti), dipendendo da quel momento in poi dal consenso arabo: se non arrestata, l'immigrazione fu fortemente scoraggiata dalle autorit\u00e0 britanniche (\"de facto\" anche prima del libro bianco). Ci\u00f2 accadde proprio mentre in Europa il nazismo scatenava la persecuzione e lo sterminio degli ebrei (Shoah) prima in Germania e poi via via in Austria, in Cecoslovacchia e negli altri paesi occupati durante la seconda guerra mondiale.\nUn'altra conseguenza degli scontri fu la disarticolazione fra le attivit\u00e0 economiche ebraiche e arabe in Palestina, che erano state fino a quel tempo pi\u00f9 o meno interconnesse: per esempio, mentre la citt\u00e0 ebrea di Tel Aviv era collegata al vicino porto marittimo arabo di Giaffa, le ostilit\u00e0 portarono a sviluppare un porto ebraico a Tel Aviv. Gli storici successivamente sottolinearono l'esplodere della rivolta come un momento cruciale, che port\u00f2 la popolazione ebraica palestinese a rendersi sempre pi\u00f9 indipendente e in grado di auto-sostentarsi.\nDurante la rivolta, le autorit\u00e0 britanniche tentarono di confiscare ogni arma in possesso della popolazione araba. Ci\u00f2, e l'eliminazione della parte pi\u00f9 rilevante della leadership politica araba nel corso della rivolta, influenz\u00f2 non poco la decisione delle varie nazioni arabe d'intervenire militarmente in Palestina, nella guerra arabo-israeliana del 1948, causata dalla improvvisa dichiarazione d'indipendenza dello Stato d'Israele, avvenuta immediatamente dopo la fine del mandato britannico (14 maggio 1948), in attuazione della risoluzione 181 dell'Assemblea generale delle Nazioni Unite del 29 novembre 1947."}
{"id": "580501", "revid": "729019", "url": "https://it.wikipedia.org/wiki?curid=580501", "title": "Funicolare vesuviana", "text": "La Funicolare Vesuviana era, sul finire dell'1800, l'unico impianto di risalita al mondo operante su di un vulcano attivo.\nStoria.\nDall'inaugurazione alla gestione Cook.\nVerso il 1870 il finanziere Ernest Emmanuel Oblieght ebbe l'idea di costruire una funicolare sul Vesuvio. Nel 1878 ottenne la concessione di suoli e la locazione dei suoli per trenta anni. Il progetto, redatto dall'ingegnere Olivieri, prevedeva due direzioni lungo le quali scorrevano altrettante carrozze del peso ciascuna di 5000\u00a0kg tirate da cavi d'acciaio grazie a delle macchine a vapore da 45\u00a0hp.\nIl costo dell'opera, che fu completata nel 1880, ammont\u00f2 a 435.000 lire.\nIl 25 maggio prima dell'inaugurazione ufficiale si era riunita in Napoli la Commissione per il collaudo ed il 6 giugno, verso le 5 pomeridiane, fu inaugurata la funicolare del Vesuvio.\nAl brindisi parteciparono il senatore Piedimonte, presidente della societ\u00e0 esercente la linea, il sindaco di Resina ed il sindaco di Napoli.\nIl 10 giugno la funicolare, diretta da Enrico Treiber, fu aperta al pubblico iniziando cos\u00ec il servizio regolare.\nNel 1886 Oblieght cedette la funicolare, in difficolt\u00e0 finanziarie, alla francese Soci\u00e9t\u00e9 Anonyme du Chemin de fer funiculaire du Vesuve, la quale la cedette a sua volta due anni dopo alla britannica Thomas Cook &amp; Son.\nCon l'avvento della nuova compagnia si procedette al rinnovo dei rotabili, ma anche la nuova gestione continu\u00f2 ad avere scarso successo, a causa della difficile accessibilit\u00e0 alla funicolare da Napoli e delle pressanti richieste estorsive delle guide locali, che incendiarono una stazione, tagliarono i cavi e spinsero gi\u00f9 per il burrone una carrozza.\nJohn Mason Cook, che nel frattempo era succeduto al padre Thomas morto nel 1892, giunse ad un accordo con le guide sulle somme da corrispondere per ogni passeggero trasportato.\nLa prima met\u00e0 del XX secolo.\nLa nuova ferrovia leggera, in parte a cremagliera, costruita nel 1903 sul tratto Pugliano (Resina)- San Vito -Osservatorio-Vesuvio (Stazione Inferiore) contribu\u00ec a raddoppiare il numero dei turisti trasportati al cratere, anche grazie alla vicinanza della stazione di Pugliano con la stazione di Resina della ferrovia Napoli-Pompei-Poggiomarino.\nQuesto spinse la compagnia a demolire i vecchi impianti ed a costruire una nuova funicolare pi\u00f9 funzionale, con motori elettrici al posto degli antiquati e dispendiosi motori a vapore, binario unico con raddoppio a met\u00e0 percorso (anzich\u00e9 a monorotaia); inoltre entrarono in servizio nuove carrozze pi\u00f9 capienti. La linea cos\u00ec ricostruita entr\u00f2 in funzione nel settembre 1904.\nMa il fiorire della tecnologia agli inizi di secolo fu offuscato da una tremenda eruzione, quella del 1906.\nIl 7 e l'8 aprile furono distrutte la stazione inferiore e superiore, le attrezzature, i macchinari, le due vetture della funicolare; il tutto fu sepolto sotto una coltre di cenere alta 20-30m.\nIn poco tempo i danni alla ferrovia elettrica furono riparati, mentre solo nel 1909 su progetto dell'ingegnere Enrico Treiber, i lavori per una nuova funicolare ebbero fine. Una frana occorsa il 12 marzo 1911 presso la stazione superiore provoc\u00f2 una nuova interruzione della funicolare, che riapr\u00ec il 3 febbraio 1912 previo arretramento della stazione di monte di circa 80 metri.\nNel 1927 la \"Cook\" cedette la concessione alla Ferrovia e funicolare vesuviana Societ\u00e0 Anonima Italiana, societ\u00e0 controllata dalla Cook stessa. L'impianto rimase in funzione fino al 1944, allorch\u00e9 il Vesuvio si risvegli\u00f2. La funicolare, gi\u00e0 sotto il controllo degli alleati dal 1943 sub\u00ec danni irreparabili, e non fu pi\u00f9 ricostruita.\nDal dopoguerra alla chiusura definitiva.\nFinita la guerra la \"Thomas Cook Group\" vendette gli impianti superstiti alla societ\u00e0 anonima Strade Ferrate Secondarie Meridionali (SFSM) che nel 1947 la rimise in funzione. La SFSM (poi Circumvesuviana e in seguito Ente Autonomo Volturno) per meglio gestire l'impianto fond\u00f2 la Societ\u00e0 Ferrovia e Funicolare Vesuviana; nel 1953 la funicolare fu sostituita da una seggiovia.\nTra il 1947 ed il 1961 l'impianto funzion\u00f2 regolarmente trasportando sulla cima del Vesuvio anche mille persone al giorno. Il 31 maggio 1961 la Societ\u00e0 Ferrovia e Funicolare Vesuviana mut\u00f2 la propria ragione sociale in Seggiovia ed Autolinee del Vesuvio S.p.A. sempre controllata dalla allora societ\u00e0 Circumvesuviana.\nCol passar del tempo la seggiovia divenne poco adatta al trasporto dei turisti, perch\u00e9 spesso inagibile a causa del vento, che faceva dondolare pericolosamente i sediolini, e perch\u00e9 incapace di trasportare contemporaneamente le sempre pi\u00f9 numerose comitive che trovavano pi\u00f9 agevole proseguire lungo la strada asfaltata aperta dal 1955 fino al parcheggio posto a quota 1.000.\nNel 1984, per i motivi precedentemente citati, anche la seggiovia fu fermata per sempre. \nMito e canzone.\nLa funicolare ispir\u00f2 alcuni artisti dell'epoca per scrivere \"Funicul\u00ec funicul\u00e0\" che rese famosa nel mondo la canzone napoletana. Luigi Denza, direttore del Conservatorio musicale di Londra, nell'estate del 1880 fu a Castellammare di Stabia per trascorrervi le ferie. Nel medesimo albergo incontr\u00f2 Peppino Turco, giornalista partenopeo, anche lui giunto per motivi di salute. Il brano, pubblicato quello stesso anno dalla Ricordi, riscosse un enorme successo, tanto da indurre Richard Strauss ad includerla fra i temi della sua sinfonia \"Dall'Italia\".\nProspettive sulla funicolare.\nNel 1989 la Regione Campania commission\u00f2 a Nicola Pagliara il progetto di recupero della funicolare beneficiando dei fondi erogati in occasione dei Mondiali di calcio. Una volta consegnato il progetto e ottenuti i permessi, furono avviati i bandi per acquistare le vetture. Nel frattempo, per\u00f2, un gruppo di ambientalisti apr\u00ec una vertenza per chiedere la sospensione dei lavori. A distanza di anni, non \u00e8 stato ancora possibile trovare un accordo. I favorevoli ritengono che la funicolare darebbe grande slancio al turismo e permetterebbe di ridurre le emissioni dei mezzi di trasporto a benzina in uso attualmente."}
{"id": "580506", "revid": "287204", "url": "https://it.wikipedia.org/wiki?curid=580506", "title": "Adenosina monofosfato", "text": "Ladenosina monofosfato, noto anche come \"acido 5'-adenilico\" e comunemente abbreviato come AMP, \u00e8 un nucleotide purinico coinvolto in molte reazioni biochimiche, inoltre \u00e8 presente nell'RNA. Non \u00e8 invece presente nel DNA in quanto in quest'ultimo i nucleotidi presentano il deossiribosio (diverso dal ribosio a causa della mancanza di un atomo di ossigeno in posizione 2') come zucchero. Chimicamente \u00e8 composto da un estere dell'acido fosforico (gruppo fosfato) legato da un legame fosfo-estereo al nucleoside adenosina, che a sua volta \u00e8 composto da un ribosio e dalla base azotata adenina.\nProduzione e degradazione.\nL'AMP pu\u00f2 essere prodotto nel corso della sintesi di ATP ad opera dell'enzima adenilato chinasi dalla combinazione di due molecole di ADP, secondo la seguente reazione:\nL'AMP pu\u00f2 anche essere prodotto dalla idrolisi di un legame ad alta energia di una molecola di ADP:\nSimilarmente, l'AMP viene prodotto dall'idrolisi di una molecola di ATP, ad ottenere AMP e pirofosfato:\nL'AMP, cos\u00ec come gli altri nucleosidi monofosfato, pu\u00f2 formarsi qualora una molecola di RNA si spezzi.\nL'AMP pu\u00f2 essere rigenerato ad ATP secondo la seguente coppia di reazioni:\nL'AMP pu\u00f2 anche essere convertito ad IMP attraverso l'enzima mioadenilato deaminasi, liberando un gruppo ammonio.\nLa via degradativa dell'AMP consiste nella sua conversione in acido urico, che viene successivamente escreto dall'organismo.\ncAMP.\nL'AMP pu\u00f2 inoltre esistere in una struttura ciclica nota come AMP ciclico (o cAMP). All'interno di alcune cellule, infatti, l'enzima adenilato ciclasi pu\u00f2 generare cAMP, che gioca un ruolo importante nel metabolismo cellulare, a partire da ATP. Questa reazione \u00e8 regolata tipicamente da ormoni come adrenalina e glucagone.\nApplicazioni commerciali.\nNel settembre 2004, l'AMP \u00e8 stato approvato dalla Food and Drug Administration statunitense come additivo \"Bitter Blocker\" (letteralmente, \"bloccante dell'amaro\") per alimenti. La caratteristica che rende l'AMP in grado di ridurre l'amaro negli alimenti \u00e8 di grande interesse, dal momento che consentirebbe di sentirli \"dolci\" al palato pur non aggiungendo alcun tipo di dolcificante vero e proprio. Ci\u00f2 potrebbe dunque consentire all'industria alimentare di rispondere alle pressioni dell'opinione pubblica per ridurre le calorie presenti negli alimenti stessi."}
{"id": "580510", "revid": "1318658", "url": "https://it.wikipedia.org/wiki?curid=580510", "title": "Arrondissement di Saint-Pierre (Riunione)", "text": "L\"arrondissement\" di Saint-Pierre \u00e8 un \"arrondissement\" dipartimentale della Francia situato nel dipartimento d'oltremare della Riunione.\nComposizione.\nL\"arrondissement\" comprende 10 comuni in 18 cantoni:"}
{"id": "580512", "revid": "2730", "url": "https://it.wikipedia.org/wiki?curid=580512", "title": "Amp", "text": ""}
{"id": "580517", "revid": "1718925", "url": "https://it.wikipedia.org/wiki?curid=580517", "title": "Storia della Liguria", "text": "La Storia della Liguria riguarda le vicende storiche relative alla Liguria, regione dell'Italia.\nI Liguri nelle testimonianze degli autori antichi.\nI Liguri sono nominati per la prima volta in un frammento di Esiodo riportato da Strabone ne \"La Geografia VII 3,7\", come i pi\u00f9 antichi abitanti dell'Occidente: \u201c\"Etiopi, Liguri e Sciti allevatori di cavalli\"\u201d. Altri autori (Diodoro Siculo, Virgilio, Livio, Cicerone) riportano come i Liguri ancora nel II secolo a.C. vivessero in condizioni primitive e ci consegnano l'immagine di un popolo semiselvaggio, ferino, i cui guerrieri incutono timore solo con il loro aspetto. Nel contempo vengono per\u00f2 sottolineate le qualit\u00e0 di solidariet\u00e0 e onest\u00e0 di una popolazione agricola e pastorale non ancora divisa in classi e in cui le donne affrontano le stesse fatiche degli uomini in una terra definita sassosa, sterile, aspra, o coperta di alberi da abbattere. Non tutti gli autori antichi esprimono giudizi positivi, ad esempio Marco Porcio Catone definisce i Liguri ignoranti e bugiardi, un popolo che ha perso memoria delle proprie origini. Tutti questi elementi ci fanno capire come i Liguri, popolo antichissimo la cui diffusione in tempi remoti interess\u00f2 gran parte del Mediterraneo Occidentale, furono assoggettati non senza difficolt\u00e0 dai Romani, nei confronti dei quali la mancanza di una cultura, di tradizioni radicate, di una identit\u00e0, di un'unit\u00e0 politica e di una classe nobiliare con potere decisionale, furono motivo di debolezza non sufficientemente bilanciata dal vigoroso temperamento che li caratterizzava.\nPreistoria e primi insediamenti umani.\nLe testimonianze della presenza dell'uomo in Liguria sono da ricercarsi fin dalla preistoria. Presso il porto di Nizza, a Terra Amata, sono state ritrovate le tracce delle pi\u00f9 antiche capanne costruite da cacciatori nomadi, circa 300.000 anni fa. La stratigrafia ha mostrato diversi periodi insediativi, con resti di capanne ovali a focolare centrale, ciottoli scheggiati, raschiatoi e animali catturati quali cinghiali, tartarughe, rinoceronti di Merk, elefanti meridionali, uri, uccelli vari. Vicino a Loano sono state trovate tracce dell'Uomo di Neandertal. Nelle grotte di Toirano sono visibili segni di frequentazioni riconducibili alla fine del Paleolitico Superiore. Nella grotta dei Balzi Rossi di Ventimiglia sono apparsi resti che ricordano l'Uomo di Cro-Magnon. Alle Arene Candide si trovano testimonianze del Neolitico e strati epigravettiani databili tra i 20.000 e i 18.700 anni fa, mentre nelle grotte lungo il torrente Pennavaira, nella valle omonima in territorio ingauno, sono stati ritrovati reperti umani risalenti fino al 7.000 a.C.\nA partire dal II millennio a.C. (neolitico) si hanno notizie della presenza dei liguri su un territorio molto vasto, corrispondente alla maggior parte dell'Italia settentrionale.\nComunemente si pensa che gli antichi Liguri si sistemarono sul litorale mediterraneo dal Rodano all'Arno (cos\u00ec ci tramanda Polibio), spingendo la propria presenza fino alla costa mediterranea spagnola ad occidente ed al Tevere verso sud-est, colonizzando le principali isole come la Corsica, la Sardegna (vedi Corsi (popolo antico)) e la Sicilia. Poteva essere una popolazione di circa 200.000 persone, suddivise in varie trib\u00f9. Di loro ci restano numerosi reperti ceramici.\nEpoca romana.\nCon la prima guerra punica (III sec a.c.) i Liguri si divisero tra alleati di Cartagine e alleati di Roma. , corrispondente alla \"IX Regio\" dell'Impero romano, la quale si estendeva dalle Alpi Marittime e Cozie, al Po, al Trebbia e al Magra. La descrizione della \"IX regio Italiae\" risale a Plinio (III, 5, 49): \"patet ora Liguriae inter amnes Varum et Macram XXXI Milia passuum. Haec regio ex descriptione Augusti nona est.\" Questa regione era pi\u00f9 ridotta rispetto all'originale area occupata dai Liguri in epoca preistorica. Nel Trecento Dante, prendendo in considerazione soprattutto l'aspetto linguistico-dialettale, parler\u00e0 della Liguria come di una regione compresa tra il Trofeo di Augusto, Lerici e lo spartiacque alpino-appenninico. Nonostante ci\u00f2 la consapevolezza di una unicit\u00e0 etnica antica pi\u00f9 ampia sopravvive ancora a lungo. Il concetto di una regione estesa tra il Varo e l'Arno \u00e8 ancora ripreso da Jacopo Bracelli, cancelliere della Repubblica di Genova dal 1419, nella sua \"Descrizione della Riviera\".\nNel 180 a.C. i Romani, per poter \"disporre\" della Liguria nella loro conquista della Gallia, dovettero deportare 47.000 Liguri Apuani, irriducibili ribelli, confinandoli nell'area Sannitica compresa tra Avellino e Benevento.\nAlto medioevo.\nDopo la caduta dell'Impero romano d'Occidente, la regione venne inclusa nei regni romano-germanici d'Italia. Dopo la guerra gotica, l'intera penisola italiana venne riconquistata dall'Impero romano d'Oriente e nell'area che va dal mare all'Appennino venne istituita la provincia di \"Liguria\", parte della Prefettura del pretorio d'Italia. Dopo la nascita del Regno longobardo, la regione perse i contatti con l'oltregiogo, restringendosi alla sua fascia costiera, quindi \"obbligata\" a rivolgersi verso il mare.\nNel 641 la provincia di Liguria fu conquistata dal re longobardo Rotari, autore dell'omonimo editto del 643, che istitu\u00ec il Ducato di Liguria, con Genova. Successivamente, vi sorsero fondazioni monastiche provenienti dall'abbazia di Bobbio e si ripresero i commerci creando le basi per la crescita dell'agricoltura, con la diffusione di vigneti, castagneti, oliveti, mulini e dei terrazzamenti. Si diede vita poi a nuove vie commerciali con la Pianura padana attraverso le future e varie vie di comunicazione: olio, sale, spezie, carne, ecc. Il porto di Genova divenne un porto economico , dove potevano attraccare tutte le navi.\nCon i Franchi nel IX secolo la Liguria venne divisa in tre marche: la marca aleramica, la marca arduinica e la marca obertenga, che fecero poi parte della \"Marca marittima\", \nL'ascesa di Genova.\nIl contatto, pi\u00f9 spesso lo scontro, con questo problema fu per la Liguria e per Genova, le cui storie da ora in poi sono identificate, un evento ricchissimo di conseguenze. Certo, prima di tutto signific\u00f2 sangue e lacrime per le popolazioni, vittime di ripetute e terribili scorrerie ed abbandonate in prima linea.\n&lt;br&gt;Con il confronto con gli arabi arriv\u00f2, e fu magistralmente acquisito dai genovesi, una nuova e straordinaria dimensione culturale, fatta di conoscenza, tecniche ed esperienze di navigazione e di commerci, contatti mercantili con il resto di un Mediterraneo che diventava improvvisamente piccolo, che proiett\u00f2 in meno di un secolo la citt\u00e0 dalla pigra e lontana periferia di un impero in crisi al centro delle vicende di una cristianit\u00e0 in espansione. Furono infatti le crociate che riconobbero di fatto a Genova il ruolo di protagonista marittima che l'accompagner\u00e0 nei secoli successivi.\nLa Repubblica di San Giorgio.\nQuesto evento porta i genovesi nel centro del mondo, dove sono decisivi nella conquista di Gerusalemme (Pr\u00e6potens Genuensium pr\u00e6sidium), dove acquisiscono colonie e mercati, dove incassano ricchezze straordinarie. Dopo le vittorie della Meloria su Pisa e, successivamente, della Curzola su Venezia, il Mar Nero \u00e8 un lago genovese, la Croce di San Giorgio domina sul Mar Mediterraneo, ed il Banco di San Giorgio arriver\u00e0 a gestire un patrimonio superiore a quello delle pi\u00f9 importanti dinastie europee, che al Banco ricorreranno per avere credito ed appoggi.\nSaldamente attestata sui valichi montani alle sue spalle e lungo le due Riviere ai suoi lati, tra Monaco e Portovenere, Genova d\u00e0 al suo dominio di terra la forma della Regione che conosciamo oggi. Le sue colonie, i suoi contatti cosmopoliti, le sue rotte mercantili le danno quelle ricchezze e quelle competenze che rimarranno nella sua storia fino ad oggi.\nLe vicende storiche internazionali e la ricerca di nuovi sbocchi commerciali portano i genovesi fuori dai limiti casalinghi del Mediterraneo. Sono in Cina alla corte mongola, sono alle Canarie ed a Capo Verde, costeggiano l'Africa verso Sud: soprattutto sono in Spagna, da dove il pi\u00f9 famoso di loro partir\u00e0 per cercare una nuova rotta per le Indie e torner\u00e0 con la rotta per un Mondo Nuovo.\nIl secolo dei genovesi (\"El siglo de los genoveses\").\nI rapporti fra Genova e la Penisola Iberica hanno una tradizione consolidata, che inizia con la liberazione di Tortosa dai Mori da parte dei genovesi, passa attraverso i rapporti con il Portogallo di , in particolare con la famiglia genovese Pessagno, ed arriva a quello che viene definito \"el siglo de los genoveses\"; compreso il feroce conflitto che vide prevalere gli Aragonesi nel dominio del Mediterraneo Occidentale ed in Sardegna. Non \u00e8 quindi un caso che Cristoforo Colombo fosse in Spagna\nE non \u00e8 un caso che i genovesi, pi\u00f9 di un terzo dei quali aveva residenza in Spagna, da queste loro basi, da Siviglia in particolare, gestissero i ricchissimi traffici provenienti dai nuovi territori che gli spagnoli andavano conquistando. Perduto il Mar Nero e le loro colonie nel Levante a causa dei Turchi, i genovesi capirono che era necessario spostare di 180\u00b0 il loro asse commerciale, girare lo sguardo dall'oriente all'occidente come aveva fatto Colombo, sostituendo le ricchezze delle spezie con quelle dell'argento che, si diceva infatti, nascesse in America, splendesse a Siviglia ma venisse seppellito a Genova.\nIl simbolo di questo processo ha il nome di Andrea Doria, sorta di padre della patria genovese, uomo di fiducia di Carlo V, che giocando su questo ingente flusso economico, seppe dare alla Repubblica risorse economiche e strutture politiche che durarono fino a Napoleone Bonaparte.\nIl declino fino a Napoleone.\nLa Liguria, inadeguata a giocare una propria politica estera, vive inserita nell'orbita spagnola, gestendone di fatto le finanze per un lungo periodo: sostanzialmente finch\u00e9 c'e qualcosa da amministrare. Ma le ricchezze spagnole, come la sua potenza, vanno in esaurimento, e per l'impero iberico, sotto attacco l'inglese ed olandese, Genova diventa sempre pi\u00f9 marginale.\nLa tutela si allenta, la Repubblica Oligarchica si ritrova isolata, asfittica ed esclusa dai traffici importanti; tenter\u00e0 una spedizione in Indonesia alla ricerca del proprio futuro, ma l'iniziativa verr\u00e0 annientata dagli olandesi. Nel Mediterraneo la presenza dei Barbareschi e l'incapacit\u00e0 di contrapporvisi efficacemente, la bassa redditivit\u00e0 dei traffici rispetto a quelli oceanici, la povert\u00e0 dei mercati partecipano ad un quadro dove la presenza genovese \u00e8 l'ombra del protagonismo di un tempo. In pi\u00f9, la Liguria deve fare i conti con gli appetiti dei francesi, ai quali \u00e8 costretta a cedere la Corsica, e dei piemontesi, per i quali la Regione diventa sempre di pi\u00f9 un irrinunciabile sbocco al mare.\nLa Repubblica di San Giorgio, incapace di rinnovarsi, trascorre malinconicamente gli ultimi tempi della propria storia a difendere la propria indipendenza dai Savoia, combattendo per brandelli della propria terra dai nomi altisonanti di marchesati e principati ma poveri e piccoli come fazzoletti. Poco significano gli scatti d'orgoglio che si consumano in episodi come quello di Balilla. Finch\u00e9 Napoleone ne formalizza la cancellazione, trasformandola prima in Repubblica Ligure, di fatto satellite francese, per poi annetterla tout court.\nIronia della storia, a cancellare l'ultima delle Repubbliche Marinare italiane fu un suo figlio mancato; infatti la Corsica fu presa ai genovesi dai francesi un anno prima che il Napoleone vi nascesse francese anzich\u00e9 genovese.\nCon i Savoia verso l'unit\u00e0 d'Italia.\nQuella che usc\u00ec dalle grandi bufere napoleoniche era un'Europa diversa, con nuovi protagonisti e senza spazi per stati piccoli, deboli e non finalizzati agli interessi dei Grandi. Nonostante gli impegni presi ed i disperati tentativi operati a Vienna dai pochi genovesi ammessi, la Repubblica inerme viene regalata ai Savoia, che la trasformano in Ducato aggregandolo al Regno di Sardegna. Notiamo che la Liguria, a differenza di tutte le altre regioni italiane, non hai mai approvato l'annessione allo Stato sabaudo prima e al Regno d'Italia poi con plebisciti o altre forme di democrazia.\nChi volesse visitare i forti costruiti dai Savoia a \"difesa\" di Genova, potr\u00e0 notare le cannoniere rivolte non verso l'esterno delle mura ma verso l'interno, verso la citt\u00e0. Comunque, dopo un primo periodo di profonde incomprensioni fra gli ex nemici, culminato con gravi scontri urbani e la calata dei bersaglieri a Genova, le complementarit\u00e0 territoriali, sociali ed economiche danno i loro frutti, e le reciproche convenienze emergono evidenti a fondere liguri e piemontesi nella nascente prospettiva risorgimentale ed in seguito nella visione unitaria. Notevole ed articolato il contributo della Liguria alla causa unitaria: solo i nomi pi\u00f9 noti sono Giuseppe Mazzini, Goffredo Mameli, Giuseppe Garibaldi, Nino Bixio. In seguito il Partito Socialista Italiano nascer\u00e0 proprio a Genova.\nNotevoli sono i vantaggi che la Liguria acquisisce nel processo, e solo il sogno della singola Genova citt\u00e0-stato sotto l'egida inglese, vagheggiato nella Superba a Vienna, li pu\u00f2 mettere in discussione rispetto al pigro e decadente periodo di indipendenza repubblicana precedente. La realt\u00e0 regala alla citt\u00e0 il ruolo di \"Manchester Italiana\", la sua Borsa \u00e8 una delle pi\u00f9 importanti d'Europa ed il suo porto rinasce, specialmente dopo l'apertura del Canale di Suez.\nIn Italia e la Grande Guerra.\nIl passaggio da Regno di Sardegna a Regno d'Italia si rivela un percorso molto difficile e complesso, al quale molte strutture neo-nazionali si rivelano inadeguate. Nelle mille problematiche amministrative ed istituzionali qualcuno trova il tempo per sottrarre gli ultimi lembi di terreno alla Liguria per assegnarli al Piemonte, come se si fosse ancora nel settecento. Comunque la regione, Genova, in particolare, gode di una consistente presenza di imprenditori e di capitali esteri, inglesi prima (che qui fonderanno nel 1893 il , prima squadra di calcio italiana) e tedeschi poi, che, combinata con le notevoli risorse proprie che la citt\u00e0 si era costruita nel tempo, in qualche misura le danno una marcia in pi\u00f9 rispetto ad altre zone del Paese.\nQuesto non la salva dal pagare un alto tributo ai problemi del paese con l'emigrazione, rivolta principalmente verso l'Argentina. La prima guerra mondiale porta alla Liguria, a Genova e La Spezia dove hanno sede le grandi industrie belliche pesanti, una opportunit\u00e0 economica molto consistente.\nIl dopoguerra e la profonda crisi che porta alla gestazione del fascismo non risparmia il capoluogo, che vede il suo patrimonio industriale cooptato dall'IRI, che sbarca pesantemente in citt\u00e0 con il pi\u00f9 grande progetto siderurgico nazionale, realizzato poi dopo la guerra. La struttura territoriale ed amministrativa della citt\u00e0 \u00e8 ormai inadeguata al peso della sua dimensione economica, e Genova si allarga inglobando nei propri confini amministrativi alcuni paesi limitrofi: il litorale urbano \u00e8 ora lungo 35\u00a0km e la citt\u00e0 cresce all'ombra delle Partecipazioni Statali.\nLa seconda guerra mondiale ed il dopoguerra.\nDall'illusione tutta italiana di una guerra breve e \"conveniente\" Genova si risveglia bruscamente una mattinata di febbraio: la flotta inglese colpisce indisturbata per ore, ed i micidiali pezzi da marina squarciano il suo centro antico con ferite irrimediabili. Pesanti e ripetuti sono i bombardamenti aerei che tutta la citt\u00e0 e la regione subiscono durante il conflitto, pagando un prezzo tra i pi\u00f9 alti in Italia di sangue e rovine. Nelle montagne dell'Appennino alle sue spalle si organizzano i Resistenti, che insieme ai piemontesi da una parte ed agli emiliani dall'altra, combattono per un'Italia diversa. Il 25 aprile la storia si ripete e la memoria di Balilla guida Genova all'insurrezione.\nLa citt\u00e0 ottiene, unica fra le citt\u00e0 italiane, la resa degli occupanti alle forze della Resistenza, liberandosi da sola. Terminata la guerra, la regione ripara rapidamente i danni e si inserisce a pieno regime nella ripresa economica che vedr\u00e0 nascere il \"Miracolo Italiano\" degli anni sessanta. La regione diventa la capitale nazionale delle Partecipazioni Statali. Genova uno dei poli del \"Triangolo industriale\" e meta di una consistente immigrazione dall'Italia meridionale. Genova rimane anche uno dei poli della Resistenza e quando i neofascisti tenteranno di radunarsi provocatoriamente in citt\u00e0 per il loro congresso, ancora una volta Genova insorger\u00e0 liberandosi. Durante gli \"anni di piombo\" la citt\u00e0 \u00e8 vittima di numerosi episodi di terrorismo, che vede Genova come una sorta di laboratorio e vi mantiene una forte attivit\u00e0."}
{"id": "580519", "revid": "125777417", "url": "https://it.wikipedia.org/wiki?curid=580519", "title": "Pedaggio urbano", "text": "Il pedaggio urbano (in inglese \"congestion pricing\") \u00e8 un sistema di pedaggio con biglietto di ingresso da far pagare agli automobilisti non residenti in una certa citt\u00e0 per poter usufruire della sua rete stradale o per poter accedere a zone a traffico limitato (ZTL). \u00c8 uno dei principali provvedimenti della mobilit\u00e0 sostenibile.\nObiettivi.\nCon tale pagamento si intende da un lato scoraggiare l'eccessivo uso dell'auto privata (causa principale dei fenomeni di congestione stradale) e dall'altro raccogliere fondi da utilizzare per interventi di miglioramento della circolazione nella citt\u00e0 in questione.\nTipologia.\nEsistono due diversi tipi di pedaggio urbano:\nOvviamente ognuna delle due forme incide sia su congestione che su inquinamento. Il tipo di pedaggio viene adottato in ogni citt\u00e0 in considerazione dei suoi problemi pi\u00f9 gravi. \nCritica.\nSi contesta l\u2019uso del road pricing come \u201cLicenza di inquinare\u201d, per cui l\u2019automobilista una volta pagato il tributo inquina come non l\u2019avesse pagato. Gli economisti risolvono la questione rispondendo che l\u2019applicazione di un prezzo sufficientemente alto porta l\u2019utente medio a considerare la possibilit\u00e0 di non transitare su quella strada, e questo porta a una velocizzazione del traffico e dunque dei tempi di emissione di determinate quantit\u00e0 di CO2.\nEsempi.\nSingapore.\nSingapore dal 1974 presenta un modello riconosciuto come tra i pi\u00f9 efficienti: consiste in una tariffa che varia in base all\u2019ora e ai livelli di congestione al momento del passaggio, quindi \u00e8 modulata istantaneamente in base alla situazione concreta nelle strade. Nel 1998 inoltre si \u00e8 affiancato l\u2019ERP, un sistema automatizzato che permette al conducente di non fermarsi ma di passare oltre il punto di controllo attraverso una Smart card prepagata che gli permette accesso diretto, in un modo da scongiurare il rischio di code. Queste misure si sono rilevate efficaci, poich\u00e9 il traffico \u00e8 diminuito del 50%, il trasporto pubblico \u00e8 aumentato del 50% e la velocit\u00e0 media di percorrenza \u00e8 passata da 18 km/h a 35 km/h.\nLondra.\nLa Congestion Charging \u00e8 un tributo che deve essere pagato per poter accedere all\u2019area centrale di Londra. Nasce dall\u2019iniziativa del sindaco di Londra Ken Livingtstone, che riusc\u00ec a farla approvare nel Transport Act del 2000. Venne introdotta nel febbraio 2003, al fine di risolvere il grave problema di traffico di Londra, dove la velocit\u00e0 media di percorrenza era di 12 km/h, e incoraggiare l\u2019uso di mezzi di trasporto alternativi quali le biciclette e i mezzi di trasporto pubblico.\nAll\u2019inizio copriva 22 km2 di area, delimitata a Est dalla London Inner Ring Road, ma nel 2017 si \u00e8 espanso sino a coprire l\u2019area Ovest di Londra.\nFino al 2020, il tributo era di 11.50 sterline che si applicava dal luned\u00ec al venerd\u00ec dalle 7 alle 18 nelle zone indicate ma dal 22 gennaio 2020 a causa della pandemia di COVID-19 si \u00e8 deciso temporaneamente di aumentarlo a 15 sterline e di applicarlo dalle 7 alle 22 per tutti i giorni della la settimana. \nSono individuate categorie di conducenti esenti dal pagamento del tributi tra cui i disabili residenti nelle zone comprese e i conducenti di veicoli ad alimentazione alternativa, cio\u00e8 auto elettriche e a idrogeno.\nLondra utilizza un sistema di riconoscimento automatico della targa (sistemi ANPR) che permette di individuare i trasgressori che non hanno pagato e a cui verr\u00e0 comminata una sanzione pecuniaria; questo \u00e8 reso possibile dal fatto che i conducenti che intendano attraversare una determinata strada soggetta a tributo devono registrare il veicolo nel database entro la mezzanotte del giorno prima dell\u2019accesso. Al momento non vi sono in atto misure a tutela della privacy dei conducenti.\nGli effetti misurati sono di una riduzione del traffico pari al 26% rispetto al 2002, un aumento del 37% dell\u2019affluenza nei trasporti pubblici nelle aree coperte e un aumento della velocit\u00e0 di percorrenza, da 13.6 km/h a 16.2 km/h.\nUn altro tributo \u00e8 l\u2019ULEZ (Ultra Low Emission Zone), che opera 24 ore al giorno tutti i giorni, eccetto Natale. Si applica una tariffa di 12.50 sterline per le automobili (Diesel sotto l\u2019euro 6), piccoli van, moto e altri veicoli leggeri, mentre si applica una tariffa di 100 sterline per i veicoli pesanti. A partire dal 21 ottobre 2021 sono esenti dal pagamento i veicoli elettrici a batteria e a idrogeno.\nUn altro tributo \u00e8 il DVS (Direct Vision Standard che opera tutti i giorni e per 24 ore al giorno per i camion che superano il peso di 12 tonnellate.\nMilano.\nIn linea con lo schema europeo, a Milano nel Gennaio 2008 \u00e8 stato introdotto il sistema di Ecopass, al fine di migliorare la qualit\u00e0 dell\u2019aria nell\u2019ambiente urbano. L\u2019Ecopass richiede il pagamento di un tributo ai veicoli che accedono in una determinata area tra le 7.30 e le 19.30. L\u2019area delineata copriva 8 km2.\nL\u2019importo da pagare varia a seconda delle emissioni del veicolo, da 2 euro fino ad arrivare a un massimo di 10 euro. Sono previsti sconti per i residenti e i conducenti che devono attraversare l\u2019area numerose volte durante l\u2019anno, mentre sono esenti dal pagamento moto e scooter, trasporti pubblici, ambulanze. Su modello inglese, \u00e8 stato adottata la tecnologia ANPR per il controllo e la sanzione dei trasgressori.\nLa misura \u00e8 stata valida fino al 30 Settembre 2011: nel 2012 infatti il sistema \u00e8 stato sostituito dall\u2019Area C. L\u2019Area C coincide con la zona ZTL (Zona a traffico limitato), situata nel centro storico di Milano, e non \u00e8 attiva nei giorni festivi ed il sabato, mentre opera dal luned\u00ec al venerd\u00ec dalle 7.30 alle 19.30. L\u2019importo standard per il tagliando giornaliero \u00e8 di 5,00 euro, salvo per i veicoli che sono esenti dal pagamento, tra cui i veicoli con apposito contrassegno invalidi il cui titolare sia in auto, veicoli che permettono il trasporto di disabili, veicoli delle forze armate e ospedalieri; inoltre l\u2019accesso \u00e8 gratuito per i veicoli elettrici, ciclomotori e motoveicoli, oltre che per i veicoli ibridi di classe M1 con emissioni inferiori a 100 g/km.\nL\u2019accesso \u00e8 vietato per determinate categorie di veicoli in base alla loro capacit\u00e0 inquinante: il Comune ha disposto un piano dettagliato che arriva sino al 1 ottobre 2030, anno in cui sar\u00e0 vietato l\u2019accesso ai veicoli Euro 5 a benzina."}
{"id": "580522", "revid": "122151482", "url": "https://it.wikipedia.org/wiki?curid=580522", "title": "Ettore Maria Fizzarotti", "text": "Figlio del regista Armando Fizzarotti, \u00e8 stato attivo soprattutto nella seconda met\u00e0 degli anni sessanta, specializzandosi nella realizzazione dei cosiddetti musicarelli, quasi degli \"instant-movie\" legati a un successo discografico o comunque ad un interprete di musica leggera."}
{"id": "580524", "revid": "767487", "url": "https://it.wikipedia.org/wiki?curid=580524", "title": "Cantone di Domme", "text": "Il Cantone di Domme era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580526", "revid": "486946", "url": "https://it.wikipedia.org/wiki?curid=580526", "title": "Aeroporto internazionale di Tokyo", "text": ""}
{"id": "580527", "revid": "671029", "url": "https://it.wikipedia.org/wiki?curid=580527", "title": "Pietro Loredan", "text": "Figlio di Alvise ed Isabella Barozzi, fu eletto, soprattutto per via delle divisioni dei molti pretendenti, in et\u00e0 avanzatissima, ma non si mostr\u00f2 uomo sprovveduto, anche se certo non pot\u00e9 incidere sull'amministrazione pubblica.\nIl suo dogado trascorse tranquillo fatto salvo l'ultimo periodo quando giunse a Venezia un ultimatum turco che chiedeva la cessione di Cipro.\nLa difesa fu subito preparata e le armate predisposte, ma il Loredan due mesi dopo mor\u00ec.\nBiografia.\nCarriera.\nMercante pi\u00f9 che politico il Loredan aveva ricoperto cariche minori salvo un occasionale incarico di Vice-doge, essendosi trovato ad esser il senatore pi\u00f9 anziano alla morte d'un suo predecessore. Ormai da parecchi anni s'era ritirato a vita privata e con sua grandissima sorpresa venne eletto doge.\nDogado.\nIl nome del Loredan, fonte di tante sorprese, venne fatto da un Mocenigo (Alvise I Mocenigo, suo successore) che dopo settantotto scrutini, visto persa l'occasione, prefer\u00ec far eleggere un vecchio per potergli succedere in un secondo momento, trovando un accordo con gli avversari.\nIl neo doge assunse a malincuore l'incarico, ma lo resse abbastanza bene. Nel 1568 il papa diede qualche problema visto che chiese a Venezia di espellere i non cattolici dal suo territorio, cosa inaccettabile, e solo con lunghe trattative il rischio della scomunica cess\u00f2. Il resto del dogado trascorse tranquillo fino al 28 marzo 1570 quando, d'un tratto, Selim II, sultano dei turchi, invi\u00f2 un ultimatum in cui chiedeva a Venezia di cedergli subito Cipro. La Repubblica rifiut\u00f2 ed il doge fece un lungo e sentito discorso ai diplomatici turchi nel quale difese le ragioni della citt\u00e0, aggredita da un nemico molto pi\u00f9 forte.\nUltimi anni e morte.\nUn incendio all'Arsenale ed un lungo periodo di pace aveva minato la capacit\u00e0 militare veneziana ma, nonostante ci\u00f2, si riusc\u00ec a predisporre una flotta di notevoli dimensioni. Negli ultimi mesi della sua vita si diffuse la carestia; quando il doge mor\u00ec, il 3 maggio 1570, il popolo gli imput\u00f2 tutte le colpe degli ultimi mesi costringendo la famiglia a fargli un funerale in forma privata per evitare scontri e disordini."}
{"id": "580528", "revid": "486946", "url": "https://it.wikipedia.org/wiki?curid=580528", "title": "Aeroporto internazionale di Tokio", "text": ""}
{"id": "580529", "revid": "110157", "url": "https://it.wikipedia.org/wiki?curid=580529", "title": "Cantone di Le Bugue", "text": "Il Cantone di Le Bugue era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580531", "revid": "767487", "url": "https://it.wikipedia.org/wiki?curid=580531", "title": "Cantone di Montignac", "text": "Il Cantone di Montignac era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580538", "revid": "108590825", "url": "https://it.wikipedia.org/wiki?curid=580538", "title": "Cantone di Saint-Cyprien", "text": "Il Cantone di Saint-Cyprien \u00e8 stata una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580540", "revid": "2127271", "url": "https://it.wikipedia.org/wiki?curid=580540", "title": "Spartaco Landini", "text": "Era fratello di Fausto Landini, anch'egli ex calciatore.\nCarriera.\nGiocatore.\nClub.\nCresciuto nella Sangiovannese, ha iniziato ed ha trascorso gran parte della sua carriera da calciatore professionista all'Inter, dalla stagione 1962-1963 alla stagione 1970-1971. Agli inizi nella squadra milanese, all'epoca allenata da Helenio Herrera, era utilizzato come riserva, ma col passare del tempo si guadagn\u00f2 un posto in prima squadra, divenendo titolare nella stagione 1969-1970, in cui disput\u00f2 29 partite in Serie A e segn\u00f2 un gol. Fece parte della cosiddetta Grande Inter che vinse tre scudetti, due Coppe dei Campioni e due Coppe Intercontinentali.\nNegli anni settanta concluse la carriera nel Palermo, nel (dove per due anni ebbe accanto l'ex compagno dell'Inter e della Nazionale Tarcisio Burgnich e con cui vinse la Coppa Italia 1975-1976) e, infine, nella Sangiovannese.\nNazionale.\nFu convocato nella Nazionale di calcio dell'Italia per i Mondiali del 1966 in Inghilterra, dove disput\u00f2 una sola partita, quella persa contro la Nazionale di calcio nordcoreana.\nGioc\u00f2 4 partite in azzurro.\nDirigente.\nDopo esser stato direttore sportivo del e del , \u00e8 divenuto dirigente della Lucchese.\nIl 1\u00ba luglio 2013 diventa collaboratore del Direttore Sportivo Giancarlo Romairone allo Spezia, per poi passare nell'ottobre del 2014 al .\nMorte.\n\u00c8 morto nel 2017 a 73 anni a causa di una leucemia mieloide acuta."}
{"id": "580541", "revid": "767487", "url": "https://it.wikipedia.org/wiki?curid=580541", "title": "Cantone di Salignac-Eyvigues", "text": "Il Cantone di Salignac-Eyvigues era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580545", "revid": "767487", "url": "https://it.wikipedia.org/wiki?curid=580545", "title": "Cantone di Sarlat-la-Can\u00e9da", "text": "Il Cantone di Sarlat-la-Can\u00e9da \u00e8 una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 13 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "580546", "revid": "2233664", "url": "https://it.wikipedia.org/wiki?curid=580546", "title": "Holly Woodlawn", "text": "Biografia.\nNacque nello stato di Porto Rico con il nome Haroldo Santiago Franceschi Rodriguez Danhakl da madre portoricana e da un soldato statunitense di origini tedesche che abbandon\u00f2 la famiglia pochi mesi dopo la sua nascita. Durante la sua transizione, in omaggio all'eroina di \"Colazione da Tiffany\" adott\u00f2 il nome Holly e aggiunse, nel 1969, il cognome Woodlawn dal nome del cimitero di New York.\nCarriera.\nHolly incontr\u00f2 Andy Warhol alla Factory durante la proiezione di Flesh. Grazie a Warhol, conobbe Jackie Curtis, che la scrittur\u00f2 per la sua commedia \"Heaven Grand in Amber Orbit\" nell'autunno del 1969. In ottobre le fu assegnato un piccolo ruolo in \"Trash\", ma Holly impression\u00f2 a tal punto il regista Paul Morrissey che egli decise di darle un ruolo di maggior rilievo. Nel 1970 Holly ricevette dall'Academy of Motion Picture Arts and Sciences la notizia che George Cukor stava facendo una petizione affinch\u00e9 fosse candidata all'Oscar per la sua interpretazione in \"Trash\".\nNel 1971 Holly sostitu\u00ec Candy Darling al \"La Mama Theatre\" di New York in una produzione di \"Vain Victory\", commedia scritta e diretta da Jackie Curtis.\n\u00c8 stata arrestata e incarcerata per un breve periodo dopo essere stata colta a prelevare i soldi in banca di un'altra donna dopo averle rubato l'identit\u00e0. \nDal 1976 il lavoro cominci\u00f2 a scarseggiare e Holly si trasfer\u00ec a San Francisco. Ritorn\u00f2 a New York lo stesso anno ed ebbe un breve revival dopo aver partecipato al talk show \"Geraldo\", prima di essere nuovamente messa in prigione, nel 1977, per violazione della libert\u00e0 condizionata. Fu scarcerata su appello del politico Ethan Geto.\nLa Woodlawn ha continuato a fare camei in commedie e film, come ad esempio \"Billy's Hollywood Screen Kiss\", durante gli anni ottanta e Novanta.\nDopo la morte di Warhol, \u00e8 stata spesso richiesta come commentatrice della vita e delle influenze dell'artista.\nRiisiedeva a West Hollywood, in California.\nNegli ultimi anni la Woodlawn si \u00e8 esibita in show di cabaret, che comprendevono storie sulla sua vita e canzoni che lei sente vicine alla sua vicenda, facendo il tutto esaurito a Los Angeles e New York.\n\u00c8 morta a Los Angeles il 6 dicembre 2015."}
{"id": "580547", "revid": "1086846", "url": "https://it.wikipedia.org/wiki?curid=580547", "title": "Associazione Sportiva Roma 1953-1954", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1953-1954.\nStagione.\nDal 17 maggio 1953, la si trasferisce nel nuovo Stadio Olimpico. Nel corso dell'estate viene messo a segno il colpo del mercato: l'acquisto di Alcides Ghiggia, nazionale uruguagio che aveva affondato il Brasile di Pel\u00e9 nei Mondiali brasiliani del 50. Durante la stagione la squadra crolla per colpa di un centrocampo debole e privo di idee, cos\u00ec la presidenza, che aveva visto il ritorno di Renato Sacerdoti gi\u00e0 nella stagione precedente, decide di affiancare a Varglien il suo maestro Jesse Carver. Il tecnico giallorosso non gradisce la presenza del suo vecchio mentore con il quale aveva allenato la e decide cos\u00ec di dimettersi. La stagione si conclude come la stagione precedente: con un sesto posto.\nMaglie e sponsor.\nLa divisa primaria \u00e8 costituita da maglia rossa con colletto a polo giallo, pantaloncini neri, calze nere con bande orizzontali giallorosse; in trasferta viene usata una maglia bianca con banda giallorossa tra torace e addome, pantaloncini neri e calzettoni neri con banda giallorossa orizzontale. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno una divisa costituita da maglia grigia con colletto a polo giallorosso, pantaloncini neri e calze nere con banda orizzontale giallorossa.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 53/54\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "580550", "revid": "45927", "url": "https://it.wikipedia.org/wiki?curid=580550", "title": "Stadio Delle Alpi di Torino", "text": ""}
{"id": "580552", "revid": "287204", "url": "https://it.wikipedia.org/wiki?curid=580552", "title": "Cantone di Terrasson-Lavilledieu", "text": "Il Cantone di Terrasson-Lavilledieu \u00e8 una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 28 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "580554", "revid": "767487", "url": "https://it.wikipedia.org/wiki?curid=580554", "title": "Cantone di Villefranche-du-P\u00e9rigord", "text": "Il Cantone di Villefranche-du-P\u00e9rigord era una divisione amministrativa dell'Arrondissement di Sarlat-la-Can\u00e9da.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580555", "revid": "45927", "url": "https://it.wikipedia.org/wiki?curid=580555", "title": "Stadio Delle Alpi", "text": ""}
{"id": "580557", "revid": "767487", "url": "https://it.wikipedia.org/wiki?curid=580557", "title": "Cantone di Brant\u00f4me", "text": "Il Cantone di Brant\u00f4me \u00e8 una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 42 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 42, ridottisi ai seguenti 41 dal 1\u00ba gennaio 2016 per effetto della fusione dei comuni di Brant\u00f4me e Saint-Julien-de-Bourdeilles a formare il nuovo comune di Brant\u00f4me-en-P\u00e9rigord:"}
{"id": "580559", "revid": "767487", "url": "https://it.wikipedia.org/wiki?curid=580559", "title": "Cantone di Excideuil", "text": "Il Cantone di Excideuil era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580563", "revid": "767487", "url": "https://it.wikipedia.org/wiki?curid=580563", "title": "Cantone di Hautefort", "text": "Il Cantone di Hautefort era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580565", "revid": "30297", "url": "https://it.wikipedia.org/wiki?curid=580565", "title": "Polisportiva", "text": ""}
{"id": "580566", "revid": "767487", "url": "https://it.wikipedia.org/wiki?curid=580566", "title": "Cantone di Montagrier", "text": "Il Cantone di Montagrier era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580570", "revid": "767487", "url": "https://it.wikipedia.org/wiki?curid=580570", "title": "Cantone di Montpon-M\u00e9nest\u00e9rol", "text": "Il Cantone di Montpon-M\u00e9nest\u00e9rol \u00e8 una divisione amministrativa dell'Arrondissement di Bergerac e dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 19 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 19, ridottisi poi a 17 dal 1\u00ba gennaio 2016 a seguito delle fusioni dei comuni di Saint-Aulaye e Puymangou a formare il nuovo comune di Saint-Aulaye-Puymangou e dei comuni di Parcoul e Chenaud a formare il nuovo comune di Parcoul-Chenaud.:"}
{"id": "580572", "revid": "729019", "url": "https://it.wikipedia.org/wiki?curid=580572", "title": "Blohm &amp; Voss BV 222", "text": "Il Blohm &amp; Voss BV 222 \"Wiking\" (in tedesco vichingo) era un idrovolante esamotore da trasporto a lungo raggio a scafo centrale prodotto dall'azienda tedesca Blohm &amp; Voss GmbH e utilizzato dalla Luftwaffe durante la seconda guerra mondiale. Inizialmente progettato per collegare Berlino con New York in 20 ore con 16 passeggeri.\nIn servizio a partire dal 1940, i BV 222 erano capaci di trasportare 92 soldati; furono impiegati durante la campagna in Africa settentrionale e a supporto degli U-Boot nell'Oceano Atlantico. A causa delle perdite inflitte a questi aerei da parte dei caccia della RAF, furono dotati di cannoni e mitragliatrici. Alcuni prototipi furono destinati alla ricognizione marittima.\nStoria.\nIl prototipo vol\u00f2 il 7 settembre 1940. Seguirono altri otto prototipi muniti di armamento difensivo. Tutti prestarono servizio con la Lufttransportstaffel See 222 nel Mediterraneo in missioni di trasporto fra l'Italia e il Nordafrica. Due furono abbattuti dai caccia alleati. I prototipi dal V2 al V5 furono destinati alla ricognizione marittima con radar di ricerca Hohentwiel e radar d'allarme poppiero Neptun. Tutti erano muniti di motori stellari BMW Bramo Fafnir 323R e designati BV 222A. Una versione civile BV 222B con motori Junkers Jumo 208 fu abbandonata."}
{"id": "580573", "revid": "767487", "url": "https://it.wikipedia.org/wiki?curid=580573", "title": "Cantone di Saint-Germain-l'Herm", "text": "Il Cantone di Saint-Germain-l'Herm era una divisione amministrativa dell'Arrondissement di Ambert.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "580575", "revid": "767487", "url": "https://it.wikipedia.org/wiki?curid=580575", "title": "Cantone di Mussidan", "text": "Il Cantone di Mussidan era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580582", "revid": "984922", "url": "https://it.wikipedia.org/wiki?curid=580582", "title": "Cantone di Viverols", "text": "Il Cantone di Viverols era una divisione amministrativa dell'Arrondissement di Ambert.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "580583", "revid": "2039923", "url": "https://it.wikipedia.org/wiki?curid=580583", "title": "Cantone di P\u00e9rigueux-Centre", "text": "Il Cantone di P\u00e9rigueux-Centre era una divisione amministrativa dell'Arrondissement di P\u00e9rigueux (dipartimento Dordogna, regione Aquitania), della Francia.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nEra formato da una sola municipalit\u00e0, comprendente parte della citt\u00e0 di P\u00e9rigueux.\nLa popolazione era di 18479 abitanti (dato aggiornato al 2011)."}
{"id": "580588", "revid": "7336", "url": "https://it.wikipedia.org/wiki?curid=580588", "title": "Pollution charge", "text": ""}
{"id": "580591", "revid": "767487", "url": "https://it.wikipedia.org/wiki?curid=580591", "title": "Cantone di P\u00e9rigueux-Nord-Est", "text": "Il Cantone di P\u00e9rigueux-Nord-Est era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di P\u00e9rigueux e i comuni di"}
{"id": "580596", "revid": "767487", "url": "https://it.wikipedia.org/wiki?curid=580596", "title": "Cantone di P\u00e9rigueux-Ovest", "text": "Il Cantone di P\u00e9rigueux-Ovest era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di P\u00e9rigueux e i comuni di"}
{"id": "580606", "revid": "287204", "url": "https://it.wikipedia.org/wiki?curid=580606", "title": "Il collezionista di ossa", "text": "Il collezionista di ossa (\"The Bone Collector\") \u00e8 un romanzo thriller del 1997 dell'autore statunitense Jeffery Deaver. In questo romanzo \u00e8 raccontata la prima indagine di Lincoln Rhyme e Amelia Sachs. Dal libro, un classico thriller ricco di colpi di scena, \u00e8 stato tratto un film interpretato da Denzel Washington e Angelina Jolie, che ha fatto conoscere Deaver e i suoi personaggi al grande pubblico.\nTrama.\nIl detective della polizia scientifica di New York Lincoln Rhyme, specializzato in medicina legale, un tempo era il miglior criminologo del paese, nonch\u00e9 autore di numerosi testi importanti del settore. Un giorno per\u00f2 un incidente sul lavoro lo costringe per sempre a letto, avendo perso l'uso di braccia e gambe. Amelia Sachs, una poliziotta intelligente e capace, \u00e8 alla vigilia del suo trasferimento a un nuovo settore: la sua ultima chiamata di pattuglia la porta a scoprire un cadavere orribilmente mutilato. Sulla scena del crimine Rhyme nota qualcosa che suscita la sua attenzione. Ha inizio una stretta collaborazione tra Amelia e Lincoln che li porter\u00e0 sulle tracce di uno spietato serial-killer."}
{"id": "580608", "revid": "287204", "url": "https://it.wikipedia.org/wiki?curid=580608", "title": "Cantone di Rib\u00e9rac", "text": "Il Cantone di Rib\u00e9rac \u00e8 una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 35 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "580610", "revid": "287204", "url": "https://it.wikipedia.org/wiki?curid=580610", "title": "Cantone di Saint-Astier", "text": "Il Cantone di Saint-Astier \u00e8 una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 11 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "580612", "revid": "1573940", "url": "https://it.wikipedia.org/wiki?curid=580612", "title": "Tarentola mauritanica", "text": "Il geco comune o tarantola muraiola (Tarentola mauritanica ()) \u00e8 un piccolo sauro della famiglia dei Fillodattilidi, diffuso in gran parte dei Paesi che si affacciano sul mar Mediterraneo.\nDescrizione.\nGli esemplari adulti possono misurare fino a 15\u00a0cm di lunghezza, coda compresa. Questo geco \u00e8 robusto e ha la testa piana. Su tutto il corpo sono presenti dei tubercoli conici prominenti. La coda, se rigenerata dopo essere stata persa per autotomia, \u00e8 invece liscia e priva di tubercoli. Ha una bocca simile a un angolo ottuso, occhi privi di palpebre e pupilla verticale. Ha delle barrette con dei grandi sviluppi laterali e nella parte inferiore della faccia delle lamine aderenti divise una dall'altra. Soltanto la terza barretta rimane unita.\nLe dita sono provviste di ampi cuscinetti, pi\u00f9 larghi sulla punta, che hanno sul lato inferiore una serie di lamelle longitudinali con funzione adesiva. Sono tali lamelle che permettono al geco di muoversi con facilit\u00e0 praticamente su qualsiasi superficie, anche lisce, verticali e perfino sotto i soffitti.\nDi colorazione \u00e8 grigio oppure marrone brunastro con punti scuri o luminosi. Questi colori cambiano d'intensit\u00e0 a seconda della luce. Quando sono attivi di giorno il loro colore \u00e8 pi\u00f9 scuro rispetto a quando sono attivi di notte. Lo si trova in cantieri, rovine, pietraie, tronchi d'albero o muretti a secco.\nComportamento.\nDi abitudini notturne o crepuscolari, pu\u00f2 diventare attivo anche di giorno nelle soleggiate giornate invernali. Territoriale, pu\u00f2 essere facilmente osservato mentre caccia insetti notturni sui muri degli edifici urbani vicino alle fonti di luce. Si ciba principalmente di zanzare e ragni. Un esemplare adulto \u00e8 in grado di mangiare fino a 200 zanzare in una notte. La femmina depone due uova quasi sferiche di circa di diametro due volte all'anno intorno ad aprile e a giugno. Le nascite avvengono dopo quattro mesi. \"Tarentola mauritanica\" raggiunge la maturit\u00e0 sessuale in un periodo di tempo lungo se paragonato ad altri rettili, tra i 4 e 5 anni. Alcune volte all'anno cambia la sua pelle, staccandosela, cibandosene.\nSe non viene disturbato (\u00e8 totalmente innocuo) riesce a vivere nelle case, ma comunque resta un animale selvatico.\nDistribuzione e habitat.\n\u00c8 diffuso in tutto il bacino del Mediterraneo, isole incluse, dalla penisola iberica fino allo Ionio e Creta; in pi\u00f9 Canarie e Africa settentrionale.\nIn Italia \u00e8 presente su tutto il territorio, isole maggiori e minori incluse ma con l'eccezione dell'arco alpino; le popolazioni nella Pianura Padana, dell'Italia peninsulare interna e dell'Adriatico centro-settentrionale sono di probabile introduzione.\nTassonomia.\nComprende le seguenti sottospecie:\nIl geco comune in letteratura.\nIl \"platidattilo muraiolo\" \u00e8 il protagonista del racconto grottesco \"Le labrene\" di Tommaso Landolfi (1974). Nel racconto, il protagonista non riesce a liberarsi dal senso di disgusto e di persecuzione che gli provoca questo animale.\nIl geco \u00e8 anche protagonista di uno dei racconti della raccolta \"Palomar\" di Italo Calvino (1983)."}
{"id": "580613", "revid": "984922", "url": "https://it.wikipedia.org/wiki?curid=580613", "title": "Cantone di Saint-Aulaye", "text": "Il Cantone di Saint-Aulaye era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580614", "revid": "115853940", "url": "https://it.wikipedia.org/wiki?curid=580614", "title": "Trenta ore per la vita", "text": "Trenta Ore per la Vita \u00e8 un'associazione ONLUS e rappresenta una delle prime esperienze in Italia di sensibilizzazione e raccolta fondi, promossa e organizzata da un ente non profit in favore di altre associazioni e organizzazioni di volontariato.\nStoria.\nQuesta Onlus nasce dalla esperienza dell'Associazione Mille Ore per la Vita (ente costituito nel 1993), in collaborazione con altre organizzazioni di volontariato italiane e, dal 1997, con il Comitato Trenta Ore per la Vita Onlus. Risalta tra i nomi dei soci fondatori quello di Lorella Cuccarini, testimonial dell'Associazione.\nL'Associazione Trenta Ore per la Vita Onlus svolge attivit\u00e0 promozionali e organizzative a favore di cause di rilevante interesse umanitario e sociale, e in particolare opera per l'ideazione, la promozione e l'organizzazione di specifiche campagne di comunicazione sociale, di sensibilizzazione e di raccolta di mezzi e fondi destinati a favore di gruppi, organizzazioni, associazioni ed enti che operano nei settori della ricerca scientifica, della prevenzione e cura delle malattie pi\u00f9 gravi ed invalidanti, dell'attivit\u00e0 organizzativa e dell'assistenza volontaria per il miglioramento delle condizioni di vita delle fasce di popolazione pi\u00f9 indifese e disagiate.\nLa principale campagna di sensibilizzazione \u00e8 costituita dall'evento televisivo \"Trenta ore per la vita\", che rappresenta in Italia, un'importante esperienza di sensibilizzazione e raccolta fondi. E sin dalla prima edizione (che ha visto la luce nel 1994), l'evento gode dell'Alto Patronato del Presidente della Repubblica e la risposta da parte dei donatori, sia istituzionali, sia aziende o semplici cittadini, ha permesso la realizzazione di oltre 740 progetti in Italia e in diversi Paesi del mondo, dando il via alla creazione di centri e strutture mediche, di residenze per pazienti in cura, e tanto altro.\nOltre 40 sono state le associazioni che hanno beneficiato delle campagne di sensibilizzazione e di raccolta di fondi avviate dall'Associazione Trenta Ore per la Vita; fra queste ricordiamo LILT - Lega Italiana per la Lotta ai Tumori, AIL - Associazione italiana contro le leucemie-linfomi e mieloma, AGBE - Associazione Genitori Bambini Emopatici, la Comunit\u00e0 di Sant'Egidio, AISM - Associazione Italiana Sclerosi Multipla, VIS - Volontariato Internazionale per lo Sviluppo, ABIO - Associazione per il Bambino in Ospedale e la Croce Rossa Italiana.\nL'Associazione, infatti, ha affrontato problematiche inerenti malattie come la sclerosi multipla, le leucemie, i tumori, le epilessie, gli handicap gravi, le nefropatie, le malattie rare, con particolare attenzione alle patologie che colpiscono l'infanzia.\nAttivit\u00e0 recenti.\nDal 2014 porta avanti il \"progetto Home\" in favore dei bambini e adolescenti malati di tumore. Gli obiettivi del \u201cProgetto Home\u201d sono due: garantire ai bambini e agli adolescenti malati di tumore il diritto alla salute e alla migliore qualit\u00e0 possibile di vita; assicurare alle loro famiglie tutto il sostegno psicologico e materiale necessario, come poter contare su una casa lontano da casa.\nOltre al socio fondatore Lorella Cuccarini, gli altri testimonial di Trenta Ore per la Vita sono stati nel 2015: Carlo Cracco, Piera Degli Esposti, Francesco Facchinetti, Isabella Ferrari, Alessandro Florenzi, Francesco Pannofino e Giorgio Pasotti; nel 2016 sono stati: Nancy Brilli, Maria Grazia Cucinotta, Morgan De Sanctis, Anna Foglietta, Gabriele Rubini, Riccardo Montolivo, Luciano Spalletti.\nIn occasione della Festa della Mamma 2014 ha diffuso un video tutorial sulle manovre di disostruzione pediatriche organizzando anche una maratona social con Lorella Cuccarini e il dottor Marco Squicciarini.\nNel mese di dicembre 2014 \"Trenta Ore per la Vita\" ha inoltre lanciato il primo corso online sulle manovre di disostruzione pediatriche alla quale hanno partecipato diversi medici.\nIl 23 aprile 2015, in collaborazione con il Ministero della Salute, Trenta Ore per la Vita sta organizzando la Prima Giornata Nazionale sulle manovre di disostruzione in et\u00e0 pediatrica.\nDal 30 marzo al 6 aprile 2014 l'Associazione ha organizzato, sulla nave MSC Splendida, una crociera solidale nel Mediterraneo con Lorella Cuccarini, Marco Columbro, Nek (Filippo Neviani), Giuseppe Vessicchio e Giovanni Muciaccia per sostenere il Progetto Home in favore dei bambini malati di tumore.\nDal 2011 al 2013 \"Trenta Ore per la Vita\" ha affrontato in collaborazione con la Croce Rossa Italiana il tema della morte per arresto cardiaco improvviso in persone apparentemente sane. Nel perseguire queste finalit\u00e0 si serve di vari mezzi di comunicazione, primo fra tutti quello televisivo.\nIl 25 novembre 2013 ha aperto le celebrazioni per i suoi venti anni di attivit\u00e0 con un concerto al teatro Brancaccio di Roma. Oltre a Lorella Cuccarini, hanno partecipato Giuseppe Vessicchio, che ha diretto l'orchestra \"Il Sesto Armonico\", Giampiero Ingrassia, Bungaro e Daniele Coletta.\nDal 25 febbraio al 17 marzo 2019 \u00e8 tornata sulle reti RAI, LA7 e Sky per raccogliere fondi in favore delle mamme e delle future mamme con sclerosi multipla; testimone della campagna \u00e8 stata Lorella Cuccarini."}
{"id": "580615", "revid": "984922", "url": "https://it.wikipedia.org/wiki?curid=580615", "title": "Cantone di Saint-Pierre-de-Chignac", "text": "Il Cantone di Saint-Pierre-de-Chignac era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580616", "revid": "1652635", "url": "https://it.wikipedia.org/wiki?curid=580616", "title": ".org", "text": ".org \u00e8 un dominio di primo livello generico. \u00c8 stato uno dei domini di primo livello originali creati nel gennaio 1985.\nDal 2003 il registro \u00e8 tenuto dal Public Interest Registry.\nLa destinazione d'uso riguarda le organizzazioni che non rientrano nelle indicazioni per gli altri domini, ma chiunque pu\u00f2 fare richiesta e chiedere l'assegnazione.\nI siti della Wikimedia Foundation, e quindi anche wikipedia.org, usano il dominio di primo livello .org."}
{"id": "580618", "revid": "767487", "url": "https://it.wikipedia.org/wiki?curid=580618", "title": "Cantone di Savignac-les-\u00c9glises", "text": "Il Cantone di Savignac-les-\u00c9glises era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580620", "revid": "30297", "url": "https://it.wikipedia.org/wiki?curid=580620", "title": "Societ\u00e0 polisportive", "text": ""}
{"id": "580621", "revid": "984922", "url": "https://it.wikipedia.org/wiki?curid=580621", "title": "Cantone di Thenon", "text": "Il Cantone di Thenon era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580622", "revid": "1719883", "url": "https://it.wikipedia.org/wiki?curid=580622", "title": "Analogia", "text": "L'analogia indica in filosofia un rapporto di somiglianza fra due enti, detti analoghi, tale che dall'eguaglianza o similarit\u00e0 constatata tra alcuni elementi di tali enti si possa dedurre l'eguaglianza o somiglianza anche di tutti gli altri loro elementi. Pi\u00f9 genericamente, nell'uso comune, l'analogia \u00e8 il rapporto che la mente coglie fra due o pi\u00f9 cose che hanno nella loro costituzione, nel loro comportamento o nei loro processi qualche tratto comune. Diversamente dalla logica, non si occupa dei sistemi inferenziali e delle categorie di pensiero. \nViene usata nei seguenti ambiti:"}
{"id": "580623", "revid": "7336", "url": "https://it.wikipedia.org/wiki?curid=580623", "title": "Congestion charge", "text": ""}
{"id": "580624", "revid": "7336", "url": "https://it.wikipedia.org/wiki?curid=580624", "title": "Congestion tax", "text": ""}
{"id": "580625", "revid": "984922", "url": "https://it.wikipedia.org/wiki?curid=580625", "title": "Cantone di Vergt", "text": "Il Cantone di Vergt era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580627", "revid": "1632387", "url": "https://it.wikipedia.org/wiki?curid=580627", "title": "Everything Louder Than Everyone Else", "text": "Everything Louder Than Everyone Else \u00e8 il terzo album dal vivo della band heavy metal Mot\u00f6rhead. Uscito nel 1999 in 2\u00a0cd, venne registrato nel maggio 1998 ad Amburgo, Germania, in uno show chiamato \"The Docks\"."}
{"id": "580633", "revid": "1982", "url": "https://it.wikipedia.org/wiki?curid=580633", "title": "Il Collezionista di ossa", "text": ""}
{"id": "580634", "revid": "287204", "url": "https://it.wikipedia.org/wiki?curid=580634", "title": "Cantone di Verteillac", "text": "Il Cantone di Verteillac era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nIl cantone comprendeva i comuni di\nStoria.\nIl cantone di Verteillac, denominato in un primo tempo \" cantone di Verteillat\" fu creato nel 1790, insieme agli altri cantoni francesi. Esso fu subito annesso al distretto di Rib\u00e9rac prima di far parte dell'omonimo, antico \"arrondissement\", dal 17 febbraio 1800 al 10 settembre 1926, data di soppressione di quest'ultimo. Da questa data esso fu annesso all\"arrondissement\" di P\u00e9rigueux..\nAmministrazione.\nGemellaggi.\nL'insieme dei comuni del cantone di Verteillac \u00e8 gemellato con il comune italiano di Fontanetto Po."}
{"id": "580636", "revid": "124456617", "url": "https://it.wikipedia.org/wiki?curid=580636", "title": "Dicraeosauridae", "text": "I dicreosauridi (Dicraeosauridae) sono una famiglia di dinosauri erbivori vissuta tra il Giurassico superiore e il Cretaceo inferiore in Africa e Sudamerica.\n\"Piccoli\" sauropodi caratteristici.\nQuesti dinosauri fanno parte del gruppo dei sauropodi, e come tutti questi animali erano di grosse dimensioni, dotati di un corpo voluminoso, arti colonnari, coda molto allungata, testa piccola. Il collo, per\u00f2, non era cos\u00ec allungato come negli altri sauropodi, e ci\u00f2 li rendeva piuttosto caratteristici nell'ambito di questi giganti giurassici. Anche le dimensioni non erano gigantesche per gli standard dei sauropodi: la lunghezza degli esemplari pi\u00f9 grandi non doveva superare i 14 metri. A questa famiglia sono ascritti diversi generi, tra cui: \"Dicraeosaurus\" del Giurassico superiore della Tanzania, \"Brachytrachelopan\" del Giurassico superiore del Sudamerica e \"Amargasaurus\" del Cretaceo inferiore del Sudamerica. Per la somiglianza dei crani, a questa famiglia erano stati ascritti in passato anche i generi del Cretaceo superiore \"Nemegtosaurus\" e \"Quaesitosaurus\" dell'Asia, ora ritenuti essere degli esemplari di titanosauri.\nAffini ai diplodocidi.\nQuesti dinosauri condividono molte caratteristiche con la famiglia dei diplodocidi, i cui rappresentanti pi\u00f9 noti sono i famosissimi \"Diplodocus\" e \"Apatosaurus\", degli USA. Tra queste, il cranio presenta notevoli affinit\u00e0 con i notissimi esemplari nordamericani. I denti, deboli e simili a pioli, erano probabilmente usati per strappare piante tenere. Le caratteristiche principali di questi animali, comunque, risiedevano nelle vertebre cervicali biforcute."}
{"id": "580637", "revid": "1833487", "url": "https://it.wikipedia.org/wiki?curid=580637", "title": "Campocroce (Mirano)", "text": "Campocroce \u00e8 una frazione del comune di Mirano nella citt\u00e0 metropolitana di Venezia.\nL'omonima parrocchia, dedicata a Sant'Andrea, dipende dalla diocesi di Treviso, vicariato di Mirano.\nGeografia fisica.\nL'abitato si trova a circa 5\u00a0km verso sud ovest dal capoluogo, in direzione di Santa Maria di Sala.\nPrincipali corsi d'acqua sono il Lusore e il rio Caltressa.\nOrigini del nome.\nSecondo l'ipotesi pi\u00f9 accreditata il toponimo sarebbe di origine romana, coniato quando fu realizzato un luogo di culto paleocristiano erigendo su un campo (conferma delle peculiarit\u00e0 agricole del graticolato) la Croce di Cristo. (Stangherlin, Venezia-Mestre, 1970). In effetti, molti altri toponimi della zona hanno origini latine, quali Veternigo (\"Veter vicus\"), Zianigo (\"Julii vicus\"), Campocesarano (localit\u00e0 tra Campocroce e Zianigo, \"Campus Caesarianus\"). Nei documenti medievali in latino viene riportata la forma \"Campus Crucis\".\n\u00c8 da ritenere, quindi, che l'origine del nome Campocroce sia successiva alla colonizzazione del territorio a causa del tardivo affermarsi del cristianesimo in questi luoghi.\nStoria.\nLa localit\u00e0, inserita nel graticolato romano, appartenne al territorio di Padova sin dall'epoca romana.\nIl Bonamico (Padova, 1874) afferma che la prima citazione del toponimo compare nel XIII secolo. Si tratta di una \"ordinanza pubblicata nel 1265 dal podest\u00e0 Gerardino Longo, nella quale tra le ville designate a concorrere alla costruzione dei ponti sparsi sul territorio padovano per quello sul torrente Tergola vennero a contribuire i villaggi di Ball\u00f2, Campocesarano, Cavorlegia, Canaceo, Campocroce, Fratte, Mirano, Scaltenigo, Vetrego e Zianigo\".\nUn altro documento, datato 6 dicembre 1292, conferma l'esistenza di Campocroce come rettoria dipendente da Zianigo assieme a Veternigo e Salzano. Si tratta della notifica della scomunica lanciata dal Patriarca di Aquileia Raimondo della Torre alla citt\u00e0 e alla diocesi di Treviso (Verci, Venezia, 1786-1791).\nDon Orione.\nNel 1919 il conte Marco Soranzo don\u00f2 al Santo Luigi Orione la villa veneta e la sua intera propriet\u00e0 terriera per raccogliere gli orfani della prima guerra mondiale. Nel 1930 divent\u00f2 un seminario."}
{"id": "580638", "revid": "22356", "url": "https://it.wikipedia.org/wiki?curid=580638", "title": "Dicreosauridi", "text": ""}
{"id": "580639", "revid": "289247", "url": "https://it.wikipedia.org/wiki?curid=580639", "title": "Colonna traiana", "text": ""}
{"id": "580640", "revid": "767487", "url": "https://it.wikipedia.org/wiki?curid=580640", "title": "King Diamond", "text": "Biografia.\nGli inizi.\nSi addentr\u00f2 nel mondo della musica nel 1973, entrando come chitarrista in un gruppo chiamato \"Brainstorm\", gruppo di discreto successo nella penisola danese e vi milit\u00f2 fino al 1978. Lasciati i \"Brainstorm\", entr\u00f2 nel gruppo \"Black Rose\", stavolta nel ruolo di cantante. Militando in questo gruppo egli si procur\u00f2 lo pseudonimo di King Diamond (in italiano \"Re di Quadri\"), nome con cui risulta pi\u00f9 noto al pubblico. Successivamente, decise di portare il corpsepaint durante le apparizioni dal vivo, emulando il suo idolo Alice Cooper.\nKing, la cui notoriet\u00e0 a livello nazionale stava pian piano crescendo, decise di lasciare i \"Black Rose\" ed entr\u00f2 nei \"Brats\", dove si ritrov\u00f2 a cantare assieme a musicisti, soprattutto uno con il quale di l\u00ec a poco avrebbe formato un gruppo destinato a fare la storia del metal pochi anni pi\u00f9 tardi. I suoi compagni si chiamavano al secolo Hank Shermann e Michael Denner, entrambi chitarristi, e Timi Hansen, bassista. Nel frattempo si un\u00ec anche il batterista Kim Ruzz e la band fece il passo che li avrebbe poi caratterizzati per sempre, ovvero cambi\u00f2 nome. Nacquero cos\u00ec i Mercyful Fate.\nI Mercyful Fate.\nFirmato il primo contratto veramente importante della loro carriera, il complesso si mise a lavorare e pubblic\u00f2 il primo album, intitolato Melissa nel 1983.\nNell'anno successivo, il 1984, i Mercyful Fate mettono sul mercato \"Don't Break the Oath\", considerato un altro classico della band. Il crescente successo viene tuttavia bloccato da forti dissidi interni: protagonisti di questo diverbio furono lo stesso Diamond e il chitarrista Hank Sherman. Infatti Sherman voleva proporre uno stile molto pi\u00f9 commerciale, di gruppi come Twisted Sister e M\u00f6tley Cr\u00fce, mentre King Diamond voleva continuare sullo stile che aveva reso famoso il gruppo. Nessuno scese a compromessi e la band si sciolse, dopo un ultimo concerto di addio ai fan tenutosi a Copenaghen nell'aprile del 1985.\nKing Diamond.\nNominalmente sciolti i Mercyful Fate, il cantante si mise alla ricerca di nuovi musicisti per la sua band a nome King Diamond. Accompagnato da Hansen e Denner, nel 1985 reclut\u00f2 il batterista Mikkey Dee e il chitarrista Floyd Konstantin (entrambi provenienti dai Geisha). Konstantin ebbe vita breve nel gruppo (fu cacciato solamente dopo un giorno di prove per motivi ignoti) e fu rimpiazzato da Andy LaRocque, proveniente dagli \"EF\".\nTrovata una formazione stabile il gruppo diede alle stampe \"Fatal Portrait\", uscito nel 1986. Le prime quattro e l'ultima traccia dell'album erano gi\u00e0 pronte per essere registrate con i Mercyful Fate: \"The Candle\", \"The Jonah\", \"The Portrait\", \"Dressed in White\" e \"Haunted\".\nNel 1987 esce \"Abigail.\" Con questo disco si avvia anche una diversificazione dal punto di vista lirico, dato che Diamond mise da parte le tematiche horror legate a temi satanici degli esordi per affrontare temi pi\u00f9 maturi e coinvolgenti. Occulto, mistero e dramma psicologico sono gli argomenti trattati nel corso del disco. In ogni canzone, l'autore descrive i suoi pensieri, la sua personalit\u00e0.\nMichael Denner lasci\u00f2 perch\u00e9 voleva passare pi\u00f9 tempo con la sua famiglia, che ormai non riusciva pi\u00f9 a vedere, e fu rimpiazzato provvisoriamente nell'\"Abigail Tour\" da Michael Moon e in seguito da Pete Black, mentre Timi Hansen, che pressappoco abbandon\u00f2 per gli stessi motivi di Denner, fu sostituito da Hal Patino.\nCon la nuova formazione viene pubblicato \"Them\". L'album ebbe un successo enorme, tant'\u00e8 che nel mese successivo alla sua uscita, il video di \"Welcome Home\" fu il pi\u00f9 visto e richiesto dagli spettatori di MTV. Il lavoro fu anche quello che vendette di pi\u00f9 nella carriera di Diamond.\nSuccessivamente venne anche pubblicato un EP, \"The Dark Sides\". Gene Simmons dei Kiss fece causa a King Diamond, dato che quest'ultimo apparve sulla copertina con un trucco simile a quello di Simmons, ma la causa fin\u00ec con un nulla di fatto anche perch\u00e9 King Diamond aveva gi\u00e0 cambiato il trucco ancor prima della \"mossa legale\" dei Kiss.\nMikkey Dee decise di lasciare la band e venne sostituito da Chris Whitemeier, che vi milit\u00f2 per pochissimo tempo. Diamond convinse Dee a tornare solamente per la registrazione di un altro disco. Egli accett\u00f2 e usc\u00ec \"Conspiracy\", nel 1989. Dee and\u00f2 via (verr\u00e0 poi reclutato nei Mot\u00f6rhead) e il suo posto fu preso da Snowy Shaw.\nCon il nuovo drummer usc\u00ec \"The Eye\" nel 1990. L'album vide inoltre per la prima volta la collaborazione di tutti i cinque membri del gruppo nella fase di song-writing, mentre nei precedenti era opera solo di Diamond e dell'ormai inseparabile Andy LaRocque. Hal Patino e Pete Black vennero licenziati per abuso di droga e per scarso impegno sul lavoro e furono rimpiazzati, rispettivamente, da Sharlee D'Angelo e Mike Wead. L'anno 1991 fu caratterizzato dal primo album live della band, il concerto del 1987 di Abigail, mentre nel '92 vennero pubblicate ben due compilation, ovvero \"A Dangerous Meeting\" (contenente 16 classici di entrambe le band di King Diamond) e \"Return of The Vampire\", contenente 9 vecchie demo registrate nel 1981/82.\nLa reunion con i Mercyful Fate.\nIl successo di King Diamond ebbe una battuta d'arresto a causa del forte astio nei confronti della Roadrunner. Egli accus\u00f2 la casa discografica di non aver promosso adeguatamente \"The Eye\" che, nonostante fosse un buon disco, vendette meno dei precedenti.\nRimasto senza un contratto, si riun\u00ec con i membri originari dei Mercyful Fate (eccetto Kim Ruzz, non pi\u00f9 musicista da tempo) e un nuovo batterista Morten Nielsen. Nel 1993 usc\u00ec il ritorno discografico \"In the Shadows\". Dopo Hansen lasci\u00f2 ed entr\u00f2 nel gruppo Sharlee D'Angelo, bassista della band parallela di King Diamond.\nI Mercyful Fate pubblicano nel 1999 \"9\", rimanendo in stallo fino ad oggi. Il motivo risiederebbe nel fatto che il gruppo dello stesso Diamond riesca ad avere maggiori riscontri economici rispetto alla band madre. Tant'\u00e8 che, nel frattempo, vengono dati alle stampe ben tre dischi con il logo King Diamond: \"The Spider's Lullabye\", \"The Graveyard\", \"Voodoo\".\nI King Diamond degli anni 2000.\nIl cantante danese torna, cos\u00ec, in studio con la band a suo nome e, nel 2000 viene pubblicato \"House of God\". I successivi sono \"\" (2002) e \"The Puppet Master\" (2003). L'ultimo album risale al 2007 e si intitola \"Give Me Your Soul...Please\"."}
{"id": "580642", "revid": "1086846", "url": "https://it.wikipedia.org/wiki?curid=580642", "title": "Associazione Sportiva Roma 1954-1955", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1954-1955.\nStagione.\nUna campagna acquisti di tutto rispetto riporta la societ\u00e0 capitolina sul podio della Serie A, come non succedeva dalla stagione scudettata. Tra gli altri, arrivano Cavazzutti dal , Boscolo e Giuliano dal , Stucchi dall', Bertuccelli dalla e Nyers dall' (anche se gi\u00e0 incamminato verso la via del tramonto della sua carriera). Il 20 marzo esordisce contro l'Inter un giovane Giacomo Losi, prelevato dalla , futuro capitano e simbolo della Roma degli anni '60. Sulla pachina siede ancora Carver dopo il buon campionato dell'annata precedente. La squadra si posiziona terza, conquistando, dopo la retrocessione d'ufficio dell'Udinese, l'accesso alla Mitropa Cup.\nMaglie e sponsor.\nLa divisa primaria \u00e8 costituita da maglia rossa con colletto a V giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo, pantaloncini bianchi e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno due divise, una costituita da maglia grigia con colletto a polo giallorosso, pantaloncini neri e calze rosse bordate di giallo, l'altra con maglia con colletto a girocollo giallorosso e gli stessi abbinamenti.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 54/55\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport"}
{"id": "580643", "revid": "125018059", "url": "https://it.wikipedia.org/wiki?curid=580643", "title": "Scaltenigo", "text": "Scaltenigo \u00e8 una frazione del comune di Mirano della citt\u00e0 metropolitana di Venezia e conta circa abitanti.\nGeografia fisica.\nScaltenigo \u00e8 situato a circa 5\u00a0km dal capoluogo comunale, Mirano. Il paese si sviluppa lungo due principali vie di collegamento: la prima, lunga ben 23\u00a0km, Strada Provinciale 30, Via Caltana, collega la localit\u00e0 di Oriago di Mira (VE) a Campodarsego (PD); la seconda, Strada Provinciale 26, Via Scaltenigo-Ball\u00f2, collega il capoluogo, da Via Battisti, fino al centro della cittadina di Dolo (VE). Anche se di rilevanza inferiore, Via Scaltenigo rappresenta anticamente un collegamento dal capoluogo fino alla riviera del Brenta, a Dolo, ove, tramite il fiume Brenta giungevano commercianti con prodotti e merci. Via Caltana rappresentava il collegamento via terra tra Padova e Venezia e Scaltenigo si trova a met\u00e0 strada in tale tragitto.\nNell'incrocio di queste due direttrici sorge Scaltenigo, ove ancora oggi si possono vedere antichi segnali, sapientemente restaurati e conservati, che ricordano l'antica importanza del centro cittadino come punto di ritrovo o di scambio commerciale. Le vie, esterne, in cui si sviluppa il paese, invece, attorno alle due direttrici principali, sono costruite sulla base del graticolato romano, ovvero caratterizzate da lunghe direttrici esattamente perpendicolari tra loro, formando lotti di terreno esattamente quadrati o rettangolari. Anche queste sono di ampia importanza poich\u00e9 collegano il centro con numerosi altri centri abitati, quali Canaceo, Zona Industriale Galilei, Campocroce di Mirano, Caltressa, Porara, Formigo, Vetrego e Ball\u00f2.\nCorsi d'acqua.\nA Scaltenigo scorrono alcuni corsi d'acqua: il fiume Lusore, che attraversa appena fuori dal centro del paese; il Cognaro e il Volpino a sud e il Caltressa a nord. Un altro \u00e8 il Sezenego, considerato uno scolo e utilizzato principalmente per l'irrigazione estiva delle campagne ad est del paese e nel comune di Mira; l'acqua infatti \u00e8 del fiume Lusore e viene immessa nello scolo tramite una pompa consortile durante l'estate.\nCuriosit\u00e0.\nIn localit\u00e0 Formigo, tra il Cecen\u00e8go e il Lusore, \u00e8 attraversato dal Passante di Mestre.\nCuriosamente, \u00e8 uno dei paesi d'Europa che possiede dieci lettere (come anche Preganziol e Firenzuola) diverse l'una dall'altra nel nome.\nMonumenti e luoghi d'interesse.\nTra i monumenti nella localit\u00e0 di Scaltenigo troviamo:\n- La Chiesa Arcipretale e parrocchiale intitolata alla Cattedra di San Pietro, presenta un ottimo stato di conservazione ed originaria del XIV secolo. Si tratta di una chiesa (pieve) in stile romanico a campata unica ed a doppio abside, ampliata solo in epoca moderna con quattro piccoli altari nelle esistenti nicchie di sporgenza laterali.\n- Numerosi capitelli con sculture e affreschi, intitolati alla vergine Maria. Essi sono posti al delimitare antico del paese o in corrispondenza di confine o incrocio di collegamento e in tutte le direzioni. Verso nord, lungo la provinciale 26, (poco prima del ponte sul canale Caltressa), verso la localit\u00e0 Porara (in Via Porara Gidoni), verso Marano (in Via Caltana), verso Ball\u00f2 (al confine, in localit\u00e0 Borgo Zucchero, sulla curva stretta della provinciale 26), verso Vetrego (in Via Vetrego (fronte civ.169) 500metri prima del confine con Vetrego), verso Caltana (in corrispondenza dell'incrocio con Via Don Orione) e, non meno importante, in direzione Campocroce, (nell'incrocio tra Via Caltressa principale e Via Caltressa verso Via Canaceo). Una piccola chiesa si trova in Via Accopp\u00e8 Fratte; \u00c8 anche essa molto antica e affrescata e si presenta ad oggi in ottimo stato di conservazione.\n- Un monumento ai \"Caduti in Guerra\" . Si tratta di un piccolo obelisco a base quadrata, con incisi sulle pareti i nomi dei soldati caduti in entrambi i conflitti mondiali, o dispersi a causa degli stessi. \u00c8 situato nel giardino a lato sud della chiesa, ove anticamente erano collocate le tombe a terra, in un piccolo cimitero locale. Traccia dell'esistenza dell'antico cimitero \u00e8 l'attuale conservazione, lungo la facciata sud della chiesa (adiacente al giardino), ed in parte anche nelle pareti est e nord, di antiche lapidi funebri.\nCultura e sport.\nDal 1974 esiste un Gruppo Sportivo Scaltenigo di pattinaggio in linea che ha raccolto con i propri atleti notevoli risultati sportivi a livello nazionale che internazionale. Tra gli atleti che hanno origini a Scaltenigo troviamo il pluri-medagliato [Daniel Niero].\nLe scuole presenti in paese sono : &lt;br&gt;\n- scuola materna e nido \"santa Bernardetta\" &lt;br&gt;\n- scuola elementare \"Giosu\u00e8 Carducci\" &lt;br&gt;\n- scuola media \"Leonardo da Vinci\"\nEventi.\nLa chiesa \u00e8 dedicata alla Cattedra di San Pietro, che si ricorda il 22 febbraio.\nUna delle festivit\u00e0 pi\u00f9 rilevanti del paese si celebra per il giorno dei santi Pietro e Paolo, 29 giugno, in occasione della quale \u00e8 organizzata la Sagra dei Santi Pietro e Paolo Apostoli in Scaltenigo . Altri eventi simili sono la \"Festa d'Autunno\" e la \"Festa della Castagna\", tra fine settembre e i primi di ottobre.\nOgni anno si svolge la LUSORE RUNNING , gestita e organizzata dalla associazione \u201cLUSORE SPORT A.S.D.\u201d con il patrocinio del comune di Mirano e della provincia di Venezia, con la collaborazione dell'ente autostrade di Mestre-Venezia, consorzio di bonifica acque risorgive. Il percorso per i veri appassionati di corse e nordic walking. La manifestazione si svolge ogni Settembre. Il fine ultimo \u00e8 di raccogliere fondi per associazioni, scuole, o strutture che ne abbiano bisogno, oltre al rilancio sportivo della zona di Scaltenigo.\nMusica.\nIl gruppo punk rock Veneto, Rumatera, ha dedicato all\u2019omonimo paese una canzone dal titolo \u201cScaltenigo\u201d contenuta nell\u2019album del 2017 #Ricchissimi.\nNella canzone si descrive il paese e la vita monotona di un piccolo paese di periferia, raccontando la giovinezza \u00e8 l\u2019adolescenza e una successiva fuga dal paesello da parte del protagonista, e un successivo ritorno all\u2019insegna della nostalgia\nNote.\nSito chiesa di Scaltenigo Venezia www.cattedradisanpietro.it"}
{"id": "580649", "revid": "767487", "url": "https://it.wikipedia.org/wiki?curid=580649", "title": "Da uomo a uomo", "text": "Da uomo a uomo \u00e8 un film del 1967 diretto da Giulio Petroni, con John Philip Law e Lee Van Cleef.\nTrama.\nIn una notte di pioggia la famiglia di Bill viene trucidata da quattro uomini, che dopo la tragedia appiccano fuoco alla casa. L'unico a salvarsi \u00e8 il piccolo Bill, messo in salvo da un misterioso uomo. Uscito dalla casa in fiamme, trova uno sperone caduto da uno di loro.\nCresciuto, Bill si \u00e8 allenato duramente con le armi e ha sviluppato un talento notevole. Quindici anni dopo Ryan viene scarcerato dopo una lunga condanna, essendo stato tradito dai suoi compagni. Appena arrivato Ryan incontra Bill vicino alle lapidi dei suoi familiari. Arrivato nella cittadina, due uomini cercano di uccidere Ryan, ma questo li uccide per legittima difesa. Poco dopo lo sceriffo della cittadina d\u00e0 a Bill due speroni uguali a quello rinvenuto la notte di 15 anni prima, dicendo di averli trovati addosso ai due uomini uccisi da Ryan. Bill intraprende il suo viaggio verso Ovest alla ricerca di Ryan.\nDurante la cavalcata, Bill cade nella trappola di Ryan che cogliendolo alle spalle riesce a disarmarlo.\nI due capiscono di volersi vendicare delle stesse persone, ma Ryan preferisce continuare il viaggio da solo, rivendicando il suo diritto di precedenza. Arrivato a Holy Spring, Ryan va a trovare la persona che quindici anni prima lo aveva incastrato e minaccia di ucciderlo. Bill, arrivato in citt\u00e0, difende un uomo ingiustamente derubato e cacciato dal saloon. Riesce a difendersi e la sua abilit\u00e0 viene notata da Burt Cavanaugh che lo ingaggia per uccidere Ryan. Anche questa volta l'uomo riesce a prendere alle spalle Bill. Il giovane riesce a scoprire alcune informazioni riguardo al passato di Burt. Si reca quindi al saloon da Burt, uno dei cinque uomini che uccisero la sua famiglia, il tatuaggio con quattro assi sul suo petto \u00e8 un dettaglio che Bill non ha dimenticato da quella notte, e lo uccide. A questo punto Ryan non pu\u00f2 pi\u00f9 riscuotere i , quindi va a Lyndon, prendendo anche il cavallo di Bill.\nA Lyndon Walcott viene eletto sindaco, e viene informato che Ryan \u00e8 arrivato in paese. Walcott attende di ricevere Ryan nel suo ufficio, ma con una pistola in mano, se non fosse che Ryan aveva previsto la sua mossa e si era nascosto alle sue spalle. La richiesta di Ryan questa volta \u00e8 di (non avendo potuto ottenere i soldi di Burt). Ryan viene fatto cadere in una botola dall'ufficio, qui tre uomini lo picchiano e legano. Il piano di Walcott \u00e8 quello di svaligiare la banca e far ricadere la colpa su Ryan. Quest'ultimo viene imprigionato e grazie a Bill riesce a scappare. Walcott e i suoi uomini si mettono sulle loro tracce. Bill vorrebbe tornare a Lyndon per sistemare i conti con Walcott, ma Ryan non glielo consiglia, inoltre ormai Walcott ha lasciato la citt\u00e0 e si trova in un villaggio in territorio messicano, El Viento, rifugio per la banda di Walcott. Questa volta Bill prende entrambi i cavalli lasciando l'altro a piedi.\nNel polveroso villaggio messicano di El Viento, gli abitanti sono intimoriti dagli uomini di Walcott che fanno uso di violenza. All'arrivo di alcuni di loro, Bill riconosce uno degli assassini della sua famiglia ricordandosi dell'orecchino particolare che indossava, e non esita a ucciderlo, ma viene preso dai suoi complici. Intanto arriva Walcott e il resto della banda. Il fratello dell'uomo appena ucciso vuole vendicarsi su Bill, ma Walcott prima vuole interrogarlo. Bill riconosce i due come gli assassini della sua famiglia e d\u00e0 loro false informazioni su Ryan, per guadagnare tempo. Mentre Walcott e i suoi si recano dove pensano di trovare l'uomo, seppelliscono Bill fino al collo. Intanto Ryan ha trovato un mulo e degli abiti con cui si traveste da messicano, arrivato al villaggio uccide gli uomini rimasti a far la guardia per conto di Ryan. Gli abitanti del posto vedono Bill (lilberato) e Ryan come due salvatori.\nSotto la guida di Ryan, i messicani costruiscono un fossato, davanti all'ingresso del villaggio, pieno di\npaglia e rami bagnati di petrolio. Le donne e bambini vengono portati in un posto sicuro e gli uomini vengono armati e disposti. Walcott capisce che Ryan ha avuto il tempo necessario per preparare un'imboscata, cos\u00ec con un piccolo gruppo si reca al lato sud del villaggio per prenderli alle spalle. Lo scontro ha inizio e viene dato fuoco al fossato, in modo da impedire alla banda di entrare, ma con una bomba il fuoco viene estinto. Intanto Walcott \u00e8 arrivato dal lato opposto. Quella notte gli uomini di Walcott suonano la marcia funebre per logorare gli animi degli abitanti.\nIl giorno dopo Bill nota una collana con teschio al collo dell'altro. Lui stesso ammette di essere stato presente quella notte di 15 anni prima, e di essersi reso conto di ci\u00f2 che stava accadendo troppo tardi, riusc\u00ec solo a salvare un bambino, che ora gli punta una pistola contro. Ryan offre il suo aiuto contro gli uomini di Walcott e promette di non fuggire dopo lo scontro. Gli uomini della banda attaccano: Bill e Ryan si guardano le spalle a vicenda. L'ultimo rimasto \u00e8 proprio Walcott, ucciso da Ryan con un coltello. Intanto il vento ha sparpagliato il bottino della banca. Mantenendo la promessa, Ryan \u00e8 pronto ad affrontare in duello Bill, ma il duello non avviene. Il giovane si allontana a cavallo, e Ryan gli augura buona fortuna."}
{"id": "580650", "revid": "332343", "url": "https://it.wikipedia.org/wiki?curid=580650", "title": "Zianigo", "text": "Zianigo \u00e8 una frazione del comune di Mirano, nella citt\u00e0 metropolitana di Venezia.\nGeografia fisica.\nZianigo appartiene al comune di Mirano, in provincia di Venezia, nella regione del Veneto.\nSi trova ad ovest del capoluogo miranese, a 3,6\u00a0km, all'estremit\u00e0 orientale del graticolato romano (l'area a nordest di Padova con evidenti tracce dell'antica centuriazione). Il principale corso d'acqua \u00e8 il Muson Vecchio, a nord; vanno ricordati anche il rio Balzana e il rio Veternigo.\nOrigini del nome.\nIl toponimo, anticamente \"Zulianigo\", sembra essere un prediale derivato dal personale latino \"Iulianus\". - il nome Zianigo \u00e8 di sicura derivazione latina, \"Julianicus\", come il \"Reschigliano\" viene da \"Orestilius\", o forse \"Orestiniamus\". Dunque, \"Julianus\" doveva essere il nome del proprietario che ha dato il nome al \"vicus\", cio\u00e8 al villaggio, attinente alle sue terre. Ancora pi\u00f9 del nome sono testimonianze dell'origine latina di Zianigo i significativi reperti archeologici, trovati nei campi ad esso adiacenti, le tracce di una villa romana nei pressi del decumano e la sua ubicazione all'interno del \"graticolato\" romano. Questi elementi sono pi\u00f9 che sufficienti per farci ritenere che \"Julianicus\" facesse parte di un territorio agreste romanizzato, gi\u00e0 fin dai primi secoli dell'era cristiana.\nMonumenti e luoghi d'interesse.\nChiesa arcipretale.\nL'edificio pi\u00f9 importante \u00e8 la chiesa Arcipretale dedicata alla Nativit\u00e0 di Maria: di origine quattrocentesca (1440). Entrando nella storia particolare della parrocchia di Zianigo, la prima documentazione certa della sua antica costituzione risale alla bolla di papa Eugenio III del 3 maggio 1152. Tra le pievi dipendenti della diocesi di Treviso, il papa nomina anche la \"\"Plebem S. Mariae de Zulianico cum pertinentiis suis\".\" L'antichit\u00e0 \u00e8 provata anche dal fatto che il parroco Engefrido partecip\u00f2 nel 1199 alla elezione del vescovo di Treviso, Ambrogio, in rappresentanza dell'arciprete di Mestre. Da altra documentazione risulta che la pieve, risaliva certamente a prima del mille, in quanto era dedicata \"ab immemorabili\" al culto di Maria, come gi\u00e0 aveva raccomandato il Concilio di Efeso nel 431. Durante il parroccato di Luigi Tempesta, la chiesa diede segni di cedimento a causa del cimitero e delle tombe scavate vicino ai suoi muri perimetrali; si dovettero perci\u00f2 abbattere le due navate laterali e per fortuna non fu compromesso l'affresco sul soffitto che il Giandomenico Tiepolo aveva appena terminato (1799). Questi furono anni molto difficili per Zianigo, perch\u00e9 il governo napoleonico continu\u00f2 ad incamerare i beni ecclesiastici nel 1807 e successivamente. Nonostante ci\u00f2, il parroco continu\u00f2 i lavori di ristrutturazione della chiesa con un'unica navata e cinque altari: l'altare maggiore del S.S. e gli altari del Rosario, dell'Immacolata, di S. Francesco di Paola e del Crocifisso addossati alle pareti. La chiesa fu riconsacrata la quarta domenica di luglio del 1810 con i solenni riti richiesti dalla liturgia. Al tempo della dominazione asburgica, il Tempesta mor\u00ec nel 1830 e gli successe don Carlo Longo (1830-1850); in questa epoca i parroci erano anche incaricati civili del governo austriaco e avevano diversi compiti secolari come la tenuta dell'anagrafe battesimale che era anche civile. L'ultimo lavoro del parroco Semenzin, prima di essere trasferito a Mirano, fu l'altare della Madonna, la cui immagine riporta la data dell'anno santo giubilare 1900 e la chiesa fu proclamata santuario mariano da Papa Leone XIII. Il 27 luglio 1917 la comunit\u00e0 di Zianigo, affinch\u00e9 la guerra finisse presto, fece il voto dell'ampliamento della chiesa con la costruzione delle cappelle laterali del Sacro Cuore e di Sant'Antonio. Nel 1923 si pose la prima pietra per la costruzione delle cappelle laterali, per mantenere fede al voto. L'opera fu affidata all'architetto trevigiano Antonio Beni.\nAll'interno della Chiesa sono conservate importanti pitture:\nLa Vergine in trono con il bambino e i Santi Sebastiano e Pietro, Giovanni Battista e Rocco - opera del 1518 di Giovanni Mansueti (Venezia 1470 - 1527 ca.) - che ora \u00e8 posta nella cappella del Sacro Cuore sulla parete sud, ma che prima era collocata sull'altare maggiore.\nLa pala di San Francesco di Paola e atri santi che Giandomenico Tiepolo (Venezia 1727-1804) dipinse a Zianigo, dove aveva scelto di vivere nella villa a lui cara e nel paese in cui era stato eletto massaro della fabbriceria, prima del 1777-78, anni in cui la pala viene segnalata sull'altare intitolato a questo santo. La pala \u00e8 posta nella cappella di Sant'Antonio, sulla parete ovest, in posizione speculare rispetto a quella del Mansueti.\nUn'altra opera, situata nella cappella del Sacro Cuore, in alto sul portale, \u00e8 la pala di piccole dimensioni che proviene dell'Oratorio Contarini ed era prima collocata in sacrestia. La pala rappresenta \"la Madonna con il bambino che appare a Sant'Antonio\", alla presenza di San Giuseppe e di un'altra Santa. La sua attribuzione a Gian Battista o a Gian Domenico Tiepolo, \u00e8 incerta, ma si tratta di un autore con notevoli capacit\u00e0 espressive.\nUn'altra tela, di modeste dimensioni, \u00e8 quella di Lattanzio Querena (Clusone 1768 - Venezia 1853), di scuola tiepolesca, che rappresenta \"Cristo Crocifisso tra la Vergine Addolorata e San Giovanni\"\nSull'altare maggiore \u00e8 posta un'altra tela, attribuita a Lattanzio Querena, ripresa nel 1849 da Alessandro Revera (Castelfranco Veneto 1813 - Venezia 1895), con \"L'Immacolata tra i santi Giuseppe e Antonio da Padova\".\nSul soffitto, contornato da una cornice mistilinea in stucco, campeggia l'affresco di Gian Domenico Tiepolo che raffigura \"L'Esaltazione della nascita della Vergine\". L'opera datata 1799 fu oggetto di restauro effettuato nel 1903 dal prof. Linzi e/o Ugo Collavo.\nIn controfacciata si volle costruire l'organo settecentesco con . Il 14 settembre 1895 vi fu un doppio collaudo, effettuato da don Lorenzo Perosi, allora diacono e direttore della Cappella Marciana, e dal maestro Oreste Ravanello della Basilica del Santo di Padova. A causa della caduta della facciata nel 1902 l'organo sub\u00ec dei danni e venne restaurato tra il 1908 e il 1912. Negli anni successivi \u00e8 stato oggetto di diversi restauri e l'ultimo intervento \u00e8 stato effettuato dal Michielotto nel 2012.\nIl campanile adiacente \u00e8 stato ricavato da un'antica torre, gi\u00e0 parte di un pi\u00f9 ampio complesso fortificato costruito dai Carraresi di Padova, sotto la cui Signoria si trovava il paese nel XIV secolo. Sotto uno degli archetti pensili della torre \u00e8 ancora visibile il carro rosso affrescato, stemma della famiglia principesca. Nel 1558 l'altezza dell'edificio venne pi\u00f9 che raddoppiata e fu adattato a campanile, per volont\u00e0 del pievano Gerolamo Superchio. Restano tracce della precedente funzione, sia in alcuni stemmi nobiliari con figure di animali che si trovano sotto gli archetti pensili, sia in un'antica iscrizione, che testimonia la trasformazione della torre. Questa, che si trova nella parte alta e centrale della torre, dice: \"\"Turrim hanc a Carrariensibus olim fundatam Hierom. Superchius, Eques Hierosolymitanus, partim fabricae, partim aere Eccl. Ad hanc altitudinem perduxit. An 1508\".\" L'iscrizione attribuisce, quindi, la fondazione della torre ai Carraresi, la trasformazione al parroco Superchio, che era Cavaliere di Gerusalemme e precisa la provenienza dei finanziamenti.\nIl campanile \u00e8 composto da 4 campane: due grandi e due piccole-medie; ben visibile il campanone.\nLocalit\u00e0 Castelliviero.\nZona rurale che si estende a nord del centro, presso la riva destra del torrente Muson Vecchio. Pur compresa nel territorio di Zianigo, \u00e8 da sempre legata a Salzano e tuttora fa parte della sua parrocchia.\n\u00c8 un luogo di un certo interesse storico in quanto, come suggerisce lo stesso toponimo, fu sede di un fortilizio che la tradizione vorrebbe di origini romane, innalzato dal generale Oliverius in difesa del decumano massimo del graticolato (l'attuale via Desman). L'ultima notizia sul castello \u00e8 contenuta nella pace di Torino del 1381, con cui, tra l'altro, si impose ai Veneziani la restituzione della \"bastita castrum Alveri\" ai Carraresi.\nDel complesso oggi resta nulla, ma si \u00e8 ipotizzato che l'unico edificio degno di nota della zona, villa Romanin Jacur detta \"Palazzon\", sia stato costruito nel Cinquecento sui suoi resti. Inoltre, le tracce di un paleoalveo del Muson dimostrano come in origine il fiume scorresse pi\u00f9 a sud, lambendo, forse, le mura della fortezza.\nMonumento ai caduti e alzabandiera.\nIl monumento, da poco spostato nella piazza G. D. Tiepolo, risale al 1921.\nUn comitato composto da reduci di guerra e dal parroco scelse la bozza dei marmisti Piovesan. Sono riportate le iscrizioni di 35 soldati caduti e 8 dispersi.\nL'alzabandiera, costruito anch'esso nel 1921, fu poi trasportato in piazzetta San Giuseppe nel 1958 e ora trasportato vicino al monumento dei caduti.\nInfrastrutture e trasporti.\nMobilit\u00e0 urbana.\nZianigo \u00e8 coperta a livello di trasporto pubblico su strada dall'azienda ACTV, mediante la linea 3E: Borgoricco per Sant'Angelo.\nNel periodo scolastico, la linea 3E prosegue per San M. d. Badesse; inoltre ci sono autobus che partono da Scorz\u00e8-Moniego-Briana-Stigliano-tre ponti-Veternigo-Zianigo-Mirano. Inoltre, a Zianigo, presso l'intersezione tra via Varotara e via Cavin di Sala, si trova una fermata del bus per Padova della Sita.\nNote.\n1. ^ In assenza di dati ufficiali precisi, si \u00e8 fatto riferimento alla popolazione della parrocchia locale, reperibile nel sito della CEI.\n2. ^ \"Italienisch: Toponomastik\", in \"Lexicon der Romanistischen Linguistik\", VI - Sprachen und Sprachgebiete: Italienisch, T\u00fcbingen, Max Niemeyer Verlag, 1988, pp. 435-436.\n3. ^ \"Castelliviero\", su \"Museo San Pio X\". URL consultato il 5 febbraio 2015.\n4. ^ \"Villa Pisani, Jacur, detta \"Palazzon\"\" (PDF), IRVV. URL consultato il 5 febbraio 2015.\n5. ^ \"a\" \"b\" Gianni Caravello, \"Ciclopedalata nel graticolato romano sulle orme del Tiepolo\" (PDF), su \"La Piazza delle Idee\", Comune di Mirano, 19 maggio 2012, p. 10. URL consultato il 5 febbraio 2015.\n6. ^ Gianni Caravello, Giovanni Bertolini, Giancarlo Boccotti, Giulia Reitani, Ruggero don Gallo, \"Da Julianicus a Zianigo,\"Copyrigh 2011 Parrocchia di Zianigo, Dicembre 2011, Edizioni Eurooffset Maerne di Martellago (VE)."}
{"id": "580655", "revid": "123932453", "url": "https://it.wikipedia.org/wiki?curid=580655", "title": "Ganondorf", "text": "Ganondorf Dragmire \u00e8 il principale antagonista nei videogiochi della serie \"The Legend of Zelda\". Appare in quasi tutti gli episodi dell'epopea videoludica, nei quali \u00e8 alla costante ricerca del potere per conquistare il regno di Hyrule. Ganondorf \u00e8 anche un personaggio giocabile in \"Super Smash Bros. Melee\", \"Super Smash Bros. Brawl\", \"Super Smash Bros. per Nintendo 3DS e Wii U\" e \"Super Smash Bros. Ultimate\".\nCharacter design.\nGanondorf originariamente aveva l'appellativo di \"Hakkai\" durante lo sviluppo del primo capitolo per Nintendo Entertainment System, in riferimento al maiale umanoide, Zhu Bajie (Cho Hakkai in giapponese), del celebre racconto cinese \"Lo scimmiotto\", del XVI secolo.\nDurante lo sviluppo di Ocarina of Time, il design di Ganon \u00e8 stato sviluppato da Satoru Takizawa, che l'aveva concepito come un \"ladrone gobbo e complesso, che fosse sostanzialmente un vero e proprio essere umano abominevole\". Il direttore di script, Toru Osawa, ritenne che non fosse opportuno. Egli spieg\u00f2 come Ganondorf dovesse avere alcuni attributi prestanti, comparandolo al personaggio di Raoh di\" Ken il Guerriero\". Con quest'idea in mente, Takizawa cre\u00f2 un modello prototipo di Ganondorf basato sull'attore Christopher Lambert. Il risultato attuale di Ganondorf \u00e8 estremamente diverso. Esso \u00e8 composto di tre design differenti: un Ganondorf iniziale; un Ganondorf di sette anni nel futuro coi capelli lunghi; e un Ganon finale. Dal momento che Ganon era una creatura suina, Takizawa decise che Ganondorf dovesse trasformarsi soltanto alla fine del gioco, nonostante le opinioni degli altri membri dello staff. Decise di rendere Ganon una bestia \"con i sensi di un maiale\", proprio come in A Link to the Past.\nGanon ha due forme fondamentali in cui appare durante la serie: una antropomorfa e una bestiale.\nIn \"The legend of Zelda, A Link to the Past, Oracle of Seasons, Oracle of Ages \"e\" Four Swords Adventures\", \u00e8 un maiale bipede dalla carnagione bluastra armato di tridente.\nIn\" Ocarina of Time\" ha piuttosto la corporatura di un enorme Minotauro e impugna due lunghissimi coltelli. Questo gioco sancisce la prima apparizione della sua forma umana: un Gerudo in armatura con una scura carnagione olivastra e capelli rossi. I tratti caratteristici di questa forma umanoide sono una muscolatura e un fisico possenti, canini accentuati, occhi gialli, un naso estremamente lungo e foltissime sopracciglia che si collegano alla capigliatura. Ganondorf \u00e8 alto 230\u00a0cm, e sovrasta Link e tutti gli altri personaggi.\nLa sua forma umana riappare in \"The Wind Waker\": qui indossa una tunica e impugna due scimitarre. In \"Twilight Princess\" ha un'armatura in metallo pi\u00f9 pesante e impugna uno spadone medievale con una sola mano.\nIl nome \"Ganon\" \u00e8 pronunciato poche volte durante la serie. Nella versione giapponese dei primi tre videogiochi, il suo nome \u00e8 anglicizzato in \"Gannon\". Questa scrittura appare in sole due versioni occidentali: il primo gioco, e il non-ufficiale \"Zelda's Adventure\". Da \"The Adventure of Link\" in poi, il nome \u00e8 trascritto \"Ganon\". In A Link to the Past si fa per la prima volta riferimento al nome Ganondorf, caratteristico della sua forma umana.\nNel trailer live-action prodotto dalla Rainfall films, Ganondorf \u00e8 interpretato da Gregory Lee Kenyon. Ci vollero cinque ore per completare il suo trucco, composto principalmente da varie protesi in lattice, parrucca, barba e sopracciglia.\nAltre apparizioni.\nAl di fuori dei videogiochi, Ganondorf appare anche nella serie animata dedicata alla serie, \"Un regno incantato per Zelda\", ma solo nel suo aspetto suino; inoltre appare anche in un episodio di \"South Park\" intitolato \"Immaginationland III\", come membro dell'esercito dei personaggi immaginari cattivi."}
{"id": "580656", "revid": "1573940", "url": "https://it.wikipedia.org/wiki?curid=580656", "title": "Gekkoninae", "text": "Gekkoninae \u00e8 la pi\u00f9 vasta sottofamiglia della famiglia famiglia Gekkonidae, che comprende attualmente 76 generi. I gechi di questa sottofamiglia sono comunemente detti veri gechi.\nTassonomia.\nLa sottofamiglia Gekkoninae \u00e8 suddivisa nei seguenti generi:\nGeneri soppressi.\nI seguenti generi, precedentemente classificati nella sottofamiglia Gekkoninae, sono stati soppressi:"}
{"id": "580664", "revid": "1590006", "url": "https://it.wikipedia.org/wiki?curid=580664", "title": "Spada suprema", "text": ""}
{"id": "580665", "revid": "24989", "url": "https://it.wikipedia.org/wiki?curid=580665", "title": "Vetrego", "text": "Vetrego \u00e8 una frazione del comune di Mirano (citt\u00e0 metropolitana di Venezia), a circa 5\u00a0km a sud del capoluogo. L'omonima parrocchia di San Silvestro dipende dalla diocesi di Treviso, vicariato di Mirano.\nIl toponimo.\nOggi, dopo i ritrovamenti di reperti archeologici, si \u00e8 certi che Vetrego esisteva nel I secolo d.C. Se si accredita la tesi di alcuni studiosi secondo i quali il graticolato romano arrivava fino ai margini della laguna di Venezia, allora il paese esisteva in epoca paleoveneta. Sembra essere valida la tesi che Vetrego derivi da \"Vetus Vicus\" (Vecchio Villaggio).\nI secoli successivi alle invasioni barbariche provocarono nella zona l'impaludamento e la formazione di boscaglie, come ricorda la localit\u00e0 di \"Roncoduro\" (attuale svincolo del Passante di Mestre), dal verbo medievale \"roncare\", luogo da dove si \u00e8 dovuto sterpare e divellerre piante per rimettere a coltura il terreno.\nQuesta operazione di disboscamento e bonifica deve essere stata lunga e faticosa, se ancora nel 1117, il toponimo diventa \"Vitrico\" o \"Vitricum\", da \"Vetere ricuum\", cio\u00e8 antico luogo paludoso.\nSembra, secondo il professor Gerhard Rohlfs, che il toponimo Vetrego , come pochi altri con \"la strana desinenza in \"\u2013ego , - ega\" \" presenti nel nord Italia (Levego (frazione di Belluno), il fiume Marzenego, Albignasego, Resinego (localit\u00e0 di San Vito di Cadore), il monte Tranego -Belluno) possa essere assegnato come origine a popoli di origine preindoeuropea o paleoveneta. Visto che \"\u00e8 presumibile che accanto ai Liguri, ai Veneti e agli Etruschi, altri popoli [...] abbiano lasciato tracce nella toponomastica locale.\"\nIl territorio.\nLe unit\u00e0 di misura agrarie utilizzate a Vetrego sono il campo: \"campo padovano\" (3862,57 m2) o il \"campo trevigiano\" (5204,69 m2).\nIl territorio della frazione confina con le frazioni di: Marano Veneziano (Comune di Mira (Italia)), Mirano capoluogo, la localit\u00e0 Formigo di Scaltenigo, Ball\u00f2, la localit\u00e0 Roncoduro di Cazzago (Comune di Pianiga), la localit\u00e0 Molinella di Mira Taglio, comune di Mira (VE).\nIl governo delle acque dei fiumi Muson, Brenta e Serraglio e tutti i corsi d'acqua che lo attraversano, realizzati dalle diverse bonifiche che si sono via via succedute (romane, benedettine, veneziane), \u00e8 sempre stata fondamentale per la sopravvivenza della frazione. I rii Pionca, Volpin e Cognaro nascono come derivazione dal fiume Tergola nella zona tra Codiverno (Vigonza) e Sant' Andrea di Campodarsego. Gli altri (Comuna, Comunetto, Cesen\u00e8go) sono dei scoli artificiali presenti gi\u00e0 nelle bonifiche veneziane del 1650. \nI vari \"tagli\" del territorio.\nNel corso della storia il territorio vetreghese \u00e8 stato, letteralmente, tagliato da infrastrutture a servizio del capoluogo regionale: a nord dalla ferrovia Milano-Venezia, a sud dall'autostrada A4, a est dal canale artificiale Taglio Nuovo del fiume Muson Vecchio che ha separato la localit\u00e0 Cuccobello, creando una piccolissima enclave, una casa su circa 500 metri quadri, nel comune di Mira.\nIl Passante di Mestre a Vetrego.\nIl territorio di Vetrego subisce in questo periodo, per la ennesima volta nella sua millenaria storia, uno stravolgimento. Il percorso del Passante di Mestre (PDM) e le strade accessorie lo hanno reso irriconoscibile. Il PDM inizia a Roncoduro, tra Cazzago di Pianiga e la localit\u00e0 \u201cle basse\u201d, passa sotto la ferrovia Venezia \u2013 Padova all'altezza del capitello della Madonna del Rosario con l'opera di ingegneria pi\u00f9 importante e difficile, per via di una problematica falda d'acqua sotterranea, di tutto il percorso. Un gigantesco monolite di cemento armato (60 x 20 x 9 metri e con 2 metri di spessore) spinto sotto la ferrovia. Il tracciato prosegue a nord nella localit\u00e0 \u201cle alte\u201d per entrare, dopo il Cecen\u00e8go, nella frazione di Scaltenigo nella localit\u00e0 Formigo.\nCirca 3\u00a0km sui 32,5 del totale PDM interessano Vetrego sui 6\u00a0km realizzati sul territorio del comune di Mirano.\nCome opera accessoria \u00e8 stato aperto inoltre un casello autostradale della Autostrada A57 nella localit\u00e0 tra via Ca' Rezzonico e la frazione di Marano di Mira in prossimit\u00e0 dell'area dove nell'anno 1008 c'era la prima chiesa dei frati dell'Abbazia Sant'Ilario. La strada di collegamento si immette, dopo aver sottopassato la ferrovia in una grande rotonda nella via Vetrego, in prossimit\u00e0 della villa dove ha vissuto il poeta e giornalista Gino Piva. Questa rotonda stradale raccorda anche la nuova strada costruita a nord della ferrovia che defluisce, dopo un percorso tortuoso e un grande sottopasso della ferrovia in prossimit\u00e0 del tunnel del PDM ad un'altra rotatoria che collega la via San Silvestro e i due tronconi della via Vetrego: quello verso la piazza e quello verso la via Ball\u00f2.\nAlcuni dati demografici.\nLa cronologia demografica \u00e8 una sintesi di diverse fonti..\nStoria.\nLa storia della frazione \u00e8 legata, come la maggior parte delle piccole comunit\u00e0 italiane, alla storia della comunit\u00e0 religiosa e tutti gli avvenimenti vetreghesi ruotano attorno alla Chiesa e la sua organizzazione (monaci, curati, parroci, missionari, suore) che ne ha garantito la sopravvivenza e la conservazione della memoria storica.\nDal 1008 al 1612.\nL'organizzazione cristiana a Vetrego inizierebbe, secondo alcune deduzioni e ritrovamenti, nel 1008, con una \"cappella\" (ovvero una chiesa priva della fonte battesimale, di norma una succursale di una Chiesa madre dalla quale dipendono i Vicari officianti) localizzata nell'attuale localit\u00e0 Ca' Rezzonico, che sarebbe stata costruita dai Monaci di San Benedetto dell'Abbazia Sant'Ilario di Venezia a Malcontenta. Una sintetica descrizione del territorio di Vetrego si rintraccia per la prima volta nell'atto di vendita del 15 giugno 1117 con cui Ansedisio e Widoto di Collalto, conti della Marca trevigiana cedevano al monastero di Sant'Ilario diverse propriet\u00e0. Successivamente esiste un lascito testamentario del 1192 della contessa. Speronella Dalesmanni, prima moglie di Jacopino da Carrara, feudataria del Vescovo di Padova, a favore della cappella di San Silvestro di Vetrego e di San Bartolomeo di Ball\u00f2. Nel 1260 i frati di Sant'Ilario cedettero l'organizzazione della cappella di Vetrego, assieme con le cappelle di Ball\u00f2 e Scaltenigo, ai sacerdoti della \"pieve\" (ovvero la \"chiesa\" dell'Alto Medioevo quale chiesa battesimale, matrice di tutte le chiese minori e delle assoggettate cappelle) di Santa Maria di Borbiago, frazione di Mira (Italia), al Vescovo della Diocesi di Treviso. Successivamente le cappelle di Ball\u00f2 e di Vetrego si distaccaro nel 1305 dalla pieve di Borbiago creando una nuova parrocchia, quella di Ball\u00f2, alle dipendenze del Vescovo di Treviso. Ci sono documenti che segnalano nel 1388 Bartolomeo Novello, signore di Padova don\u00f2 ai signori di Peraga, tra altri beni della zona di Mirano, anche il territorio di Vetrego. Negli anni successivi Vetrego segu\u00ec le vicissitudini dei territori di Mirano e delle comunit\u00e0 contermini nella sottomissione alla Repubblica di San Marco.\nPer quanto riguarda Vetrego \u00e8 certificata nel 1520 la prima visita del vescovo di Treviso che autorizz\u00f2 la costituzione della prima Confraternita del Santissimo Sacramento. A seguito della volont\u00e0 della piccola comunit\u00e0 nel 1573 venne costruita, nel sito dell'attuale chiesa, la prima Canonica di una \"curazia\" (ovvero per un \"curato stabile\"). Nel 1597 fu inaugurata la seconda chiesa.\nNel 1612 termin\u00f2 l'escavazione del Taglio Nuovo o \"Canale di Mirano\", iniziati nel 1604 con la completa diversione delle acque del fiume Muson (attuale Muson Vecchio).\nDal 1647 all'alba del Novecento.\nVetrego venne eretta nel 1647 a \"curazia stabile\", sottoposta alla parrocchia di Ball\u00f2, prevedendo cos\u00ec la residenza di un prete a servizio della comunit\u00e0. Nel 1719 sono ricordate delle presunte apparizioni della Madonna presso l'omonimo capitello votivo, rurale con tema sacro, posto a capo di una strada o incrocio.\nSe nel 1725 ci fu un'alluvione talmente disastrosa che port\u00f2 il livello dell'acqua fin quasi arrivare al soffitto del primo piano della canonica con la conseguente distruzione di tutti i documenti dell'archivio, nel 1790 \u00e8 documentata una drammatica siccit\u00e0. Le alluvioni si ripeterono con la periodica rottura degli argini del Brenta e del Taglio Nuovo. Cos\u00ec nel 1825 ci fu un'alluvione che coinvolse anche i comuni di Stra, Vigonovo, Campolongo, Foss\u00f2 e la frazione di Sanbruson di Dolo, e nel 1827 il fiume Brenta strarip\u00f2 nuovamente inondando circa 60.000 campi padovani.\nL'Impero d'Austria decise di collegare Venezia con la terraferma e cos\u00ec nel 1842 venne costruita la ferrovia Padova \u2013 Venezia tagliando il territorio vetreghese a nord del centro della borgata. Sempre sotto l'amministrazione austriaca si deve, nel 1854, la costruzione della prima strada di collegamento con il centro della frazione Mirano capoluogo, che fino ad allora era solo un viottolo privato di campagna.\nUno dei primi problemi che gli amministratori del Comune di Mirano affrontarono dopo l'annessione del Veneto (1866) al Regno d'Italia fu l'igiene cimiteriale e cos\u00ec nel 1867 Vetrego ebbe un primo cimitero provvisorio, nell'attuale sito, lontano dalla seconda chiesa. Per le mura di cinta e la cappella si dovette aspettare il 1904. Dopo due anni di lavoro, nel 1894, s'inaugur\u00f2 un campanile alto 28 metri, proporzionato con la seconda chiesa.\nNel 1903 lo Stato italiano istitu\u00ec la prima e la seconda classe della scuola elementare. Tra la fine dell'Ottocento e i primi del Novecento la situazione socio-economica cambi\u00f2 e lo spirito rivendicativo arriv\u00f2 a far rompere il cerchio di sottomissione e paura dei contadini. Uno dei fatti pi\u00f9 significativi, che si inserisce nel contesto nazionale di rivolte contadine, avvenne il 15 novembre 1907: i vetreghesi assaltarono la villa di uno dei grandi proprietari. I tumulti finirono con l'arresto di decine di persone e i processi andarono particolarmente per le lunghe tanto che nel giugno del 1908 c'erano ancora otto contadini in carcere e solo l'aiuto (legale ed economico) di Monsignor Angelo Brugnoli riusc\u00ec a farli uscire dalla prigione.\nDall'autonomia ecclesiastica al 1946.\nDopo anni di malumori, grazie anche alla \"dignit\u00e0\" demografica, la Diocesi di Treviso promosse nel 1912 Vetrego a parrocchia autonoma.\nNel 1932 il paese fu tagliato un'altra volta con la costruzione (nelle localit\u00e0 Ca' Rezzonico e le Basse) dell'attuale autostrada A4 (Tratto Padova - Mestre Venezia).\nNel 1936 conobbe un momento di popolarit\u00e0 con la visita di un gran numero di autorit\u00e0 per l'assegnazione della Medaglia d'Argento al Valor Militare al carabiniere Giuseppe Comin, caduto nella guerra d'Etiopia.\nA Vetrego soggiorn\u00f2 dal 1935 al 1946 Gino Piva.\nNel 1938, in otto mesi, fu costruita una nuova chiesa, pagata dai cittadini. \nDurante gli anni della seconda guerra mondiale Vetrego sub\u00ec bombardamenti aerei e fu attraversato da varie formazioni militari in virt\u00f9 della sua ubicazione sita tra l'asse ferroviario e quello autostradale Padova - Venezia.\nDal 1946 ai giorni nostri.\nNel dopoguerra ci fu l'insediamento nel 1946 delle Suore Francescane di Cristo Re. Tale presenza rimarr\u00e0 per 50 anni (fino al 1996) educando intere generazioni. La prima sede dell'Asilo (ora scuola materna) era il riadattamento dell'ex-chiesa, ora oratorio. Nel 1957, venne inaugurata la nuova scuola materna parrocchiale (progetto dell'architetto Antonio Venezian) e la creazione dell'attuale piazza. \nIl 22 dicembre dello stesso anno morirono due amministratori comunali e l'autista in un incidente ferroviario ad un passaggio a livello, incidente dovuto alla fitta nebbia.\nNel (1962) ci fu il raddoppio (e successivamente la terza corsia nel 1993) dell'autostrada A4, opere che coincisero con l'ennesima inondazione della localit\u00e0 le Basse.\nLa riduzione della natalit\u00e0 e la razionalizzazione del sistema scolastico provocano nel 1997 la chiusura delle scuole statali. Le scuole pi\u00f9 vicine sono, come prima del 1903, nelle frazioni di Ball\u00f2 e Scaltenigo.\nMonumenti.\nLa chiesa e il campanile.\nProgettata dall'architetto Luigi Candiani nel 1937 ed inaugurata nel 1938. \u00c8 alta 15\u00a0m, larga 13\u00a0m, profonda 24\u00a0m. Nel 1951 viene affrescata dal pittore Gino Borsato.\nLa chiesa contiene un frammento, recuperato dalla prima chiesetta, di una scultura quattrocentesca con raffigurazione a bassorilievo della Madonna col Bambino e San Giovannino, probabile opera dello scultore padovano Nicol\u00f2 Pizzolo (Padova 1420-1453.)\nIl campanile \u00e8 alto 28 metri ed \u00e8 stato realizzato, dopo due anni di lavoro, nel 1894 per la vecchia chiesa, ora oratorio.\nMonumento ai caduti.\nIl monumento \u00e8 stato inaugurato il 6 aprile 1922 per onorare i 17 caduti nella Prima guerra mondiale e successivamente venne usato per i 10 caduti della Seconda guerra mondiale. L'opera \u00e8 dello scultore Giovanni Manfren di Venezia.\nCase padronali.\nNel catasto napoleonico esistevano a Vetrego quattro case patrizie e padronali, due di queste sono state demolite tra la fine dell'Ottocento e l'inizio del Novecento. Tra parentesi il numero del catasto.\nAttivit\u00e0 sportive.\nLa squadra di calcio A.C.D. Vetrego, nasce nel 1971 con i colori sociali giallo-blu. Nel 1985 viene promossa in 2\u00aa categoria dilettanti, serie in cui milita tuttora nel campionato provinciale di Venezia 2016/17.\nAttivit\u00e0 socio economiche.\nFine Ottocento.\nAll'inizio dell'Ottocento il censimento napoleonico c'erano solo 5 famiglie che possedevano il terreno che lavoravano; la stragrande maggioranza dei campi erano in mano ai latifondisti. Oltre ai nobili veneziani Costantino Morosini, Giovanni Grimani, Abbondio Rezzonico, Giovanni Venuti e ai Conti Costa, erano padroni di Vetrego anche Andrea Bellini, Bernardo Monferdini ed Alessandro Bonvecchiato, il quale da solo ne possedeva ben il 41% del totale. \nCon il passar degli anni e la sostituzione della borghesia ai nobili fra i proprietari dei campi vetreghesi si ritrovano i Dalla Pozza di Marano Veneziano, i Beati da Spinea e i Cantel\u00e0n da Santa Maria di Sala. Oltre che i campi possedevano anche una buona parte delle abitazioni. Ad esempio i Bonvecchiato possedevano una trentina di case e una delle due osterie; i Rezzonico ne avevano una quindicina compresa la seconda osteria.\nAlla visita pastorale del vescovo di Treviso del 1883, fu verbalizzato che vi erano \"\"abitanti 500, inconfessi 5: tutti contadini. Un terzo di parrocchia \u00e8 in posizione che, specialmente d'inverno, \u00e8 assolutamente impraticabile [...] Quei di Vetrego sono poverissimi ed emigrano\" \".\nTra il 1895 e il 1912 ci fu un notevole incremento di abitanti, merito sia del miglioramento igienico - sanitario che della riduzione del tasso di mortalit\u00e0 e dell'importante fenomeno di migrazione di nuovi nuclei famigliari che acquistarono piccoli appezzamenti di terreno. Tra di loro ci furono diverse famiglie che ritornavano da un periodo emigrazione oltreoceano (Brasile, USA), altre arrivano dai paesi vicini.\nFine Novecento.\nSe per secoli e millenni i vetreghesi hanno vissuto e sopravvissuto di agricoltura ora vivono seguendo le dinamiche socio-demografiche dell'area metropolitana compresa tra le citt\u00e0 di Venezia, Padova, Treviso. La stragrande maggioranza degli abitanti lavora nelle industrie e nel terziario. Solo poche famiglie si dedicano ancora esclusivamente all'agricoltura. Il resto della campagna vetreghese, formata da piccolissime propriet\u00e0, \u00e8 abitata ed utilizzata dai figli e dai nipoti di quella che era stata definita, negli anni del boom economico del Nord-Est, la cosiddetta \"classe degli operai-contadini\"', ovvero operai di giorno nelle grandi fabbriche del ex polo industriale di Porto Marghera e contadini alla sera, a fine turno e nei fine settimana.\nTradizioni e folclore.\nL'essere la pi\u00f9 piccola tra le frazioni del Comune di Mirano ha prodotto nei vetreghesi alcuni detti popolari.(in lingua veneta parlata).\nUn detto , un paese.\nSicuramente il detto va fatto risalire alla realizzazione delle opere idrauliche relative all'esecuzione del canale artificiale \"Taglio Nuovo\" del fiume Muson Vecchio. Questo canale \u00e8 ancora oggi l'origine del dissesto idrogeologico che ha prodotto a Vetrego numerose inondazioni (la pi\u00f9 infausta fu quella del 1725) o, considerata la natura argillosa del terreno e quindi scarsamente permeabile, di siccit\u00e0 (drammatica quella del 1790)."}
{"id": "580669", "revid": "110157", "url": "https://it.wikipedia.org/wiki?curid=580669", "title": "Coppa delle nazioni africane 1974", "text": "La Coppa delle nazioni africane 1974 fu la nona edizione della suddetta competizione riservata alle nazionali di calcio del continente africano. La fase finale si disput\u00f2 in Egitto. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre all'Egitto, ammesso d'ufficio come paese ospitante, e al Congo, ammesso d'ufficio come detentore del titolo, parteciparono alla fase finale Uganda, Zambia, Costa d'Avorio, Guinea, Zaire e Mauritius. La vittoria finale and\u00f2 allo Zaire, capace di superare nella finale di ripetizione lo Zambia. Qui sotto, in dettaglio, tutti i risultati della manifestazione."}
{"id": "580670", "revid": "287204", "url": "https://it.wikipedia.org/wiki?curid=580670", "title": "Tornieria", "text": "La tornieria (Tornieria africana) era un grande dinosauro erbivoro vissuto in Africa orientale nel Giurassico superiore (Kimmeridgiano, circa 150 milioni di anni fa).\nDescrizione.\nQuesto dinosauro era molto simile ai coevi e famosissimi giganti dell'America settentrionale come il \"Diplodocus\" e l\"'Apatosaurus\", e difatti per molto tempo dopo la sua scoperta \u00e8 stato confuso con uno di questi erbivori (chiamati diplodocidi), \"Barosaurus\". Recenti studi indicano per\u00f2 che le due forme sono ben distinte per alcuni particolari anatomici. La tornieria, in ogni caso, era un grande dinosauro sauropode dotato di un collo e di una coda eccezionalmente lunghi, che insieme occupavano quattro quinti della lunghezza dell'intero animale, che raggiungeva e forse oltrepassava i 26 metri. La coda a frusta veniva tenuta sollevata dal terreno, e il collo era tenuto pi\u00f9 o meno in posizione orizzontale, cosicch\u00e9 la tornieria potesse brucare la bassa vegetazione in un grande spazio senza praticamente muoversi, muovendo il collo intorno come una sorta di gigantesca gru. Questo animale viveva negli stessi luoghi di un altro gigante molto noto, il \"Brachiosaurus\" \"brancai\" (ora \"Giraffatitan brancai\"), che probabilmente aveva abitudini alimentari differenti.\nClassificazione.\nLa storia tassonomica della tornieria \u00e8 considerata una specie di \"incubo\" paleontologico. Nel 1908, il paleontologo Eberhard Fraas identific\u00f2 i resti di due sauropodi in Tanzania, e li denomin\u00f2 \"Gigantosaurus robustus\" e \"Gigantosaurus africanus\". Una terza specie proveniente dal Malawi venne descritta nel 1928 da Sidney H. Haughton come \"Gigantosaurus dixeyi\" (ma fu poi assegnata, verso la fine del secolo scorso, a un altro genere di dinosauro sauropode, \"Malawisaurus\"). Il nome \"Gigantosaurus\", per\u00f2, era gi\u00e0 stato utilizzato per descrivere un altro sauropode europeo, e cos\u00ec Sternfeld, nel 1911, ridescrisse i sauropodi della Tanzania come \"Tornieria\", con le specie \"T. robusta\" e \"T. africana\".\nNel 1961, un nuovo studio su questi sauropodi da parte di Werner Janensch condusse alla conclusione che una specie, \"T. africana\", era una forma africana del genere americano \"Barosaurus\" (anche se alcuni paleontologi non furono d'accordo), mentre l'altra specie, \"T. robusta\", risult\u00f2 essere un sauropode molto diverso, appartenente ai titanosauri. Questi resti, cos\u00ec, vennero descritti in seguito come \"Janenschia robusta\" (Wild, 1991). Janensch, inoltre, nel '61 descrisse un'altra specie di \"Barosaurus\" proveniente dagli stessi strati della Tanzania e la chiam\u00f2 \"B. gracilis\". Il nome \"Tornieria\", comunque, non \u00e8 mai caduto del tutto in disuso e spesso alcuni paleontologi hanno considerato \"Tornieria\" e \"Barosaurus\" come due forme distinte, pur senza l'aiuto di uno studio serio. Nel 2006, per\u00f2, Remes ha ristudiato il materiale appartenente a \"T. africana\" e ha concluso che questi resti appartengono a un animale simile, ma non identico, a \"Barosaurus\". Anzi, \"Tornieria\" rappresenterebbe il \"sister group\" del clade \"Barosaurus\" + \"Diplodocus\" e sarebbe caratterizzato dalle zampe particolarmente robuste.\nBibliografia.\nRemes, K. 2006. Revision of the Tendaguru sauropod dinosaur _Tornieria africana_ (Fraas) and its relevance for sauropod paleobiogeography. JVP 26:651-669."}
{"id": "580671", "revid": "70966", "url": "https://it.wikipedia.org/wiki?curid=580671", "title": "Chilowatt picco", "text": ""}
{"id": "580673", "revid": "1632387", "url": "https://it.wikipedia.org/wiki?curid=580673", "title": "Live at Brixton Academy (Mot\u00f6rhead)", "text": "Live at Brixton Academy \u00e8 il quarto album live ufficiale della band heavy metal Mot\u00f6rhead.\nIl disco.\nRegistrato il 22 ottobre del 2000 alla \"Brixton Academy\" di Londra, durante il 25 anniversario della band (filmato nel DVD del 2001 25 &amp; Alive Boneshaker), comprende le apparizioni di moltissimi ospiti della scena musicale rock, come il chitarrista dei Queen Brian May e l'ex chitarrista degli Skunk Anansie, Ace."}
{"id": "580675", "revid": "400694", "url": "https://it.wikipedia.org/wiki?curid=580675", "title": "Ano (disambigua)", "text": ""}
{"id": "580677", "revid": "228587", "url": "https://it.wikipedia.org/wiki?curid=580677", "title": "Muse", "text": ""}
{"id": "580682", "revid": "1573940", "url": "https://it.wikipedia.org/wiki?curid=580682", "title": "Chiesa di San Michele Arcangelo (Montemesola)", "text": "La chiesa di San Michele Arcangelo si trova a Montemesola in via Regina Margherita.\nStoria.\nNel 1733 Benedetto Saraceno fece costruire nella sua cappella di Santa Maria della Croce, un altare dedicato all'arcangelo Michele e nel 1751 suo figlio Francesco fece costruire l'oratorio in onore del santo al di sopra della sacrestia e dell'antisacrestia della chiesa di Santa Maria della Croce. In questa chiesetta Francesco Saraceno diede vita alla confraternita di San Michele Arcangelo.\nLa chiesa aveva la forma di un rettangolo con i lati minori disposti a nord e a sud. Sul lato nord si trovava l'altare centrale e in una nicchia su di esso si trovava la statua del santo, mentre alla base dell'altare era situata quella di Ges\u00f9 morto. Sul lato est, in una nicchia pi\u00f9 grande, vi era un gruppo statuario comprendente la figura della Vergine del Rosario, di santa Caterina e di san Domenico.\nIl 6 novembre 1932 i coniugi Eugenia Franco e Oronzo Corona donarono alla confraternita un locale di loro propriet\u00e0 (sino ad allora adibito a bottega di carpenteria ed a deposito di legname) per la costruzione di una chiesa. Il locale fu abbattuto e qui fu fatta costruire dai confratelli la nuova chiesa, i cui lavori completarono nel 1951."}
{"id": "580683", "revid": "1086846", "url": "https://it.wikipedia.org/wiki?curid=580683", "title": "Associazione Sportiva Roma 1955-1956", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1955-1956.\nStagione.\nDopo la deludente eliminazione dalla Coppa Mitropa, Sacerdoti decide di cambiare allenatore e al posto di Jesse Carver ingaggia l'ungherese Gy\u00f6rgy S\u00e1rosi. \u00c8 l'anno della consacrazione di Giacomo Losi e del neo acquisto Dino Da Costa. La stagione si conclude con un sesto posto.\nMaglie e sponsor.\nLa divisa primaria \u00e8 costituita da maglia rossa con colletto a V giallo, pantaloncini bianchi, calze rosse bordate di giallo; in trasferta viene usata una maglia bianca con colletto a polo, pantaloncini bianchi e calzettoni rossi bordati di giallo. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze nere con banda giallorossa orizzontale. I portieri hanno due divise, una costituita da maglia grigia con colletto a polo giallorosso, pantaloncini neri e calze rosse bordate di giallo, l'altra con maglia con colletto a girocollo giallorosso e gli stessi abbinamenti.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 55/56\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "580684", "revid": "73843", "url": "https://it.wikipedia.org/wiki?curid=580684", "title": "Piani di Castelluccio", "text": "I Piani di Castelluccio sono un altopiano carsico-alluvionale dell'Appennino centrale (Appennino umbro-marchigiano), situato nel versante umbro dei Monti Sibillini, ai piedi del Monte Vettore (Cima del Redentore). Ricade all'interno del territorio dei comuni di Norcia (PG) (nei pressi della frazione di Castelluccio), Castelsantangelo sul Nera (MC) e del Parco Nazionale dei Monti Sibillini.\nDescrizione.\nSono il secondo pi\u00f9 vasto altopiano appenninico dopo quello di Campo Imperatore, costituisce il fondo di un antico lago appenninico, ora prosciugatosi e noto per i suoi fenomeni carsici: i Piani sono tre, si trovano a circa 1.350 e coprono una superficie di 15\u00a0km\u00b2. In particolare:\nNella parte pi\u00f9 a sud del Pian Grande si trova il \"fosso dei Mergani\": quello che all'apparenza sembra essere un corso d'acqua alimentato da una fonte \u00e8, in realt\u00e0, una dolina dalla forma a venatura che termina in un inghiottitoio dove finiscono le acque meteoriche captate dal fosso dei Mergani. \u00c8 famoso per la \"Fiorita\", ossia il fenomeno di fioritura che colora il piano tra la fine di maggio e l'inizio di luglio: in questo periodo sbocciano soprattutto papaveri, fiordalisi, margherite e lenticchie.\nClima.\nLe temperature minime raggiungibili in inverno, a volte prossime o inferiori ai -30\u00a0\u00b0C in condizioni di innevamento al suolo e alta pressione, lo rendono uno dei posti pi\u00f9 freddi dell'Appennino e d'Italia.\nAccessibilit\u00e0.\nVi si accede da Castelsantangelo sul Nera a nord, da Forca Canapine a sud, da Forca di Presta a est.\nEconomia.\nI piani sono noti per la coltivazione delle \"Lenticchie di Castelluccio\"."}
{"id": "580685", "revid": "6923", "url": "https://it.wikipedia.org/wiki?curid=580685", "title": "Non dimenticate lo spazzolino da denti", "text": "Non dimenticate lo spazzolino da denti \u00e8 stato un variet\u00e0 televisivo, andato in onda settimanalmente a partire da sabato 22 aprile a sabato 24 giugno 1995 su Canale 5 e da domenica 3 novembre 1996 a domenica 5 gennaio 1997 su Italia 1, entrambe le serie in prima serata.\nIl programma.\n\"Non dimenticate lo spazzolino da denti\" era la versione italiana di un variet\u00e0 britannico (intitolato \"Don't Forget Your Toothbrush\"), trasmesso anche in altre nazioni e adattato per il pubblico italiano da Fatma Ruffini. Il pubblico in sala, coinvolto nei giochi dai conduttori, aveva la possibilit\u00e0 di vincere viaggi con partenza immediata (da cui il nome della trasmissione). I viaggi previsti erano sia in mete di grande attrattivit\u00e0 turistica, per i vincitori, sia in localit\u00e0 italiane presentate volutamente con toni sminuenti, come consolazione per i secondi arrivati.\nIl programma era scritto da Amadeus, Fiorello, Stefano Santucci e Mario Bianchi. La conduzione era affidata nella prima stagione a Fiorello e ad un inviato esterno, Marco Balestri, mentre nella seconda a Gerry Scotti e Ambra Angiolini.\nPrima stagione.\nNella prima stagione, in onda su Canale 5, il fulcro del variet\u00e0 \u00e8 Fiorello (reduce dal successo del \"Karaoke\") che si esibisce in canti, balli e imitazioni, al punto che la regia stessa ha difficolt\u00e0 nel seguirlo in tutti i suoi movimenti. I collegamenti esterni vedono invece come conduttore Marco Balestri, mentre in studio vi \u00e8 la presenza di Anna Falchi e Diego Abatantuono. Il corpo di ballo, sei ballerine, viene chiamato, dal nome del programma, \"le spazzoline\", mentre le coreografie sono curate dal duo Brian &amp; Garrison. La scenografia \u00e8 ispirata a quella dell'edizione britannica, pur discostandosene per diversi elementi, con i fondali dello studio scuri illuminati da lampade posizionate a mo' di stelle e il pubblico disposto su due gradinate, con il presentatore che si muove tra di queste. Design, sigla ed effetti speciali sono di Alberto Traverso.\nLa trasmissione comprende giochi, balli, canzoni, scherzi e viaggi sponsorizzati, ma il programma, pur raggiungendo in alcune puntate picchi di share superiori al 23% ed una media del 21,5% (pari a 4.729.000 telespettatori), non ottiene il successo sperato dall'emittente, che puntava a battere \"I cervelloni\" su Rai Uno, show condotto da Paolo Bonolis.\nTra i motivi dello scarso successo, oltre alla \"cattiveria\" eccessiva per il pubblico italiano, era da ricercarsi come colpa ad un'errata combinazione tra il target previsto, il pubblico giovane, e la messa in onda nella serata del sabato sera, quando questo non era presente in casa o era pi\u00f9 attratto dal programma musicale \"Roxy Bar\" di Videomusic, condotto da Red Ronnie.\nSeconda stagione.\nLa seconda stagione, in onda su Italia 1, vedeva la conduzione affidata ad Ambra Angiolini (che si esibir\u00e0 anche come ballerina) e a Gerry Scotti. Il programma venne presentato ai media come pi\u00f9 fedele al format originale.\nIn questa edizione \u00e8 stato aggiunto anche un momento sexy, con un gioco finale a quiz (chiamato \"strip quiz\") che prevedeva la partecipazione di due coppie scelte tra il pubblico (composto da circa 300 spettatori): ad ogni risposta corretta data da uno degli uomini la ragazza doveva togliersi un abito, o rifiutare di farlo e dare questa possibilit\u00e0 alla ragazza della coppia avversaria. La prima coppia la cui donna rimaneva in topless (non necessariamente mostrandolo) vinceva un premio speciale, solitamente di valore superiore agli altri presenti nel programma. Anche questa edizione, nonostante il cambio di emittente e conduttori e l'ammiccamento al sexy, ha riscosso esigui successi, ottenendo ascolti medi nettamente inferiori alla prima stagione.\nIn questa seconda stagione del programma era inizialmente prevista ed annunciata la presenza come ballerina di Muriel Houtteman (meglio nota come \"Fili Houtemann\"), spogliarellista belga, balzata agli onori della cronaca pochi mesi prima per un sex tape che aveva causato il divorzio tra Daniel Ducruet e St\u00e9phanie di Monaco (venendo poi condannata per violazione della privacy per questo), ma l'accordo tra l'artista e Mediaset non si era poi concretizzato.\nAl termine del programma Ambra Angiolini lascer\u00e0 Mediaset, cinque mesi prima della scadenza naturale del contratto, per fare il suo primo ingresso in Rai."}
{"id": "580691", "revid": "1573940", "url": "https://it.wikipedia.org/wiki?curid=580691", "title": "Tarentola", "text": "Tarentola \u00e8 un genere di piccoli sauri della famiglia Phyllodactylidae.\nDescrizione.\nSono sauri di media taglia, di colore dal grigio al bruno, con pelle di aspetto rugoso.\nBiologia.\nHanno abitudini notturne e crepuscolari.\nSi nutrono di insetti.\nTassonomia.\nIl genere \"Tarentola\" comprende le seguenti specie:"}
{"id": "580704", "revid": "123840378", "url": "https://it.wikipedia.org/wiki?curid=580704", "title": "Bloody Riot", "text": "Bloody Riot sono un gruppo hardcore punk italiano, nato a Roma nel 1981 attivo fino al 1987 e riformato nel 2001.\nStoria.\nLa prima formazione comprendeva Lorenzo Canevacci (chitarra), Roberto Perciballi (voce), Pierpaolo Rossi (basso) e Francesco Latessa (batteria), all'epoca non ancora maggiorenni. Alex Vargiu subentra al basso a Rossi e Cesare di Porto alla batteria. Con questa formazione stabilizzata nel 1983 pubblicano un primo EP autoprodotto contenente i brani \"Bloody Riot\", \"Contro lo Stato\", \"No eroina\" e la famosa \"Naja de merda\". L'anno seguente registrano 13 pezzi per un album, intitolato sempre con il nome del gruppo, pubblicato nel 1984 con la collaborazione di Giulio Tedeschi e della Meccano Records.\nTengono i primi concerti in locali piuttosto noti, come i romani Uonna Club e Piper Club, o il barese Fireplace, in seguito si esibiranno prevalentemente in strutture autogestite da punx come il Victor Charlie di Pisa, La Giungla di Bari, il Virus di Milano, o in centri sociali (come il Forte Prenestino a Roma). In attivit\u00e0 per buona parte degli anni ottanta, il gruppo si scioglie intorno al 1987.\nSi riuniscono per alcuni concerti tra il 1993 ed il 1994. Nel 1998 la X Records pubblica la raccolta \"Come se nulla fosse\" comprendente l'EP, l'album ed alcuni brani dal vivo registrati al Forte Prenestino.\nNel 2000 tornano in attivit\u00e0, registrando tre brani inediti scritti durante gli anni ottanta e li aggiungono alla raccolta \"Disubbidisciti\", CD pubblicato nel 2001 allegato al libro \"Bloody Riot. Ardecore de Roma (1983-2001)\" pubblicato da Onda Rossa Libri.\nNel 2008 esce un CD con tutti i brani del primo LP remixati e rimasterizzati dalle bobine originali registrate nella sala dei Raff a Roma nel 1984.\nIl 20 marzo 2016 muore Roberto Perciballi, cantante e frontman del gruppo."}
{"id": "580707", "revid": "101933712", "url": "https://it.wikipedia.org/wiki?curid=580707", "title": "Baby-doll", "text": "Il baby-doll \u00e8 un indumento femminile da notte, costituito da una specie di camiciola molto corta, spesso con slip coordinati e usata per dormire al posto del pigiama. Pu\u00f2 essere fatta di vari materiali (seta, fibre sintetiche, tessuti trasparenti), e arricchita da frange o ornamenti lungo i bordi.\nNato per essere un sostituto del pigiama, \u00e8 considerato parte della lingerie ed usato principalmente come mezzo di seduzione, nonch\u00e9 come abbigliamento sexy. Infatti un baby-doll ben fatto mette in evidenza le gambe, i glutei ed il seno, ed \u00e8 usualmente corto abbastanza da lasciare quasi interamente scoperte le cosce.\nEtimologia.\nIl nome \"doll\" \u00e8 il termine inglese per la parola \"bambola\" ma \u00e8 anche il diminutivo di \"Dorothy\", il nome del personaggio interpretato da Carroll Baker, che lo indossava, sensualmente, nel film del 1956 \"Baby Doll - La bambola viva\" del regista Elia Kazan, pellicola che ha lanciato l'uso del baby-doll come arma di seduzione. Risulta chiaro che, colei che lo usa quindi come arma di seduzione \u00e8, per il proprio partner, una \"piccola bambola\", appunto una \"Baby-Doll\".\nSecondo un'altra versione, baby-doll non \u00e8 assolutamente la trasformazione vezzeggiativa di \u201cDorothy\u201d, ma \u00e8 pi\u00f9 credibilmente la definizione di un capo di abbigliamento che trae il suo nome dalla fattura semplice che ricordava il vestitino delle bambole che poi a sua volta era una semplificazione del vestitino delle bambine, fatto cio\u00e8 a campana con bretelline o meno e corto sulle ginocchia. Bambola si traduce con \"doll\", bambina con \"baby\" ed infine il verbo agghindare si traduce con \"to doll up\" e, conseguentemente, se vogliamo escludere la bambola, si finisce inevitabilmente in \"agghindata a bambina\"."}
{"id": "580712", "revid": "465169", "url": "https://it.wikipedia.org/wiki?curid=580712", "title": "Bloody Riot (EP)", "text": "Bloody Riot \u00e8 l'EP d'esordio del gruppo musicale hardcore punk romano Bloody Riot.\nIl singolo.\n\"Bloody Riot\", stampato in formato 7\" a 33 giri, . Il singolo \u00e8 stato successivamente ristampato nella raccolta \"Disubbidisciti\"."}
{"id": "580715", "revid": "73560", "url": "https://it.wikipedia.org/wiki?curid=580715", "title": "Babydoll", "text": ""}
{"id": "580716", "revid": "1971044", "url": "https://it.wikipedia.org/wiki?curid=580716", "title": "Tutti gli Zeri del mondo (programma televisivo)", "text": "Tutti gli Zeri del mondo \u00e8 stato un variet\u00e0 televisivo italiano andato in onda in prima serata su Rai 1 dal 21 marzo all'11 aprile 2000 per quattro puntate, con la conduzione di Renato Zero e la partecipazione di Lucrezia Lante della Rovere e Paolo Bonacelli. Con una puntata speciale andata in onda il 22 giugno.\nIl programma.\nUn viaggio musicale fiabesco e sentimentale, accogliente e sorprendente. \u00c8 un'avventura attraverso l'universo artistico del cantautore romano: un pianeta popolato da persone note o sconosciute, ma comunque unite dalla passione per la vita.\nIn diretta dallo Studio 1 di Mirabilandia, tutto \u00e8 ambientato all'interno della zeronave, uno spettacolare vascello che vola nella fantasia, a bordo del quale si incontrano tutti i protagonisti del viaggio e che conduce i telespettatori verso gli incontri pi\u00f9 sorprendenti.\nSostenuto dalla presenza dell'orchestra di Fon\u00f2poli diretta dal maestro Renato Serio, l'artista canta le sue canzoni e dedica un omaggio agli ospiti musicali di ogni puntata, i quali a loro volta interpretano un suo brano.\nQuest'atmosfera di mescolanza tra comuni memorie viene celebrata anche con medley che vengono dedicati ad alcuni grandi protagonisti della musica italiana scomparsi. In questo racconto si inserisce anche la danza, con coreografie che fanno da cornice ai brani musicali.\nOltre alla presenza di grandi interpreti della canzone, lo spettacolo \u00e8 affidato anche a importanti nomi del teatro.\nNel vascello, animato in permanenza dalla presenza di personaggi simbolici e pittoreschi e dall'attivit\u00e0 di stravaganti artisti di strada, c'\u00e8 spazio anche per un sontuoso camerino, straripante di costumi e oggetti dell'artista. \u00c8 da qui che prendono vita i momenti pi\u00f9 intimi e raccolti dedicati agli aspetti privati del cantautore, in un continuo gioco di rimandi tra lo spettacolo e la vita.\nPresenze fisse della trasmissione sono Paolo Bonacelli e Lucrezia Lante della Rovere, figure complementari e contrastanti: il primo concreto e razionale, fantasiosa la seconda. I due giocano sulla rotta da dare al viaggio e si occupano di movimentare gli imbarchi e gli sbarchi degli ospiti. Completa l'equipaggio la figura di un'irriducibile sorcina interpretata dall'attrice romana Dodi Conti.\nCi sono anche le cinque pre-sigle, di volta in volta diverse, offrono a Renato lo spunto per raccontare la realt\u00e0 quotidiana. Lo si vede intorno a un tavolo da pranzo in compagnia di una famiglia che abita in periferia; nel cortile di un caseggiato popolare mentre gioca a pallone con i bambini; in un canile municipale tra i randagi; in un circolo per anziani; nel circo di Mirabilandia.\nUno spazio \u00e8 poi dedicato all'incontro con i mittenti di lettere spedite al cantante, anche molti anni prima, che adesso, insieme a lui, hanno l'occasione di parlare dei momenti di vita che hanno affrontato ascoltando la sua musica: difficolt\u00e0, dolori, incertezze, vittorie.\nE soprattutto in ogni puntata \u00e8 presente tra i viaggiatori della zeronave il protagonista di uno straordinario riscatto: persone che hanno saputo sconfiggere formidabili difficolt\u00e0 dando corpo e senso alla propria esistenza.\nLa sigla iniziale \u00e8 \"L\u2019imbarco\" mentre quella finale del programma \u00e8 \"Tutti gli zeri del mondo\", cantata da Renato Zero in duetto con Mina ed introdotta dalla stessa cantante da una parte recitata."}
{"id": "580717", "revid": "201394", "url": "https://it.wikipedia.org/wiki?curid=580717", "title": "Bloody Riot (album)", "text": "Bloody Riot \u00e8 il primo ed unico album del gruppo musicale hardcore punk romano Bloody Riot. Stampato su etichetta Meccano Records, in formato LP, il disco \u00e8 stato prodotto da Giulio Tedeschi.\nIl disco \u00e8 stato successivamente ristampato nella raccolta \"Disubbidisciti\"."}
{"id": "580721", "revid": "481349", "url": "https://it.wikipedia.org/wiki?curid=580721", "title": "Sistema vocalico italiano", "text": ""}
{"id": "580728", "revid": "339392", "url": "https://it.wikipedia.org/wiki?curid=580728", "title": "Kimimaro", "text": ""}
{"id": "580729", "revid": "599013", "url": "https://it.wikipedia.org/wiki?curid=580729", "title": "Mahamadou Diarra", "text": "Carriera.\nClub.\nA meno di dodici anni, nel gennaio 1993, insieme all'amico Koli Kant\u00e9 entra nel settore giovanile del Centre Salif Keita di Bamako. Nel 1996, a 17 anni, ottiene un provino dall'OFI Creta, club di seconda divisione greca. Si trasferisce quindi a giocare in Grecia per la stagione 1998-1999 (21 presenze, 2 gol); nell'estate 1999, vestendo la divisa della Nazionale maliana Under-20, raggiunge il terzo posto ai Mondiali di categoria disputati in Nigeria.\nNella stessa estate 1999 passa al Vitesse, club olandese guidato da Ronald Koeman, con cui gioca per tre stagioni, dal 1999-2000 al 2001-2002, totalizzando 69 partite e 9 gol. Nel febbraio 2002 \u00e8 semifinalista e miglior giovane della Coppa d'Africa.\nGrazie a questi risultati, suscita l'interesse del Lione, che nell'estate 2002 lo paga 3,8 milioni di euro. Al Lione diventa uno dei pilastri del centrocampo, copre le avanzate di Juninho Pernambucano e di Essien, e in 4 anni vince 4 campionati francesi e per due volte (2002-2003, 2004-2005) \u00e8 il miglior giocatore della Ligue 1, per un totale di 119 partite e 7 gol.\nIl Real Madrid, sotto la guida di Fabio Capello, lo acquista per 26 milioni di euro. Alla prima stagione con i \"blancos\" conquista il titolo spagnolo, anche grazie a un suo gol che risulter\u00e0 decisivo contro il Mallorca all'ultima giornata.\nIl 27 gennaio 2011 viene ufficializzato il suo trasferimento a titolo definitivo al Monaco, nel massimo campionato francese., ma dopo soli sei mesi abbandona il club francese, appena retrocesso.\nRimasto svincolato si aggrega alla squadra del Lione senza entrare in organico. Il 27 febbraio 2012, dopo essere stato svincolato da giugno, raggiunge un accordo con il Fulham fino a fine stagione con un'opzione anche per la successiva. Esordisce con la nuova maglia il 4 marzo 2012, nella vittoria dei \"Cottagers\" per 5-0 contro il Wolverhampton. Il 7 aprile seguente realizza il primo gol in Premier League, nella vittoria contro il Bolton.\nNell'estate 2016 gioca il precampionato con il , ma nonostante il buon feeling instaurato con societ\u00e0, squadra e gli elogi da parte del tecnico Dean Smith, decide di non prolungare il suo rapporto con il club.\nStatistiche.\nPresenze e reti nei club.\n\"Statistiche aggiornate al 3 maggio 2014.\""}
{"id": "580730", "revid": "124634519", "url": "https://it.wikipedia.org/wiki?curid=580730", "title": "Bill Shankly", "text": "Carriera.\nNato nella regione scozzese dell'East Ayrshire, Bill Shankly era il pi\u00f9 giovane di cinque fratelli, tutti calciatori professionisti. Anche suo fratello Bob fu un allenatore di successo che condusse nel 1962 il Dundee alla vittoria nel campionato di Scozia. Tutti e cinque i fratelli fecero parte del Glenbuck Cherrypickers, famoso all'epoca per essere un serbatoio di talenti, che diede numerosi giocatori al calcio professionistico e alla Nazionale scozzese: lo stesso Bill Shankly gioc\u00f2, tra il 1938 e il 1943, 5 partite con la sua Nazionale. Tuttavia, egli non fece mai parte della prima squadra dei Cherrypickers.\nIl primo campionato disputato da Bill Shankly fu nel campionato giovanile scozzese, con la squadra - ormai scomparsa - del Cronberry Eglinton. Notato da alcuni osservatori inglesi, fu messo sotto contratto nel 1932 dal Carlisle Utd. e debutt\u00f2 nella \"First Division\" inglese il 31 dicembre di quello stesso anno, contro il Rochdale. Nell'estate del 1933 si trasfer\u00ec al Preston North End, club con il quale raggiunse due volte consecutive la finale di Coppa d'Inghilterra nelle stagioni 1936-1937 e 1937-1938, quest'ultima vincendola. Durante la Seconda guerra mondiale Shankly torn\u00f2 in Scozia a terminare la carriera agonistica nel Partick Thistle.\nDopo il ritiro dal calcio giocato, Shankly divenne l'allenatore del Carlisle nel 1949, poi del Grimsby nel 1951, del nel 1953 e dell'Huddersfield nel 1956, ma assurse alla fama per i suoi 15 anni passati da allenatore del dal dicembre 1959 fino al luglio del 1974: il club militava in quel periodo in Seconda divisione, e il tecnico inizi\u00f2 un paziente lavoro di ricostruzione della squadra partendo dai giovani del vivaio e inserendo elementi di talento come ad esempio l'attaccante scozzese Ian St. John, subito ribattezzato dal \"Kop\" \"The Saint\" per i tre goal segnati all' nella sua prima apparizione con la maglia dei \"Reds\". Nel 1962 il Liverpool fu promosso in Prima Divisione e addirittura nel 1964 vinse il campionato inglese, e l'anno successivo riusc\u00ec ad arrivare fino alla semifinale di Coppa dei Campioni. Negli anni che seguirono Shankly avrebbe guidato il Liverpool alla conquista di altri due campionati inglesi (1965-1966 e 1972-1973), due Coppe d'Inghilterra (1964-1965 e 1973-1974) e soprattutto alla Coppa UEFA 1972-1973 con un 3-2 complessivo contro i tedeschi del Borussia M\u00f6nchengladbach, che impose il Liverpool come potenza continentale dopo avergli fatto riacquisire lustro in campo nazionale.\nUn episodio avvenuto nel 1973 che lo vide protagonista fece epoca e pass\u00f2 all'aneddotica: durante il giro d'onore per celebrare la vittoria in campionato, un agente di polizia gett\u00f2 di lato una sciarpa lanciata dalle tribune. Shankly vide la scena si avvicin\u00f2 all'agente e gli disse: \u00abNon farlo, per te \u00e8 solo una sciarpa, per un ragazzo rappresenta la vita\u00bb, poi raccolse la sciarpa e se la leg\u00f2 al collo. Siccome nelle vicinanze c'era un microfono, le sue parole furono captate e ben presto diffuse.\nNel luglio del 1974 decise di ritirarsi e nel novembre di quello stesso anno ricevette l'onorificenza di \"Ufficiale dell'Impero Britannico\". Il suo posto fu preso da Bob Paisley, che avrebbe portato il Liverpool sul tetto d'Europa e l'avrebbe fatto diventare uno dei club pi\u00f9 titolati del mondo (sebbene, sorprendentemente, si sarebbe scoperto in tempi recenti che Shankly avrebbe preferito come successore al Liverpool Jack Charlton e non Paisley).\nBench\u00e9 il suo palmar\u00e8s, pur nutrito, sia inferiore a quello del suo successore, Bill Shankly viene considerato dai tifosi il pi\u00f9 grande allenatore della storia del Liverpool, per aver ridato rispetto e considerazione al club e aver preparato la strada ai successi del decennio successivo.\nBill Shankly mor\u00ec il 29 settembre 1981 per un improvviso infarto cardiaco. Ha un posto particolare nella \"Hall Of Fame\" del Museo Nazionale del Calcio di Preston, nel cui discorso inaugurale fu citato con menzione d'onore per il suo contributo al gioco del calcio come allenatore. Come tributo, gli fu eretta una statua ad Anfield, lo stadio di Liverpool, e anche un ingresso di detto stadio porta il suo nome."}
{"id": "580731", "revid": "84184", "url": "https://it.wikipedia.org/wiki?curid=580731", "title": "Luigi Brigiotti", "text": "Biografia.\nFunzionario dell'Ufficio Imposte, rimase nella sua amata Teramo, anche rinunciando a promozioni.\n\u00c8 da considerarsi uno dei pi\u00f9 rappresentativi poeti dialettali teramani.\nMolte sue composizioni poetiche furono pubblicate con successo sui giornali del tempo.\nCollabor\u00f2 tra gli altri al \"Corriere abruzzese\" (a partire dal 1883), alla \"Rassegna Adriatica\" (1900-1901), a \"Terra Vergine\" (1926-1927). \nUs\u00f2 diversi pseudonimi tra i quali \"Gnore Paule\", \"Sucagnostre\", \"Fr\u00e0 Furm\u00e9che\". Le sue liriche dialettali sono scanzonate, intrise di allegria e comicit\u00e0, ma anche seriet\u00e0 e sottigliezza di allusioni, nel tratteggiare caricature dei \"tipi\" della societ\u00e0 provinciale di Teramo e delle amministrazioni, che nei primi del '900 pare tenessero la citt\u00e0 in uno stato di stagnazione sociale. La figura di Gnore Paule (sor Paolo) \u00e8 tratta dalla celebre statua romana detta \"sor Paolo\" che si trova nel quartiere di Porta Romana, usata dai cittadini in forma anonima con biglietti per esprimere ironico dissenso verso politica e padroni, alla stessa maniera del Pasquino romano. In alcune liriche di Brigiotti, Gnore Paule che \u00e8 l'alterego del cittadino teramano medio, osdia del poeta, canzona politici e amministrazioni, ma anche il malcostume cittadino, rimpiangendo i tempi antichi. \nLa sua notoriet\u00e0 si diffuse anche fuori dalla citt\u00e0 di Teramo, a seguito di sue partecipazioni a incontri regionali di poeti a Palena (1911), a Lanciano (1912), ossia le Settembrate e le Maggiolate, cui aderirono anche Cesare De Titta, Modesto Della Porta, Luigi Illuminati, Alfredo Luciani, e infine a Roma (1912) per un saggio di letture tenuto presso la sede dell'Associazione Abruzzese Molisana.\nLe sue composizioni pi\u00f9 note sono \"La torre de lu Ddome\" (1906), \"Strata Facenne\" (1914) e \"La Fasciulate\" (1916), recitata a una cena di commercianti la sera del 17 aprile 1916, nell'ex albergo Sole, che stava in piazza della Cittadella, oggi piazza Martiri Pennesi.\nLa sua raccolta maggiore \u00e8 \"Strata Facenne\", che include la maggior parte delle sue composizioni famose, che mutu\u00f2 il titolo da una delle sue pi\u00f9 note composizioni e che fu pubblicata in due diverse edizioni, l'ultima delle quali postuma.\n\u00c8 in corso una nuova edizione in 2 volumi degli inediti di Brigiotti, molti dei quali caricature di macchiette teramane, scritte per i giornali locali."}
{"id": "580732", "revid": "4175", "url": "https://it.wikipedia.org/wiki?curid=580732", "title": "Stade Rennais FC", "text": ""}
{"id": "580739", "revid": "1086846", "url": "https://it.wikipedia.org/wiki?curid=580739", "title": "Associazione Sportiva Roma 1956-1957", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1956-1957.\nStagione.\nDopo il ritorno nella massima serie, la Roma realizza dei campionati abbastanza buoni, ma una campagna acquisti sbagliata riporta nella stagione la squadra nelle zone basse della classifica con un quattordicesimo posto. L'allenatore viene sostituito alla trentesima giornata con Guido Masetti, tornato per la terza volta alla guida della panchina giallorossa.\nMaglie e sponsor.\nLa divisa primaria \u00e8 costituita da maglia rossa con colletto a V giallo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa tra torace e addome, pantaloncini bianchi e calzettoni bianchi bordati di giallorosso. Viene usata in alcune occasioni un'altra divisa nelle trasferte, costituita da maglia verde con colletto e bordi manica giallorossi, pantaloncini bianchi e calze rosse bordate di giallo. I portieri hanno due divise, una costituita da maglia grigia con colletto a polo giallorosso, pantaloncini neri e calze rosse bordate di giallo, l'altra con maglia con colletto a girocollo giallorosso e gli stessi abbinamenti.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 56/57\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "580741", "revid": "106908", "url": "https://it.wikipedia.org/wiki?curid=580741", "title": "Fiat 126p", "text": ""}
{"id": "580744", "revid": "124590067", "url": "https://it.wikipedia.org/wiki?curid=580744", "title": "Efficacia (diritto)", "text": "L'efficacia dell'atto o fatto giuridico \u00e8 la possibilit\u00e0 di produrre gli effetti giuridici che una norma dell'ordinamento ricollega all'atto o fatto stesso. Tali effetti possono consistere nella costituzione, nella modificazione o nella cessazione di rapporti giuridici. La mancanza di efficacia \u00e8 detta \"inefficacia\".\nInizio e cessazione dell'efficacia.\nIl mero fatto giuridico \u00e8 sempre efficace: se esiste cos\u00ec come \u00e8 previsto dalla norma, allora produce gli effetti giuridici da questa stabiliti ed \u00e8, quindi, efficace (al limite pu\u00f2 essere inopponibile a certi soggetti, come si vedr\u00e0 pi\u00f9 avanti). Per l'atto giuridico il discorso \u00e8 pi\u00f9 complesso, perch\u00e9 la sua efficacia pu\u00f2 dipendere da fatti ulteriori (\"condizioni di efficacia\"); talvolta, poi, l'ordinamento collega effetti prodromici all'atto, anche se non si sono ancora verificate le condizioni di efficacia.\nL'efficacia dell'atto presuppone il suo \"perfezionamento\", che si ha quando l'atto viene in essere completo di tutti gli elementi necessari richiesti dall'ordinamento; cos\u00ec i contratti si perfezionano con la stipulazione, i negozi unilaterali e i provvedimenti amministrativi con l'adozione, ecc.\nTuttavia, il perfezionamento \u00e8 necessario ma pu\u00f2 non essere sufficiente a conferire efficacia all'atto, la quale pu\u00f2 essere subordinata anche:\nL'efficacia dell'atto pu\u00f2 d'altra parte cessare:\nIl criterio temporale permette di distinguere le norme in transitorie, prorogate oltre la loro scadenza stabilita, rinviate a una data di entrata in vigore successiva a quella prevista dalla Costituzione, retroattive a decorrere da una certa data in poi. L'ordinamento italiano stabilisce che in generale le norme dispongano del futuro e non del passato (art. 11 delle preleggi del codice civile), mentre un principio costituzionale specifico afferma l'irretroattivit\u00e0 della legge penale.\nEfficacia e opponibilit\u00e0.\nUn fatto o atto giuridico pu\u00f2 essere inefficace nei confronti di chiunque o pu\u00f2 esserlo solo nei confronti di alcuni soggetti (\"inefficacia relativa\"); nel secondo caso si ha una forma particolare di inefficacia, detta \"inopponibilit\u00e0\". In particolare, l'ordinamento pu\u00f2 prescrivere determinati mezzi di pubblicit\u00e0 giuridica e stabilire che, in caso di omissione, il fatto o atto \u00e8 inopponibile a certi soggetti: \u00e8 la cosiddetta \"pubblicit\u00e0 dichiarativa\". \nIn relazione ai contratti l\"'opponibilit\u00e0\" riguarda la cosiddetta \"rilevanza esterna\" del contratto. \u00c8 il principio in base al quale si risolvono i conflitti fra atti e consiste nella prevalenza del titolo contrattuale nei confronti di altro titolo vantato dal terzo. Il regime di opponibilit\u00e0 risponde a un'esigenza di sicurezza nella circolazione giuridica, un'esigenza di tutela del titolare (che non deve vedersi espropriato da un soggetto privo di legittimazione) e un'esigenza di tutela dei creditori (che devono conservare la garanzia patrimoniale).\nEfficacia e validit\u00e0.\nL'efficacia di un atto \u00e8 collegata alla sua \"validit\u00e0\" ma non coincide con essa. Un atto invalido, infatti, non \u00e8 efficace se all'invalidit\u00e0 il diritto positivo fa conseguire la sua \"nullit\u00e0\"; se, invece, l'invalidit\u00e0 si risolve, sempre alla stregua del diritto positivo, in \"annullabilit\u00e0\" dell'atto, lo stesso \u00e8 s\u00ec suscettibile di annullamento ma, fintantoch\u00e9 questo non intervenga, \u00e8 efficace e, anzi, se, come spesso avviene, l'annullamento \u00e8 soggetto a un termine di decadenza, il suo decorso senza che sia intervenuto l'annullamento rende l'atto stabilmente efficace.\nEfficacia, esecutivit\u00e0 ed esecutoriet\u00e0.\nIn relazione ai provvedimenti si suole distinguere l'efficacia in senso stretto dall'\"esecutivit\u00e0\", essendo la prima la suscettibilit\u00e0 a produrre effetti giuridici e la seconda la possibilit\u00e0 di porre in essere le attivit\u00e0 materiali che danno esecuzione al provvedimento. L'esecutivit\u00e0 presuppone l'efficacia ma pu\u00f2 non coincidere con essa, laddove lo preveda la legge o lo stesso provvedimento.\nDall'esecutivit\u00e0 si distingue poi l\"'esecutoriet\u00e0\" che \u00e8 la possibilit\u00e0 di portare in esecuzione il provvedimento contro la volont\u00e0 del soggetto nei cui confronti \u00e8 destinato a produrre effetti; l'esecutoriet\u00e0 presuppone l'esecutivit\u00e0 ma, in virt\u00f9 del principio di legalit\u00e0, sussiste nei soli casi in cui \u00e8 prevista dall'ordinamento.\nAltri progetti.\n&lt;br&gt;&lt;br&gt;"}
{"id": "580746", "revid": "1494169", "url": "https://it.wikipedia.org/wiki?curid=580746", "title": "Efficacia", "text": ""}
{"id": "580749", "revid": "26601", "url": "https://it.wikipedia.org/wiki?curid=580749", "title": "Cambio Paris-Roubaix", "text": ""}
{"id": "580759", "revid": "247222", "url": "https://it.wikipedia.org/wiki?curid=580759", "title": "Yo canto", "text": ""}
{"id": "580763", "revid": "44735", "url": "https://it.wikipedia.org/wiki?curid=580763", "title": "VMAs", "text": ""}
{"id": "580764", "revid": "44735", "url": "https://it.wikipedia.org/wiki?curid=580764", "title": "EMAs", "text": ""}
{"id": "580776", "revid": "767487", "url": "https://it.wikipedia.org/wiki?curid=580776", "title": "Respiro (film)", "text": "Respiro \u00e8 un film del 2002 diretto da Emanuele Crialese.\nLa pellicola ha per protagonista Valeria Golino.\nTrama.\nLampedusa, Estate. Grazia \u00e8 una donna dallo spirito libero, sposata ad un pescatore, Pietro, e madre di tre figli: Marinella, Pasquale e Filippo. Grazia, tuttavia, repressa dall'ambiente in cui vive, \u00e8 vittima di una qualche forma di depressione, che le fa avere continui sbalzi d'umore e comportamenti incomprensibili per la maggior parte dei suoi conterranei. Infatti, molti consigliano a Pietro di far trasferire Grazia presso un centro medico di Milano. L'unica persona che sembra essere realmente affine allo spirito di Grazia \u00e8 Pasquale, il secondo dei suoi figli, che spesso nei suoi confronti assume un ruolo quasi \"genitoriale\".\nUn giorno Pietro abbatte uno dei due cani di Grazia, convinto che esso sia pericoloso, e lei impulsivamente libera tutti i cani randagi del canile. Dopo il caos creato per l'isola dai cani, e la successiva mattanza, gli abitanti domandano a Pietro di fare qualcosa nei confronti della moglie. Pietro parla a Grazia della possibilit\u00e0 di un ricovero a Milano, ma Grazia fugge via e decide di nascondersi in una grotta sulla scogliera, dove Pasquale quotidianamente le porta cibo e abiti puliti.\nIntanto, Pietro e gli altri abitanti dell'isola cercano disperatamente la donna e, per far credere a tutti che Grazia \u00e8 morta, Pasquale abbandona sulla scogliera l'abito che Grazia indossava il giorno della sua scomparsa. Pietro trova l'abito, ma non \u00e8 convinto che la moglie sia morta e, a differenza degli altri, continua le ricerche. Quando ormai ha perso ogni speranza, Pietro intravede la moglie che nuota, mentre egli \u00e8 calato gi\u00f9 da una rupe a picco sul mare. Il 24 di agosto, giorno dei festeggiamenti di San Bartolomeo apostolo, tutti gli abitanti dell'isola si riuniscono su una spiaggia per accendere i roghi dedicati al santo e in quel momento Pietro ritrova la moglie, mentre sta nuotando nel mare. Pensando ad un miracolo, tutti gli abitanti le si riuniscono intorno, per portarla al sicuro.\nProduzione.\nIl film si avvale di Valeria Golino come unica attrice protagonista professionista, e di diversi attori non professionisti o all'epoca poco conosciuti (come Elio Germano). \u00c8 girato interamente a Lampedusa, dove si svolge la storia, e dove il film \u00e8 stato concepito dal suo autore, che vi ha vissuto per alcuni mesi, e realizzato parzialmente in lingua siciliana.\nColonna sonora.\nIl compositore John Surman ha scritto la colonna sonora del film, realizzata principalmente con il sintetizzatore e sassofono. Non \u00e8 stato pubblicato alcun CD contenente l'accompagnamento musicale di \"Respiro\", anche se \u00e8 possibile trovarne una parte (il brano \"Part 1 - Nestor's Saga (The Tale of The Ancient)\" nell'album di Surman del 1981 \"The Amazing Adventures of Simon Simon\". Nelle prime sequenze del film e nel trailer \u00e8 possibile anche sentire il brano musicale \"Sentimento\" di Patty Pravo."}
{"id": "580781", "revid": "547992", "url": "https://it.wikipedia.org/wiki?curid=580781", "title": "Maurizio Barendson", "text": "Biografia.\nNato a Napoli da una famiglia di origine olandese, dopo aver frequentato il Centro sperimentale di cinematografia, inizia la propria attivit\u00e0 di giornalista come inviato sportivo de \"il Tempo\". Nel 1968 in Rai diventa responsabile dei servizi sportivi del telegiornale dopo aver condotto il programma sportivo \"Sprint\", accostando alle competizioni sportive registi come: Nanni Loy, Damiano Damiani e attori quali Vittorio Gassman, Walter Chiari e Ugo Tognazzi.\nPopolare personaggio televisivo, divenne oggetto di una famosa imitazione fatta da Alighiero Noschese. Il programma di maggior successo ideato da Barendson con Paolo Valenti e Remo Pascucci \u00e8 stato \"90\u00ba minuto\" in onda dal 1970, da lui condotto in coppia con Valenti. Nel 1976 ide\u00f2 due programmi: uno sportivo, \"Domenica Sprint\", e uno di variet\u00e0, \"L'altra domenica\", che condusse con Renzo Arbore.\n\u00c8 morto nel gennaio 1978 all'et\u00e0 di 54 anni in una clinica romana, dove era ricoverato, a seguito di un intervento chirurgico.\nMaurizio Barendson \u00e8 lo zio di Guido Barendson, a sua volta conduttore televisivo.\nOmaggi.\nIl 12 agosto 1978 la Pro Loco di San Martino Valle Caudina (AV) ha consegnato il primo Premio Barendson a Giacinto Facchetti e Ambrogio Fogar.\nA Roma si trova viale Maurizio Barendson, strada di accesso al centro Rai di Saxa Rubra."}
{"id": "580783", "revid": "453768", "url": "https://it.wikipedia.org/wiki?curid=580783", "title": "Porto Rotondo", "text": "Porto Rotondo (\"Poltu Rutundu\" in gallurese, \"Poltu Ridundu\" in sardo) \u00e8 una frazione (\"Rudalza Porto Rotondo\") del comune di Olbia. \u00c8 una localit\u00e0 che rappresenta una delle pi\u00f9 importanti realt\u00e0 del turismo sardo. Assieme a Porto Cervo, Porto Rotondo \u00e8 famosa per essere frequentata, nel periodo estivo, dal jet set italiano ed internazionale.\nGeografia fisica.\nTerritorio.\nCompreso tra il golfo di Cugnana e quello di Marinella, il Comprensorio si estende per 500 ettari ed ha come punto di riferimento un attrezzatissimo porto con la disponibilit\u00e0 di 800 posti barca.\nFa parte della provincia di Sassari e si trova nel nord-est della Sardegna, a pochi chilometri da Olbia, Golfo Aranci, Palau e Arzachena e alle spalle del golfo di Marinella.\nStoria.\nAttorno alla struttura iniziale, avviata nel 1964 dai veneziani Luigi e Nicol\u00f2 Don\u00e0 dalle Rose, nel quadro di un'iniziativa voluta da un gruppo di imprenditori tra i quali Vittorio Cini ed il banchiere inglese George Frank, sono stati realizzati multipropriet\u00e0, residence e ville che, durante l'estate, accolgono 20\u00a0000 ospiti con una punta di 32\u00a0000 in agosto. Per il resto dell'anno il Comprensorio registra una presenza fissa di un migliaio di residenti.\n\u00c8 chiaro che l'architettura portorotondina ricalchi la struttura di Venezia, non a caso la principale piazza, circolare, conica e a spirale, \u00e8 stata denominata piazzetta San Marco.\nMonumenti e luoghi d'interesse.\nTra le sue spiagge pi\u00f9 rinomate si annoverano Ira (\"Sa Rena Manna\" in sardo) in onore della principessa Ira von F\u00fcrstenberg, nipote di Gianni Agnelli, Spiaggia Sassi e Punta Volpe (in sardo \"Iscia Segada\").\nA Porto Rotondo, in una zona denominata Punta Lada c'\u00e8 Villa Certosa, ovvero la fastosa residenza estiva di Silvio Berlusconi che si affaccia sul golfo di Marinella.\nInteressante la chiesa di San Lorenzo, realizzata dagli artisti Andrea Cascella e Mario Ceroli, con affresco rappresentante il \"Giudizio universale\".\nSport.\nLo Yacht Club e le manifestazioni.\nLo \"Yacht Club Porto Rotondo\" si \u00e8 ufficialmente insediato nel 1985 per volont\u00e0 dei conti veneziani Nicol\u00f2 e Luigi Don\u00e0 delle Rose che nei decenni precedenti avevano \"inventato\" Porto Rotondo. Nel 1987 lo Yacht Club Porto Rotondo, pur mantenendo una certa autonomia, venne incorporato come sede \u201cdistaccata\u201d, dallo Yacht Club Costa Smeralda, presieduto dall'Aga Khan. L'incorporazione si concluse dopo 10 anni con una separazione consensuale. Il \"guidone\" del Club vede la croce rossa su campo bianco (a rappresentare il forte legame con lo Yacht Club Italiano di Genova di cui Porto Rotondo avrebbe dovuto rappresentare la sede estiva) e sulla croce il leone di San Marco (i Don\u00e0 dalle Rose sono appunto veneziani) che tra le zampe tiene la bandiera sarda dei \"Quattro Mori\". Lo YCPR \u00e8 divenuto, negli anni, uno dei pi\u00f9 importanti d'Italia. \nOgni fine agosto a Porto Rotondo si tiene il \"Big game\", una manifestazione sportiva di pesca d'altura che \u00e8 considerata una delle pi\u00f9 rilevanti nel Mediterraneo. Lo Yacht club, come il porto, \u00e8 sottoposto alla direzione dei Molinas, facoltosa famiglia sarda originaria di Calangianus (SS), proprietari del limitrofo hotel 5 stelle \"Sporting\" e del 4 stelle extralusso \"Petra bianca\" di Porto Cervo."}
{"id": "580784", "revid": "21079", "url": "https://it.wikipedia.org/wiki?curid=580784", "title": "Gruppo delle isometrie", "text": ""}
{"id": "580785", "revid": "287204", "url": "https://it.wikipedia.org/wiki?curid=580785", "title": "Gruppo di isometrie", "text": ""}
{"id": "580794", "revid": "1086846", "url": "https://it.wikipedia.org/wiki?curid=580794", "title": "Associazione Sportiva Roma 1957-1958", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1957-1958.\nStagione.\nAll'inizio della stagione Guido Masetti, che aveva traghettato la squadra l'anno precedente, viene sostituito dall'inglese Alec Stock in qualit\u00e0 di direttore tecnico e affiancato dall'allenatore Antonio Busini: questo connubio si rivela negativo, poich\u00e9 Stock non conosce l'italiano e ha gravi problemi di comunicazione con il suo secondo e con la squadra. Dopo aver liquidato l'inglese, sulla panchina siede Gunnar Nordahl in qualit\u00e0 di allenatore-giocatore coadiuvato dallo stesso Antonio Busini. Nell'aprile del 1958 il presidente Renato Sacerdoti lascia la guida della squadra capitolina ad Anacleto Gianni. La squadra a fine stagione si classifica quinta in campionato.\nMaglie e sponsor.\nLa divisa primaria \u00e8 costituita da maglia rossa con colletto a V giallo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa tra torace e addome, pantaloncini bianchi e calzettoni bianchi bordati di giallorosso. Viene usata in alcune occasioni un'altra divisa nelle trasferte, costituita da maglia verde con banda giallorossa, pantaloncini neri e calze nere bordate di giallorosso. I portieri hanno due divise, una costituita da maglia grigia con colletto a polo giallorosso, pantaloncini neri e calze rosse bordate di giallo, l'altra con maglia con colletto a girocollo giallorosso e gli stessi abbinamenti.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 57/58\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de L'Unit\u00e0 e de La Stampa."}
{"id": "580797", "revid": "767487", "url": "https://it.wikipedia.org/wiki?curid=580797", "title": "Nati con la camicia", "text": "Nati con la camicia \u00e8 un film del 1983 diretto da E.B. Clucher (Enzo Barboni) ed \u00e8 il tredicesimo dei sedici film interpretati dalla coppia Bud Spencer e Terence Hill. Fu l'ultimo film in cui Terence Hill venne doppiato da Pino Locchi, sostituito successivamente da Michele Gammino.\nTrama.\nRoscoe Fraker, ventriloquo vagabondo, e Doug O'Riordan, ex-detenuto appena scarcerato, si conoscono durante una rissa in un bar in cui sono entrambi protagonisti. Fraintendendosi a vicenda, i due rubano involontariamente un camion e vengono bloccati da due poliziotti, che riescono per\u00f2 a raggirare grazie al ventriloquio di Roscoe. Dopo averli rinchiusi nel camion, Doug e Rosco rubano la loro auto e si dirigono all'aeroporto, salendo su un aereo in partenza per Miami.\nA causa di un equivoco, mentre sono a bordo dell'aereo vengono scambiati per Mason e Steinberg, due agenti della CIA di altissimo livello. Costretti dalla situazione, ed allettati dalla prospettiva di una doppia vita da milionari, Doug e Roscoe accettano di coprire il ruolo attribuitogli inaspettatamente ed iniziano a indagare sul malvagio K1, un megalomane con ambizioni di dominio sul mondo.\nIn questa veste di agenti creduti tali dagli uomini di K1, Doug e Roscoe scampano a due spietati quanto surreali tentativi di omicidio riuscendo a smascherare le varie spie legate al delinquente, presenti ovunque.\nDopo diverse peripezie, Roscoe e Doug riescono a trovare il luogo di incontro degli uomini di K1, una nave che funge da quartier generale dell'organizzazione. L\u00ec conoscono il perfido uomo ricercato. Questi intende colpire uno Space Shuttle con un missile carico di ioni che far\u00e0 dimenticare i numeri all'umanit\u00e0. Ma Roscoe, ricorrendo alle sue doti di ventriloquo, fa sbagliare il conto alla rovescia del missile; viene per\u00f2 scoperto e cos\u00ec K1 scatena i suoi uomini.\nDopo l'ultima rocambolesca scazzottata, Doug e Roscoe riescono a scappare dalla nave, mentre K1 viene arrestato con l'intera sua banda.\nProduzione.\nPer le scene dell'albergo, dove alloggiano i protagonisti, venne scelta come location il lussuoso \"Fontainebleau Hilton Resort\" di Miami Beach, Florida.\nPer le scene della scazzottata e dell'annaffiata dell'orca, venne invece scelto il Miami Seaquarium.\nLa nave su cui si svolgono le scene finali \u00e8 la \"Carnivale\" della Carnival Cruise Line. La nave fu costruita in Scozia nel 1955 come \"RMS Empress of Britain\" e oper\u00f2 a lungo come transatlantico per una compagnia canadese, prima di essere venduta nel 1975 per fare servizio crocieristico. Sulla stessa nave vennero inoltre girate alcune scene del film \"Simone e Matteo - Un gioco da ragazzi\", in cui i due protagonisti ricalcano fedelmente lo stile della famosa coppia. Fu demolita nel 2009.\nPromozione.\nI manifesti e le locandine utilizzate per promuovere il film, all'epoca della sua diffusione nelle sale cinematografiche, sono opera dell'illustratore Renato Casaro.\nDistribuzione.\nLa pellicola \u00e8 stata distribuita nelle sale cinematografiche italiane il 25 novembre 1983."}
{"id": "580805", "revid": "287204", "url": "https://it.wikipedia.org/wiki?curid=580805", "title": "Termidoro", "text": "Il mese di termidoro (in francese: \"thermidor\") era l'undicesimo mese del calendario rivoluzionario francese e corrispondeva (a seconda dell'anno) al periodo compreso tra il 19/20 luglio e il 17/18 agosto nel calendario gregoriano. Era il secondo dei \"mois d'\u00e9t\u00e9\" (mesi d'estate); seguiva messidoro e precedeva fruttidoro.\nEtimologia.\nIl termidoro deve la sua etimologia al \"calore allo stesso tempo solare e terrestre che infiamma l'aria da luglio ad agosto\", secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\". Una prima proposta prevedeva tuttavia di adottare il nome di fervidoro (o in francese \"fervidor\" dal latino \"fervidus\", bruciante) poi si prefer\u00ec termidoro.\nIl termidoro nella Rivoluzione.\nIl termidoro dell'anno VII vide l'inizio dell'insurrezione realista del 1799 nel Tolosano\nIl nome \"termidoro\" \u00e8 diventato celebre a causa del colpo di Stato del 9 termidoro anno II, che pose fine al periodo del Terrore di Robespierre (il 27 luglio 1794, secondo il calendario gregoriano). Tale evento, che culmin\u00f2 con l'esecuzione di Robespierre alla ghigliottina il giorno seguente, \u00e8 noto anche come \"Termidoro\" \"tout court\".\nTabella dei nomi dei giorni.\nCome tutti i mesi del calendario repubblicano francese, il termidoro era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (\"quintidi\") e decimo (\"decadi\") giorno di ogni decade, che aveva rispettivamente il nome di un animale e quello di un oggetto per l'agricoltura."}
{"id": "580806", "revid": "1061716", "url": "https://it.wikipedia.org/wiki?curid=580806", "title": "M\u00f6tley Cr\u00fce (album)", "text": "M\u00f6tley Cr\u00fce \u00e8 il sesto album in studio del gruppo musicale statunitense M\u00f6tley Cr\u00fce, pubblicato il 15 marzo 1994 dalla Elektra Records.\n\u00c8 il primo e unico album della band che vede alla voce John Corabi, subentrato dopo il licenziamento di Vince Neil.\nIl disco.\nDopo il successo di \"Dr. Feelgood\", i membri della band entrarono in studio per preparare il loro nuovo album, ma durante la fase di composizione si crearono forti attriti che culminarono nel licenziamento di Vince Neil, sostituito dal cantante e chitarrista dei The Scream, John Corabi. L'album rappresenta un forte punto di rottura nella carriera del gruppo, che si lascia alle spalle l'hard rock spensierato degli anni ottanta per abbracciare sonorit\u00e0 pi\u00f9 mature, derivate dalle tendenze grunge e alternative metal, grazie principalmente al contributo di Corabi.\nIl nuovo sound, unito alla mancanza del frontman storico, alienarono il pubblico decretando l'insuccesso dell'album, che raggiunse solo il settimo posto della Billboard 200. I singoli \"Hooligan's Holiday\" e \"Misunderstood\" fallirono entrambi l'ingresso nella Billboard Hot 100, piazzandosi unicamente nella classifica Mainstream Rock Songs."}
{"id": "580810", "revid": "39224", "url": "https://it.wikipedia.org/wiki?curid=580810", "title": "Topologia indotta", "text": ""}
{"id": "580811", "revid": "767487", "url": "https://it.wikipedia.org/wiki?curid=580811", "title": "Sole ingannatore", "text": "Sole ingannatore () \u00e8 un film del 1994 diretto da Nikita Michalkov, vincitore del Grand Prix Speciale della Giuria al 47\u00ba Festival di Cannes e dell'Oscar al miglior film straniero.\nIl titolo del film ha anche Didascalia, ossia \"un film per quelli che sono stati bruciati dal sole della Rivoluzione\".\nTrama.\nIl film \u00e8 ambientato a met\u00e0 degli anni trenta, poco prima delle grandi purghe staliniane, quando milioni di persone nell'allora Unione Sovietica venivano represse e private di ogni loro pi\u00f9 elementare diritto di libert\u00e0 ed etichettate come \"nemici del popolo\" durante una campagna scatenata da un improvviso giro di vite esercitato dal regime di Stalin. Il colonnello Sergej Kotov, un eroe militare della Rivoluzione bolscevica, si trova in campagna, trascorrendo un lungo periodo nella dolce vita della sua dacia (tradizionale mansione rustica russa), assieme alla sua giovane ed incantevole moglie Marusja, dalla loro figlia di sei anni Nadia e da numerosi componenti della famiglia ed amici.\nIl colonnello Kotov, rilassato e pieno di buon umore in questo suo parziale pre-pensionamento, \u00e8 molto temuto da quelli che lo circondano. \u00c8 anche molto patriottico e devoto alla causa Sovietica; oltre ad avere sempre con s\u00e9 una fotografia di s\u00e9 stesso con il dittatore sovietico Iosif Stalin, Kotov, mentre compassatamente rema su una barchetta assieme a sua figlia, osserva che l'ascesa del potere dei Soviet porter\u00e0 poi all'instaurarsi di un totalitarismo.\nIn questo idilliaco scenario irrompe Dmitrij, un giovane che era stato innamorato di Marusja una decade prima, per poi sparire in circostanze misteriose. Dmitrij adesso lavora per la polizia segreta di Stalin, la famigerata NKVD, e ben presto diventa evidente che anche se \u00e8 una persona di natura amichevole e scherzosa, \u00e8 tornato con una missione da compiere codificata da una ben precisa agenda. Ha ordini segreti di arrestare il marito di Marusja, accusandolo di spionaggio in favore dei tedeschi sin dal 1920 e dei giapponesi sin dal 1923. In qualche modo questa \u00e8 una sua vendetta, dal momento che la ragione per la quale aveva dovuto lasciare la sua fidanzata Marusja era stata proprio perch\u00e9 lo stesso Kotov, suo superiore, lo aveva spedito all'estero in missione (Dmitrij era ben qualificato all'impegno, dal momento che parlava alcune lingue).\nIn seguito il colonnello Kotov viene portato via a bordo di un'automobile nera; nonostante le minacce di Kotov di effettuare lui stesso una telefonata a Stalin, Kotov viene picchiato violentemente ed un involontario testimone dei fatti viene ucciso, mentre Dmitrij fa il gesto di saluto ad un enorme ritratto di Stalin portato in volo da un pallone. Successivamente lo stesso Kotov verr\u00e0 giustiziato, in seguito a questo, Dmitrij, in preda al rimorso - come rivela l'ultima scena del film - si suicida. Una didascalia finale informa che Marusja, Anna ed altri familiari saranno arrestati ed internati in un gulag; Marusja vi perder\u00e0 la vita, Nadia ne uscir\u00e0 duramente provata.\nOrigine del titolo.\nIl titolo del film deriva da quello di una canzone popolare degli anni trenta, composta da Jerzy Petersburski. La versione utilizzata nel film \u00e8 cantata da Pavel Michajlov, registrata nel 1937. \u00c8 spesso presente in vari punti del film un misterioso globo di luce; il film dichiara che \u00e8 dedicato a quelli che sono stati \"bruciati dal sole\" della Rivoluzione.\nProduzione.\nIl suo costo di produzione \u00e8 stato calcolato attorno ai 2.800.000 dollari."}
{"id": "580817", "revid": "39224", "url": "https://it.wikipedia.org/wiki?curid=580817", "title": "Sottospazio topologico", "text": ""}
{"id": "580819", "revid": "1718925", "url": "https://it.wikipedia.org/wiki?curid=580819", "title": "Villa Visconti Borromeo Arese Litta", "text": "La Villa Visconti Borromeo Arese Litta, conosciuta semplicemente come Villa Litta di Lainate, \u00e8 una villa storica, risalente al XVI secolo, situata nel comune di Lainate, nota in particolar modo per il suo ninfeo.\nStoria.\nL'intero complesso di Villa Litta fu ideato intorno al 1585 da Pirro I Visconti Borromeo il quale, ispirandosi alle ville della Toscana medicea, trasform\u00f2 in luogo di delizie un possedimento lainatese con cascinale della seconda met\u00e0 del Trecento, sino ad allora impiegato per attivit\u00e0 di produzione agricola che gi\u00e0 era parte dei possedimenti di suo padre Fabio I.\nPer il suo scopo Pirro I, mecenate milanese dotato di vasta cultura e di molteplici interessi, si avvalse della collaborazione dei migliori artisti di area lombarda, tra i quali l'architetto Martino Bassi, gli scultori Francesco Brambilla il Giovane e Marco Antonio Prestinari, i pittori Camillo Procaccini e Pier Francesco Mazzucchelli detto il Morazzone, Giovanni Battista Volpino e Agostino Lodola.\nOltre ai lavori di sistemazione architettonica del palazzo, Pirro impost\u00f2 il giardino lungo l'asse di penetrazione da sud verso nord, interrotto ortogonalmente dall'edificio del ninfeo e culminante a settentrione in un'esedra.\nIl ninfeo o \"edificio di frescura\", suggestivo complesso architettonico costituito da una successione di ambienti decorati a mosaico e con grotte artificiali, destinato ad accogliere la cospicua collezione museale del conte, \u00e8 considerato uno degli esempi pi\u00f9 importanti in Italia Settentrionale per la ricchezza delle decorazioni e la variet\u00e0 dei giochi d'acqua: il sofisticato impianto di questi ultimi, azionato dalla meccanica di un pozzo, \u00e8 ancora oggi messo in funzione nelle serate d'estate. \nGualdo Priorato - che, nel contesto della visita a Milano di Margherita d'Austria-Stiria, ne era stato ospite - diede la \"magnificazione del palazzo Borromeo di Lainate (...) celebrando le bellezze del \u00absontuoso e a maraviglia vago\u00bb\nedificio, rallegrato da \u00abgiardini, fontane, giuochi d\u2019acque e altre delitie non\ninferiori a qualsisia altro luogo d\u2019Italia, tanto pi\u00f9 osservabili quanto che, in\nun paese privo d\u2019acque naturali, con mirabil artificio se ne cavano tante da\nun pozzo profondo che servono a rendere il casamento istesso tutto dentro\nfontane\u00bb.\nNegli anni immediatamente successivi al Catasto Teresiano del 1721, Giulio Visconti Borromeo Arese, ultimo erede della famiglia, costru\u00ec il Palazzo Occidentale, conosciuto anche come \"Quarto Nuovo\". Intorno alla met\u00e0 dello stesso secolo la Villa pass\u00f2 in eredit\u00e0 al genero quest'ultimo, il marchese Antonio Litta, il quale si dedic\u00f2 con fervore al rinnovamento del giardino secondo i canoni estetici tardo settecenteschi in auge nelle residenze di villeggiatura delle nobili casate milanesi, inaugurando cos\u00ec un ulteriore periodo di splendore dell'intero complesso. Egli vi attu\u00f2 lavori di sistemazione scenografica, moltiplicandone gli effetti prospettici, creando quinte e fondali, costruendo ex novo la facciata del Ninfeo; si avvalse dell'opera di vari scultori quali Donato Carabelli, Pietro Santostefano e dell'architetto e pittore Francesco Levati.\nAll'inizio dell'Ottocento vi lavor\u00f2 l'architetto Luigi Canonica, insieme al botanico Linneo Tagliabue, che sistem\u00f2 all'inglese (in linea con quanto aveva fatto alla Villa Reale di Monza e alla Villa Melzi d'Eril di Bellagio) il giardino sulla parte occidentale della propriet\u00e0 e l'agrumeto, rifin\u00ec parte della villa e riedific\u00f2 la Cascina Camilla (poi abbattuta per far luogo allo stabilimento Ramazzotti).\nNel 1852 la Villa divenne protagonista di un ciclo pittorico ad opera di Carlo Bossoli, le quattro opere sono conservate presso il Museo di arte moderna e contemporanea di Varese. La villa continu\u00f2 a prosperare fino al 1870, quando il declino della famiglia Litta, parte attiva nei moti per l'Unit\u00e0 d'Italia, condusse, nel 1870, alla confisca della Villa ad opera del demanio statale.\nDivenuta nel 1872 propriet\u00e0 del barone Ignazio Weill Weiss, la dimora pass\u00f2 nel 1916 al suo contabile Erminio Riboni e nel 1932 alla famiglia Toselli, che vi introdusse la coltivazione su larga scala delle orchidee.\nLa seconda guerra mondiale segn\u00f2 il decadimento della villa che si protrasse sino al 1970 quando venne acquistata infine dal Comune di Lainate, grazie al quale, in collaborazione con la Soprintendenza ai Beni Ambientali e Architettonici di Milano e con il concorso di interventi pubblici e privati, questo prezioso monumento ha oggi ripreso a vivere con lo splendore di una volta.\nDalle sue origini e sino al XIX secolo, la villa ospit\u00f2 una serie di personaggi di rilievo: vi compirono studi l'architetto Vincenzo Scamozzi ed il pittore francese Simon Vouet (1621), mentre furono ospiti dei Litta lo scrittore Galeazzo Gualdo Priorato, il musicista Johann Christian Bach (figlio a sua volta del celebre musicista Johann Sebastian), lo scrittore Stendhal, il poeta Ugo Foscolo, lo storico Cesare Cant\u00f9 e Vittorio Emanuele II di Savoia dopo la Battaglia di Magenta del 1859 mentre si dirigeva con le sue armate verso Milano.\nDescrizione.\nLa villa e i giardini di Lainate sono impostati lungo un asse principale simmetrico da sud verso nord che si sviluppa per una lunghezza di 300 metri. Ai suoi lati, pur con qualche sfasatura e slittamento dovuto alla posizione della preesistente dimora, sono stati distribuiti spazi edilizi e ornamentali. L'asse ha inizio con il corpo di fabbrica prospettante l'attuale piazza Vittorio Emanuele II. Superato il massiccio portone d'ingresso, si ha accesso al Cortile d'Onore, circondato per quattro lati da fabbricati di diverse altezze. Sul lato sinistro si staglia l'imponente edificio in mattoni a vista fatto iniziare dal duca Giulio Pompeo Visconti Arese nel terzo decennio del XVIII secolo. Dei restanti tre corpi, disposti con andamento inclinato rispetto al cortile, quello settentrionale corrisponde alla parte pi\u00f9 antica della villa.\nIl palazzo cinquecentesco (Riposteria).\nL'edificio pi\u00f9 antico del complesso di villa Litta \u00e8 rappresentato da un edificio risalente al Cinquecento. Di forma rettangolare, esso venne presumibilmente ridotto nel lato di ponente per far spazio al palazzo settecentesco, ma il suo elemento caratteristico significativo rimane un portico architravato con colonne binate di granito con capitelli.\nParte di questo edificio probabilmente esisteva gi\u00e0 verso la met\u00e0 del Quattrocento come hanno dimostrato le tracce di decorazioni a motivi geometrici dipinti sulle travi lignee dei soffitti a cassettoni scoperti sotto gli affreschi, realizzati su un supporto di cannette che formavano le volte. Questi affreschi, distaccati dalla superficie originaria nel 1972, sono stati in seguito ricollocati. \nAlle sale al piano terreno si accede attraverso un atrio con una caratteristica pianta circolare iscritta in un quadrato con nicchie agli angoli e coperta con una cupola affrescata con una finta disposizione architettonica con colonne rosse e la figura di Mercurio nella volta. L'asse simmetrico che attraversa l'atrio, inclinato rispetto al portale d'ingresso e al giardino, \u00e8 particolarmente importante per datare le parti pi\u00f9 antiche del giardino.\nA sinistra dell'atrio si trova la Sala di Enea che presenta le pareti ed il soffitto affrescati con scene mitologiche tra cui la fuga di Enea da Troia. \nA destra si trova invece la Sala della Caccia con un soffitto affrescato con scene di caccia che ricordano la vocazione originaria della villa di campagna, alternate allo stemma della famiglia Visconti eaccompagnate al centro da un cartiglio benaugurante.\nLa sala attigua a questa presenta degli affreschi alle pareti, mentre il soffitto originale presentava delle travi dipinte che oggi sono andate perdute nel corso delle modifiche nei secoli al palazzo.\nLa Sala del Fuoco, di ridotte dimensioni, presenta alle pareti e sul soffitto delle decorazioni a grottesca tipiche del Cinquecento, accompagnate dalla presenza di un grande camino a cappa sulla quale \u00e8 dipinto un fuoco ardente. Da questa sala, attraverso un sottoscalone, si accede alla scala principale in pietra grigia che presenta sul pianerottolo un affresco con il motto latino \"Humilitas\" che gi\u00e0 fu di San Carlo Borromeo, a ribadire la propriet\u00e0 del complesso ai Borromeo.\nIl palazzo settecentesco.\nSulla sinistra del Cortile d'Onore, si trova l'imponente massa del palazzo in mattoni a vista fatto costruire da Giulio Borromeo Visconti Arese per la crescente necessit\u00e0 di rappresentanza della famiglia.\nLa muratura piuttosto compatta si presenta nel caratteristico colore rosso bruno con interruzioni dovute ai timpani delle finestre realizzati in pietra grigia per contrasto e ai modiglioni del cornicione dell'ultimo piano.\nIl palazzo presenta verso il cortile un portico a tre arcate sostenute da due gruppi di tre pilastri disposti a triangolo, cos\u00ec da apparire binate e simili a quelle del portico cinquecentesco dell'edificio attiguo. La facciata principale dell'edificio \u00e8 tuttavia prospiciente la parte del giardino destinata a teatro naturale ed \u00e8 movimentata dalle sporgenze dei corpi laterali, dal balcone al primo piano, dalle numerose finestre e porte-finestre del piano terreno.\nL'edificio poggia su larghi muri di base che determinano il perimetro della costruzione e formano un'ampia cantina a due arcate al livello sottostante.\nIl piano terreno si compone di undici stanze divise come segue:\nAl piano superiore \u00e8 posta la Sala da Ballo che occupa due piani in altezza (9 metri, inglobando anche parte del mezzanino destinato alla servit\u00f9) e si presenta di dimensioni colossali (7 x 24 metri). Di chiara impostazione settecentesca, presenta delle tribune per musici in forma di balconate superiori, sorrette da telamoni ed ornate con stucchi e medaglioni su cui compaiono volti presumibilmente riconducibili ai committenti: in un contesto di stile chiaramente barocco, queste decorazioni sembrano gi\u00e0 preannunciare il neoclassico ormai imminente.\nI giardini.\nIl parco di Villa Litta che si estende dietro gli edifici per tre ettari, era probabilmente sin dalle origini del complesso suddiviso per ricavarne orti, giardini ed agrumeti. Esso si sviluppa su due assi principali (sud-nord, est-ovest) progettati all'epoca di Pirro I e poi mutati nel corso del XVIII secolo con l'introduzione del carpino di cui oggi nel parco esistono circa 400 esemplari per una lunghezza totale di 643 metri.\nSecondo il gusto di Pirro I, venne creato gi\u00e0 nel Cinquecento un \"teatro di verzura\", un teatro naturale realizzato con tassi a piramide tronca e destinato a rappresentazioni musicali e teatrali.\nIl parco sub\u00ec altri mutamenti all'inizio del XIX secolo con l'intervento dell'architetto Luigi Canonica che apporter\u00e0 alcuni dislivelli al terreno nell'intento di crearvi un parco all'inglese. Ai lati del gruppo scultoreo del Ratto di Proserpina, vennero collocate due serre per conservare le piante durante il periodo invernale che, a detta del botanico Linneo Tagliabue nel 1840, ospitavano anche piante esotiche come ananas, banani, caff\u00e8, tamarindi, palme, orchidee, ibisco e gardenie. Accanto a queste si trovano ancora oggi due serre in ferro e vetro di stile liberty realizzate all'inizio del Novecento e restaurate nel 2015. Nel 1850-55 venne anche piantato un Ginkgo biloba oltre ad alcuni esemplari di Cedro dell'Atlante, Magnolia grandiflora, querce e bagolari.\nNel 2016 il parco di Villa Litta \u00e8 stato premiato tra i pi\u00f9 bei parchi pubblici d'Italia.\nIl Ninfeo.\nIl monumentale \"ninfeo\", che si erge poco lontano dal palazzo, costituisce uno dei luoghi di delizie pi\u00f9 sorprendenti e raffinati della cultura rinascimentale in Lombardia. Fu celebrato nel tempo da molti visitatori illustri (citiamo per tutti Stendhal).\nVissuto in contatto con i Medici, i Gonzaga e molte delle altre maggiori famiglie nobiliari, Pirro I Visconti Borromeo, seguendo la moda del tempo, non volle esser da meno nel costruire un edificio destinato al piacere e allo svago, capace di celebrare il rango sociale da lui raggiunto.\nProgettato dall'architetto Martino Bassi e realizzato tra il 1585 e il 1589, questo \"edificio di frescura\" rispecchia \u2013 nell'ideale sintesi tra natura e cultura \u2013 i raffinati gusti estetici di Pirro: un edificio pensato per suscitare meraviglia, ornato di statue, mosaici, grottesche e di altre opere che rimandano alla classicit\u00e0 romana, ricco di fontane e di invenzioni di ingegneria idraulica capaci di stupire e divertire gli ospiti, popolato da sale decorate con affreschi e mosaici, idonee ad ospitare suggestivamente le proprie raffinate collezioni.\nLa pianta dell'edificio \u00e8 rigorosamente simmetrica e si dispiega attorno al cosiddetto \"Atrio dei Quattro Venti\", un ambiente ottagonale a cielo aperto, con un bel pavimento a mosaico, sulle cui pareti rivestite di travertino trovano posto nicchie con statue di divinit\u00e0 romane e decorazioni musive a grottesche. La simmetria dell'edificio tuttavia \u00e8, per cos\u00ec dire, mascherata dalla variet\u00e0 degli ambienti incontrati nei quali il visitatore sembra smarrirsi: grotte popolate di statue che favoleggiano un mondo fantastico, sale decorate con misteriosi intrecci di figure geometriche, floreali e antropomorfe, ambienti \u2013 come il \"Cortile delle Piogge\"- che sorprendono gli ospiti con i giochi d'acqua e gli scherzi che ingegnosi congegni meccanici (automatici o azionati a comando da fontanieri nascosti) riservano loro. I famosi scherzi che avevano impressionato Stendhal consistono soprattutto in una grande dovizia di zampilli d'acqua improvvisi, resi possibili dai congegni azionati dalla pressione idraulica ottenuta grazie ad una caduta di circa 20 metri dell'acqua raccolta in un grande serbatoio posto in alto nella cosiddetta \"Torre dell'Acqua\" che domina il ninfeo.\nDopo un lungo periodo di decadenza e dopo la dispersione di molte opere d'arte che lo popolavano, a partire dal 1990 il ninfeo \u00e8 tornato ad accogliere e a stupire i visitatori grazie all'iniziativa del comune di Lainate e all'opera volontaria della \"Associazione Amici di Villa Litta\".\nSi fa fatica a pensare che questo luogo di delizie sia sorto negli anni in cui, sul piano religioso, si stava consolidando il rigore etico e il disegno controriformistico concepiti da San Carlo Borromeo. Pirro I, in qualit\u00e0 di fiduciario della Fabbrica del Duomo, conosceva tutti i pi\u00f9 rinomati artisti che operavano nel Ducato di Milano, esponenti di quel manierismo lombardo che tanta parte ebbe nell'attuazione del programma devozionale che San Carlo affidava all'arte sacra. Molti di essi furono chiamati a Villa Litta dove, impegnati su un ben diverso registro artistico, contribuirono a realizzare una delle pi\u00f9 giocose opere profane del tardo rinascimento lombardo. Tra di essi va menzionato in particolare Camillo Procaccini che invent\u00f2 per i soffitti della sale una decorazione composta da misteriose grottesche antropomorfe, realizzate con ciottoli bianchi e neri incastrati dapprima sul disegno preparatorio e dipinti poi con colori a tempera, dal turchese a diverse tonalit\u00e0 d'ocra.\nSignificativo \u00e8 il fatto che tali decorazioni (realizzate tra il 1587 e il 1589) siano state subito lodate da Giovanni Paolo Lomazzo nel componimento poetico dialettale \"Rabisch\" (arabeschi) che venne stampato in quegli anni con dedica rivolta proprio a Pirro I. \"Rabisch\" costituisce una sorta di manifesto culturale nel quale si riconosceva la cosiddetta Accademia dei Facchini della Val di Blenio, consesso che riuniva nelle sue fila artisti di varia natura accomunati da uno spirito gaudente e da interessi per quel mondo magico ed esoterico che tanta parte ebbe nel Rinascimento. Sicuramente l'Accademia ebbe i favori di Pirro, la cui personalit\u00e0, capace di concepire il progetto di Villa Litta, va compresa nel quadro di una \"Milano profana\" che, pur con fatica, era presente nell'et\u00e0 dei Borromeo.\nLa \"Vegia tuntona\".\nAl centro dell'emiciclo del ninfeo di Villa Litta si trova una statua raffigurante Venere al bagno che costituisce una delle sculture pi\u00f9 note e pregevoli dell'intera collezione. Attualmente presente in loco in copia, l'originale (conservato nel museo della villa) venne realizzato attorno al 1589 da Giulio Cesare Procaccini su disegno dello scultore Francesco Brambilla il Giovane.. La statua, ispirata alla \"Venus Urania\" del Giambologna del 1575. \nQuesta scultura di Venere \u00e8 divenuta per\u00f2 particolarmente popolare nella cultura locale grazie all'appellativo di \"Vegia tuntona\" (\"Vecchia tentatrice\") affibbiatole dai lainatesi nei secoli. Secondo la tradizione, infatti, gli abitanti che non potevano accedere al parco della villa, erano soliti arrampicarsi appositamente sul muro esterno del Ninfeo per guardare all'interno dell'unica finestra aperta sulla citt\u00e0, dalla quale si poteva scorgere in controluce la sagoma sinuosa della dea in posa lasciva mentre veniva bagnata dagli spruzzi d'acqua, apparendo come un'irresistibile tentatrice, immobile e irraggiungibile.\nOpere d'arte.\nDurante la lunga storia di possesso del complesso della villa da parte della famiglia Litta, qui vennero stoccate le opere pi\u00f9 importanti di propriet\u00e0 della famiglia dei duchi.\nNel complesso del palazzo si trovavano due sculture gemelle raffiguranti Venere e Bacco ed attribuite a Francesco Brambilla il Giovane che oggi si trovano alla National Gallery of Art di Washington. Presso l'Ermitage di San Pietroburgo si trovano ancora oggi quattro opere della collezione dei duchi Litta: la \"Madonna Litta\" attribuita a Leonardo da Vinci, Apollo e Marsia del Bronzino, Venere e Amore di Lavinia Fontana e una Madonna del Sassoferrato.\nTra le opere di fattura pi\u00f9 recente, si ricorda a Milano, presso la Galleria d'Arte Moderna, la statua di una Venere Pudica commissionata nel 1826 dal duca Litta allo scultore Pompeo Marchesi.\nIn Francia, presso il museo del Louvre a Parigi, si trova la colossale statua in marmo dell'Adone, realizzata da Marco Antonio Prestinari per Pirro I Visconti Borromeo.\nIl museo Poldi Pezzoli di Milano conserva il dipinto \"Sposalizio mistico di Santa Caterina\" di Bernardino Luini, proveniente dalla quadreria del duca Litta ed acquistato da Gian Giacomo Poldi Pezzoli.\nUna coppia di statue raffiguranti Eolo si trovano presso Powerscourt Garden a Dublino, in Irlanda."}
{"id": "580820", "revid": "21079", "url": "https://it.wikipedia.org/wiki?curid=580820", "title": "Spazio localmente connesso", "text": ""}
{"id": "580821", "revid": "124020504", "url": "https://it.wikipedia.org/wiki?curid=580821", "title": "Generation Swine", "text": "Generation Swine \u00e8 il settimo album in studio del gruppo musicale statunitense M\u00f6tley Cr\u00fce, pubblicato il 24 giugno 1997 dalla Elektra Records.\n\u00c8 il primo album realizzato dopo il rientro in formazione di Vince Neil e fra le varie tracce spicca la versione '97 di \"Shout at the Devil\" quale tentativo di creare un ponte tra la musica degli anni '80 e il nuovo sound della band."}
{"id": "580823", "revid": "1005847", "url": "https://it.wikipedia.org/wiki?curid=580823", "title": "Badaloni", "text": ""}
{"id": "580825", "revid": "2014155", "url": "https://it.wikipedia.org/wiki?curid=580825", "title": "Coppa dei Campioni 1972-1973", "text": "La Coppa dei Campioni 1972-1973 fu la diciottesima edizione del torneo calcistico. Fu vinto dall', che sconfisse in finale la Juventus, con il risultato di 1-0 a Belgrado.\nCon questo terzo successo consecutivo la formazione di Amsterdam ottenne il diritto di tenersi la coppa. Ne fu fabbricata, cos\u00ec, una nuova per la stagione successiva.\nRisultati.\nPrimo turno.\nTrnava \nVllaznia \nClassifica marcatori.\nClassifica dei principali marcatori del torneo:"}
{"id": "580829", "revid": "122748539", "url": "https://it.wikipedia.org/wiki?curid=580829", "title": "Costa Rei", "text": "Costa Rei (pi\u00f9 raramente nota come \"Costa Rey\") \u00e8 una frazione marittima di Muravera.\nSituata nella costa sud-orientale della Sardegna, precisamente nel Sarrabus, dista diversi chilometri dal comune di appartenenza.\nGeografia fisica.\nLa localit\u00e0 si estende per circa 10km, da Porto Pirastu a Cala Sinzias, e ha il centro ideale nelle due zone di Monte Nai e Piscina Rei.\nOrigini del nome.\nSulla etimologia del toponimo esistono due teorie: la prima fa derivare il nome della parola \"re\", quindi \"costa del re\"; tale versione \u00e8 avvalorata anche dalla limitrofa localit\u00e0 di Cala Reina (ora Cala Regina) lungo la litoranea per Cagliari. Una seconda ipotesi sostiene che il nome Costa Rei derivi dal fatto che nell'Ottocento vi era una colonia penale nella vicina Castiadas dove i detenuti (rei) lavoravano alle bonifiche delle zone paludose (e malariche).\nIn un'intervista al quotidiano L'Unione Sarda, l'imprenditore Guido Van Alphen si attribuisce la paternit\u00e0 del nome. Successivamente, soprattutto tra gli esercenti di botteghe, ristoranti e attivit\u00e0 commerciali varie, si \u00e8 andato diffondendo anche il toponimo Costa Rey.\nStoria.\nSviluppatosi alla fine degli anni sessanta, l'assetto turistico-immobiliare di Costa Rei \u00e8 da ricondurre all'intraprendenza del suddetto imprenditore belga Guido Van Alphen, che nel 1962 compr\u00f2 400 ettari di terreno e realizz\u00f2 le prime villette sul litorale. In seguito si avvicendarono i due costruttori belgi Heimann Tailler ed Edgar Yvan, oltre al tedesco Bastian Barthelmess. Una massiccia operazione di edificazione avvenuta negli ultimi anni ha portato la realizzazione di migliaia di ville e villette tanto da potersi contare in Agosto nel periodi di maggiore afflusso, una popolazione di circa 40.000 abitanti. Presenti quattro piazze (piazza Rei Marina, piazza Colombo, piazza Italia, piazza Sardegna) ricche di ristoranti, pizzerie, bar, botteghe e supermercati.\nMonumenti e luoghi d'interesse.\nArchitetture civili.\n\"Monumento\" di Costa Rei \u00e8 la \"Casa della contessa\", l'abitazione pi\u00f9 antica e non facilmente raggiungibile che abbraccia tutta la costa e da cui si pu\u00f2 ammirare un panorama della localit\u00e0. Meta di tanti turisti, soprattutto giovani, la casa della contessa \u00e8 da tempo abbandonata e interessata da molte leggende. Esistono inoltre nei dintorni alcuni nuraghe in buone condizioni di conservazione. \nSpiagge.\nPopolata per lo pi\u00f9 nel periodo estivo \u00e8 meta di numerosi turisti e rinomata per le sue spiagge chiarissime e a sabbia fine.\nLa spiaggia \u00e8 famosa anche per lo scoglio di Peppino, in localit\u00e0 Santa Giusta, un basso e largo scoglio visitato tutto l'anno dai turisti. All'orizzonte si pu\u00f2 scorgere l'isola della Serpentara.\nOltre alla autenticit\u00e0 delle spiagge che sono per la maggior parte libere, qui si trovano calette pittoresche e soprattutto un mare cristallino ed incontaminato. Nel 2009, la localit\u00e0 \u00e8 stata insignita del \"Travel blogger award\" dalla prestigiosa casa editrice di guide di viaggio \"Lonely Planet\", che ha incluso Costa Rei tra le 10 spiagge pi\u00f9 belle del mondo."}
{"id": "580831", "revid": "124010304", "url": "https://it.wikipedia.org/wiki?curid=580831", "title": "New Tattoo", "text": "New Tattoo \u00e8 l'ottavo album in studio del gruppo musicale statunitense M\u00f6tley Cr\u00fce, pubblicato il 7 luglio 2000.\n\u00c8 l'unico album della band dove non \u00e8 presente il batterista Tommy Lee, allontanato l'anno precedente e sostituito dall'ex-Ozzy Osbourne Randy Castillo. Nella versione remaster del 2003 sono stati aggiunti altri quattro brani e un bonus disc con la registrazione del concerto a Salt Lake City dove al posto di Randy, nel frattempo deceduto, si \u00e8 avvicendata Samantha Maloney, ex membro delle Hole.\nAbbandonati i tentativi di seguire le nuove tendenze alternative/industrial metal e grunge tipici degli ultimi due dischi in studio (M\u00f6tley Cr\u00fce (album) e Generation Swine), il nuovo CD vede il ritorno alle sonorit\u00e0 e tematiche tipiche dei primi Motley Crue."}
{"id": "580833", "revid": "984922", "url": "https://it.wikipedia.org/wiki?curid=580833", "title": ".int", "text": ".int \u00e8 un dominio di primo livello generico, introdotto nel 1988.\nAttualmente il registro \u00e8 tenuto dal IANA.\nRiguarda le organizzazioni che rispettano la RFC 1591, ovvero create attraverso trattati internazionali e le varie agenzie delle Nazioni Unite."}
{"id": "580839", "revid": "1442080", "url": "https://it.wikipedia.org/wiki?curid=580839", "title": "Into the Rush", "text": "Into the Rush \u00e8 il primo album di Aly &amp; AJ pubblicato nel 2005 dalla Hollywood Records in CD.\nIl disco.\nLa versione originale fu pubblicata il 16 agosto 2005 ed include i singoli \"Rush\", \"No One\", \"On the Ride\", \"Do You Believe in Magic\" e \"Walking on Sunshine. La versione Deluxe Edition invece, fu pubblicata l'8 agosto 2006, con tre nuove canzoni e due nuovi mix di canzoni gi\u00e0 inserite nella precedente versione. L'album ha venduto 800.000 copie ed \u00e8 stato certificato disco di Platino per la vendita di un milione di copie.\nLa versione Deluxe Edition \u00e8 stata pubblicata in America l'8 agosto 2006 e in Italia il 1\u00ba giugno 2007 con la stessa cover della versione standard.\nL'intero album \u00e8 stato reso disponibile per l'airplay su Last.fm. La versione giapponese dell'album contiene tre bonus tracks: \"Never Far Behind\", \"Rush\" (Live Show Mix) e \"No One\" (Live Show Mix). \"Never Far Behind\" fu anche disponibile come bonus track nei negozi cristiani negli USA. L'iTunes special edition contiene \"No One\" (Live Show Mix) e \"Do You Believe in Magic\" (Single Version). La Simlish version di Chemicals React \u00e8 acquistabile su iTunes.\nDue singoli principali sono stati pubblicati dall'album, uno dalla versione originale (\"Rush\") e l'altro dalla versione deluxe (Chemicals React). Oltre a queste due, altri sette brani sono stati scelti per promuovere l'album, ma non state pubblicate a livello nazionale. Molti di loro sono stati comunicati Disney, alcuni brani sono stati pubblicati anche nelle stazioni radio cristiane e alcune sono servite come download singolo:\nCritiche.\nL'album ha ricevuto recensioni miste dai critici. Fran Grauman da about.com, ha dato all'album 4 stelle di merito, lodando Aly &amp; AJ come \"tonnellata di talento\" ed \"esperienza\". AllMusic ha dato all'album una recensione mista, dicendo che \"non \u00e8 iniziativa futura di offrire poche abili ballate\", li a portata di mano dopo 2 stelle e mezzo. AMG le lode per avere una reale capacit\u00e0 di canto, citando \"Aly &amp; AJ possono effettivamente cantare \u2014 la loro voce ha pi\u00f9 speranze rispetto alle prefabbricate voci Disney come ad esempio Hayden Panettiere o Caleigh Peters \u2014 e gli accordi sono lisci senza ricorrere al vuoto\". Le recensioni finiscono con \"Into the rush\" \u00e8 orecchiabile, piacevole ed \u00e8 il pi\u00f9 memorabile prodotto Disney.\nUlteriori informazioni sulle tracce.\n\"Rush\"\n\"No One\"\n\"Collapsed\"\n\"Something More\"\n\"On the Ride\"\n\"Speak for Myself\"\n\"Out of the Blue\"\n\"In a Second\"\n\"I Am One of Them\"\n\"Sticks and Stones\"\n\"Protecting Me\"\n\"Slow Down\"\n\"Do You Believe in Magic\"\nRemake dei The Lovin' Spoonful\n\"Walking on Sunshine\"\nRemake di Katrina and the Waves\n\"Chemicals React\"\n\"Shine\"\n\"Never Far Behind\"\n\"Something More\" [New Version]\n\"Collapsed\" [New Version]\nCultura di massa.\nAlcune canzoni da \"Into the Rush\", sono state usate in film e telefilm.\nLe cover dell'album hanno trovato il loro successo in alcuni film come:\nClassifiche.\n\"Into the Rush\" debutt\u00f2 alla posizione 36, vendendo 25.000 copie nella prima settimana. L'album rimase in classifica per 40 settimane nella classifica Billboard 200. L'ultima posizione dell'album fu la 123 uscendo definitivamente la settimana successiva. L'album vendette 800.000 copie totali. L'album ha venduto pi\u00f9 di 25.000 copie a settimana per circa 30 settimane."}
{"id": "580841", "revid": "21079", "url": "https://it.wikipedia.org/wiki?curid=580841", "title": "Sistema di intorni", "text": ""}
{"id": "580842", "revid": "21079", "url": "https://it.wikipedia.org/wiki?curid=580842", "title": "Intorno sferico", "text": ""}
{"id": "580852", "revid": "1086846", "url": "https://it.wikipedia.org/wiki?curid=580852", "title": "Associazione Sportiva Roma 1958-1959", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1958-1959.\nStagione.\nLa stagione 1958-59 \u00e8 per la panchina giallorossa una delle pi\u00f9 movimentate. La stagione inizia con Gunnar Nordahl allenatore e Toni Busini come direttore tecnico. Alla settima giornata Busini viene mandato via ed \u00e8 ingaggiato Gy\u00f6rgy S\u00e1rosi, sempre come direttore tecnico, lasciando allo svedese la carica di allenatore. Una serie di risultati negativi porta Sarosi alle dimissioni dopo la ventiquattresima giornata, lasciando cos\u00ec come allenatore unico Nordahl. Nonostante i continui cambi tecnici la squadra arriva a classificarsi sesta, grazie anche alla classe cristallina e al peso determinante del neo-acquisto, proveniente dalla : Selmosson, chiamato \"Raggio di luna\". L'acquisto, costato centotrenta milioni, provoca dure contestazioni da parte dei tifosi biancocelesti.\nMaglie e sponsor.\nLa divisa primaria \u00e8 costituita da maglia rossa con colletto giallo, pantaloncini bianchi, calze rosse bordate di giallo; in trasferta viene usata una maglia bianca con banda giallorossa tra torace e addome, pantaloncini bianchi e calzettoni bianchi bordati di giallorosso. Viene usata in alcune occasioni un'altra divisa nelle trasferte, costituita da maglia verde con banda giallorossa, pantaloncini neri e calze nere bordate di giallorosso. I portieri hanno una divisa costituita da maglia grigia con colletto a polo giallorosso, pantaloncini neri e calze rosse bordate di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 58/59\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport."}
{"id": "580857", "revid": "287204", "url": "https://it.wikipedia.org/wiki?curid=580857", "title": "On the Ride", "text": "On the Ride \u00e8 un DVD che documenta un'esibizione dal vivo del duo pop Aly &amp; AJ, registrato a Los Angeles nel 2005, e pubblicato nel 2006 per fare da supporto alla promozione dell'album \"Into the Rush\". Il DVD \u00e8 scritto, prodotto e diretto da Alyson Michalka."}
{"id": "580858", "revid": "1305772", "url": "https://it.wikipedia.org/wiki?curid=580858", "title": "Lampedusa (disambigua)", "text": ""}
{"id": "580864", "revid": "1498232", "url": "https://it.wikipedia.org/wiki?curid=580864", "title": "Peugeot Boxer", "text": "Il Peugeot Boxer \u00e8 un furgone di grosse dimensioni prodotto da Peugeot nello stabilimento Sevel Val di Sangro di Atessa.\nPrima serie.\nNato nel 1994 con la collaborazione del gruppo PSA con la FIAT \u00e8 il gemello del Fiat Ducato e del Citro\u00ebn Jumper. Era disponibile con i motori Peugeot 2.0 benzina e 2.0TD ma anche coi motori Fiat 2.3TD, 2,5TDI (tolto dalla gamma) e il 2.8TD che sono diventati common rail Hdi nel 2000.\nUn lieve restyling nel 2002 ha modificato il frontale e il posteriore del veicolo.\nSeconda serie.\nNel 2006 \u00e8 stata presentata la seconda serie del Boxer assieme alla seconda serie del Jumper e la terza serie del Ducato (quest'ultimo anche in versione maxi con capacit\u00e0 di carico e peso totale a terra aumentati a 17 m\u00b3 e 4 tonnellate). Nuovi i motori: 2.2 HDI (montato anche su veicoli Ford) e 3.0 HDI (Fiat).\nTerza serie.\nAlla fine del 2014 ha debuttato, assieme alla terza serie del Citro\u00ebn Jumper e alla quarta serie del Fiat Ducato, la terza serie del Peugeot Boxer."}
{"id": "580873", "revid": "113574676", "url": "https://it.wikipedia.org/wiki?curid=580873", "title": "HD ready", "text": "Con il termine HD ready si indicano televisori che rispettano i requisiti, fissati a gennaio 2005, dall'EICTA (\"European Information, Communications and Consumer Electronics Technology Industry Associations\") per visualizzare il segnale ad alta definizione (HD). Il logo HD ready tuttavia non garantisce che si possano ricevere direttamente \"via antenna\" segnali TV ad alta definizione, bens\u00ec solo attraverso entrate dirette quali HDMI o Component.\nFraintendimenti.\nIl logo HD ready specifica una serie di requisiti tecnici e non certifica la presenza di dispositivi di elevata qualit\u00e0, le stesse specifiche sono molto flessibili e nel caso delle specifiche base forniscono una qualit\u00e0 dell'immagine superiore a quelle dello standard PAL.\nUn televisore HD ready non \u00e8 necessariamente un televisore al plasma o a cristalli liquidi: un televisore HD ready pu\u00f2 utilizzare il tradizionale tubo catodico, anche se i televisori a tubo catodico ad alta definizione sono veramente poco utilizzati (ad esempio in alcune sale di montaggio video). Non \u00e8 necessariamente un televisore di grandi dimensioni: nelle specifiche non viene indicata una dimensione minima, un televisore HD ready pu\u00f2 essere anche un piccolo televisore portatile. Un sistema HD ready non deve neanche essere un televisore con altissima definizione. Per poter utilizzare il logo HD ready \u00e8 sufficiente che il televisore abbia una risoluzione verticale di almeno 720 linee orizzontali con scansione progressiva; questa risoluzione \u00e8 di poco pi\u00f9 elevata di quella standard PAL, che prevede 576 linee orizzontali. \u00c8 quindi una risoluzione inferiore a molti dei monitor per personal computer normalmente in uso da anni.\nOltre alla risoluzione minima di 720 linee orizzontali, un televisore per potersi fregiare del logo HD ready deve avere un rapporto di 16:9 tra larghezza e altezza (\"\"), poter ricevere in ingresso segnali digitali con risoluzione 1280\u00d7720 a 50 o \"progressive scan\" (\"720p\") e 1920\u00d71080 a 50 o interlacciati (\"1080i\"), in opzione il sistema pu\u00f2 supportare il progressive scan (\"1080p\"). La differenza tra un segnale interlacciato \"i\" e un segnale progressivo \"p\" \u00e8 che il segnale interlacciato aggiorna ad ogni refresh dello schermo solo la met\u00e0 delle linee mentre un segnale progressivo aggiorna ad ogni refresh tutte le linee quindi richiede il doppio dei dati di un segnale interlacciato a parit\u00e0 di refresh, ma fornisce una qualit\u00e0 visiva superiore. \u00c8 da notare che se il segnale in ingresso non corrisponde alla effettiva risoluzione dello schermo, (come quelli PAL tradizionali), questo viene adeguato alla diversa risoluzione, attraverso un'operazione di ridimensionamento, detta interpolazione. Un televisore per esempio pu\u00f2 ricevere in ingresso un segnale di tipo 1080i e poi ridurne la definizione per adattarla a uno schermo progettato per segnali 720p. Quindi l'effettiva qualit\u00e0 visiva del televisore non dipende solamente dal marchio HD ready ma dalle specifiche tecniche del pannello che indicano la risoluzione supportata nativamente dallo schermo.\nUn televisore HD ready dovrebbe avere gli ingressi YPbPr analogico e HDMI digitale, ma sono molti i modelli in commercio con il logo HD ready senza l'ingresso analogico YPbPr, che potrebbe consentire di far transitare i segnali HD senza la protezione Digital rights management (DRM).\nHD-ready e DRM.\nLo standard HD ready \u00e8 orientato alla promozione di un sistema di diffusione di contenuti protetti in cui i produttori e distributori attraverso tecnologie DRM possano controllare le modalit\u00e0 con cui gli utenti usufruiscono dei contenuti stessi, evitando quindi che gli utenti possano liberamente memorizzare, copiare o trasferire tali contenuti.\nQuesto avviene per mezzo dell'interfaccia HDMI: contrariamente alle prese SCART che si occupano in modo passivo del passaggio del segnale, i segnali attraverso l'interfaccia HDMI vengono criptati, ogni periferica ha un suo set unico di chiavi, queste chiavi sono confidenziali e una loro diffusione corrisponde ad una violazione della licenza che potrebbe portarne alla disabilitazione."}
{"id": "580875", "revid": "124077725", "url": "https://it.wikipedia.org/wiki?curid=580875", "title": "Alfa Romeo GTV", "text": "L'Alfa Romeo GTV (nome in codice \"916\") \u00e8 un'autovettura sportiva con carrozzeria coup\u00e9 prodotta dalla casa automobilistica italiana Alfa Romeo dal 1995 al 2004 di impostazione tutto avanti.\nIl nome GTV \u00e8 l'acronimo di \"Gran Turismo Veloce\" e viene anche chiamata \"GTV 916\" (dal medesimo numero di progetto) per distinguerla dalle omonime antenate. Fu disegnata da Enrico Fumia per il centro stile Pininfarina.\nNel 2000 la produzione \u00e8 stata trasferita presso le linee degli stabilimenti Pininfarina di San Giorgio Canavese. Nell'arco dei circa 10 anni di produzione ha subito 3 restyling. Venne sostituita verso la fine del 2005 dalla Brera.\nLa motorizzazioni disponibili nei diversi anni della commercializzazione sono state: il 1.8 Twin Spark, 2.0 Twin Spark, 2.0 JTS, 3.0 V6 12v (solo Spider), 2.0 V6 Turbo, 3.0 V6 24v, 3.2 V6 24v. Le potenze sono comprese tra i 144 e i 240 cavalli.\nDesign.\nPresentata al Salone di Ginevra 1994, insieme alla versione Spider, fa parte di un progetto parallelo e differenziato, da cui derivano due modelli separati. Le linee della Gtv nascono dalla collaborazione tra il Centro Stile Alfa Romeo e il Centro Stile Pininfarina per mano del designer Enrico Fumia. Il frontale della Gtv \u00e8 aggressivo, dato dalla larghezza e da un cofano importante che raccoglie i passaruota, esaltato dalle tradizionali nervature a V che partono dal tipico scudetto Alfa Romeo. La linea \u00e8 a cuneo e profonde scalfature caratterizzano le fiancate. Le carreggiate sono ampie cos\u00ec come i parafanghi; posteriormente \u00e8 caratterizzata dalla \"coda tronca\", un richiamo alle sportive Alfa del passato ma che allo stesso tempo ha una funzione aerodinamica. Il valore di coefficiente aerodinamico Cx \u00e8 di 0,32 sia per la prima sia per la seconda serie, 0,33 per la terza serie. Applicando il kit aerodinamico completo disponibile per la seconda serie dal 1999 si ottiene un Cx pari a 0,30.\nGli interni richiamano spiccatamente le Alfa Romeo sportive del passato: tachimetro e contagiri sono inglobati nelle cornici \"a cannocchiale\", cos\u00ec come gli indicatori secondari posti nel mobiletto centrale. La posizione di guida \u00e8 tipicamente sportiva con volante in pelle regolabile in altezza e profondit\u00e0. La selleria e gli inserti sono in pelle (sulle versioni dove prevista di serie od optional). L'abitabilit\u00e0 anteriore \u00e8 piuttosto buona per una coup\u00e9, mentre lo spazio posteriore \u00e8 limitato. La conformazione data da una serie di soluzioni tecniche ne limita lo spazio tra sedili posteriori e il bagagliaio; quest'ultimo possiede un volume di 155 litri Il serbatoio contiene fino a 74 litri di carburante.\nTelaio, sicurezza e ripartizione dei pesi.\nIl telaio \u00e8 caratterizzato da un'elevata rigidit\u00e0 torsionale che al momento della presentazione era da primato. Questo fattore dona un elevato livello di sicurezza sia attiva sia passiva; a ci\u00f2 contribuiscono leghe di alluminio e magnesio per i componenti della struttura e il largo uso di acciai ad alta resistenza. Ad accentuare la protezione dei passeggeri troviamo sistemi a deformazione controllata, un abitacolo \"indeformabile\" inteso come cellula di sopravvivenza e scatolati ad assorbimento prestabilito sia avanti sia dietro. I longheroni sono di dimensioni importanti e i montanti sono ad alta resistenza, quello anteriore \u00e8 stato addirittura concepito per ovviare ai rollbar sulla versione Spider. Tutta la vettura era costruita con materiali a bassa emissione di fumo in caso di incendio, in ottemperanza alle norme statunitensi.\nAltre dotazioni per la sicurezza degli occupanti in caso di urto sono: il doppio dispositivo airbag, cinture con pretensionatori, portiere con barre anti-intrusione, sistema anti-incendio FPS. Il serbatoio carburante \u00e8 in metallo ed \u00e8 posto dietro ai sedili posteriori che sono anch'essi dotati di poggiatesta; dettaglio inusuale sulle coup\u00e9 dell'epoca, reso possibile dal ripido innalzamento della linea di cintura verso la parte posteriore del padiglione.\nSia la Gtv sia la Spider furono concepite e realizzate per l'esportazione negli U.S.A. e per superarne i severi crash-test ma proprio quell'anno la dirigenza Fiat decise di far abbandonare il mercato americano alla casa di Arese per evitare esborsi nell'organizzazione della rete vendita. Tuttavia moltissimi esemplari sono stati importati parallelamente su richiesta dagli appassionati nordamericani.\nSi tratta probabilmente dell'auto con motore e trazione sullo stesso asse pi\u00f9 bilanciata al mondo. Per ottimizzare la ripartizione dei pesi, anteriormente il grande cofano a guscio \u00e8 stato realizzato in materiale composito e parte del telaio utilizzando magnesio e alluminio. Posteriormente, la batteria, il generoso serbatoio carburante, la traversa di rinforzo posteriore, la ruota di scorta (che si fissa verticalmente) i sedili posteriori e i due silenziatori di scarico principali (agganciati in parallelo) sono tutti posti esattamente al retrotreno; inoltre il centro geometrico fra le quattro ruote \u00e8 sulla stessa ordinata del baricentro del guidatore.\nSospensioni.\nPosteriormente, sulla Gtv si \u00e8 utilizzato per la prima volta il procedimento di \"thixocasting\" per la produzione del telaietto supplementare in lega leggera, presentando un retrotreno attivo su telaio ausiliario in alluminio autoportante e autosterzante e sospensioni posteriori a quattro bracci multipli (schema Multilink). Anteriormente le sospensioni sono di tipo MacPherson evoluto. Entrambi gli assali sono dotati di barra antirollio.\nRuote e freni.\nLa prima serie montava pneumatici 195/55/15 e 205/50/16. Dal 1998 in versione base montavano la misura 205/50 R16 oppure 225/45 ZR 17.\nL'impianto frenante \u00e8 composto da dischi sulle quattro ruote (gli anteriori autoventilanti), assistiti da ABS e, dall'aprile 1998, di ABS di ultima generazione a taratura sportiva e ripartitore di frenata EBD. Le versioni V6 e Cup sono dotate di pinze fisse Brembo a 4 pistoncini, verniciate rosso e dischi anteriori autoventilanti da 305 X 28 mm.\nMotorizzazioni.\nI propulsori adottati per la coup\u00e9 di Arese sono tutti a benzina, a 4 e 6 cilindri a V di cui quest'ultimi totalmente in alluminio. Le motorizzazioni disponibili all'esordio erano due: il 2.0 litri aspirato \"Twin Spark\" 16V, versione Euro 2 da 110 kW/150 cavalli e il 2.0 cm\u00b3 \"TB\" Busso 6 cilindri a \"V\" da 202 cavalli, con distribuzione a due valvole per cilindro sovralimentato da turbina Garrett T25 raffreddata da intercooler, con dispositivo \"overboost\" che consente di incrementare potenza e coppia motrice per un intervallo di tempo regolato dalla centralina, fornendo cos\u00ec una potenza extra. Questa particolarit\u00e0 (gi\u00e0 vista sulla 164 V6 Turbo) permette di avere degli spunti eccezionali a partire dai 2400 giri motore e in particolare tra i regimi di 4000 e 6500 giri al minuto. Il limitatore \u00e8 a 6700 giri. Nel 1997 in concomitanza con un leggero restyling che preannunciava a livello tecnico quello del 1998, \u00e8 stato affiancato il 3.0 V6 Busso 24 valvole da 220 cavalli. Nel 1998 venne aggiunto il 1.8 Twin Spark da 144 cavalli, il 2.0 Twin Spark 16V Euro 3, da 150 cavalli 110 kW, il 3.0 V6 24v 225 cavalli (Euro 2) successivamente con 218 cavalli in versione (Euro 3). Nel 2003 \u00e8 stata la volta del 3.2 V6 da 240 cavalli e il nuovo 2.0 \"JTS\" da 165 cavalli Euro 4, a iniezione diretta di benzina.\nAggiornamento.\nRestyling 1998.\nIl primo importante aggiornamento, successivo a quello meno noto del 1997, fu disponibile dalla met\u00e0 del 1998 e port\u00f2 numerose migliorie sotto tutti i profili. Internamente sono stati utilizzati materiali di qualit\u00e0 pi\u00f9 elevata, la plancia e il tunnel centrale sono stati completamente ridisegnati e quest'ultimo ora ha un bracciolo con portaoggetti integrato. La strumentazione \u00e8 stata rivista e quella principale si \u00e8 arricchita in molti dettagli, adottando inoltre la colorazione alluminio per i cannocchiali degli strumenti. Sono state sostituite tutte le bocchette d'aerazione (ora troviamo quelle utilizzate anche per l'ammiraglia).\nPer quanto riguarda la selleria, in versione base troviamo un tessuto chiamato \"Alfatex\", mentre per il pellame sono state introdotte numerose personalizzazioni e abbinamenti con una vasta scelta di colorazioni per sedili e pannelli. Il bagagliaio \u00e8 stato leggermente ampliato e rivestito internamente con materiali pi\u00f9 ricercati. La vettura si \u00e8 arricchita di nuovi accessori: climatizzatore automatico, autoradio Hi-Fi con navigatore satellitare e lettore CD, sedili a regolazione elettrica e riscaldabili e altro.\nDal punto di vista tecnico sono state ulteriormente migliorate le geometrie delle sospensioni, viene installato un nuovo ABS (il pi\u00f9 avanzato disponibile), con ripartitore di frenata (\"EBD\"). Su alcuni modelli diviene disponibile persino il servosterzo ad assistenza variabile in base alla velocit\u00e0. \u00c8 stato rivisto inoltre tutto l'impianto elettrico e numerose componenti meccaniche.\nEsteticamente \u00e8 stata adottata la mascherina cromata sul cofano, sono state aggiunte nuove colorazioni e vernici multistrato, le carenature inferiori divennero in tinta, i passaruota ampliati per poter ospitare nuovi cerchi con gommature pi\u00f9 generose ed \u00e8 stata presentata dal 1999 la possibilit\u00e0 di applicare un kit estetico con funzione aerodinamica.\nIl kit aerodinamico \u00e8 frutto della collaborazione tra il Centro Stile Alfa Romeo e l'azienda tedesca Zender. Si compone da uno spoiler posteriore con funzione deportante (a 200\u00a0km/h d\u00e0 un carico di 60\u00a0kg) e di riduzione dei turbinii in coda favorendone la velocit\u00e0, minigonne disegnate per deviare l'aria dalle ruote e dal sottovettura, una coppia di estrattori d'aria dietro al parafango anteriore e due tipologie di spoiler anteriori. Con il kit aerodinamico completo in abbinamento alla gommatura 225/45 ZR 17, la velocit\u00e0 massima viene incrementata dai 5 ai 10\u00a0km/h che ovviamente a parit\u00e0 di resistenza aerodinamica sono proporzionali alla cavalleria del modello. In questa configurazione la nuova 3.0 V6 24v 6m (Euro 2) veniva dichiarata in grado di raggiungere i 250\u00a0km/h.\nLe motorizzazioni presenti con questo restyling erano la 1.8 Twin Spark da 144 CV, il 2.0 Twin Spark con variatore di fase da 155 CV, il 2.0 V6 Turbo in allestimento denominato \"Lusso\" da 202\u00a0CV e il 3.0 V6 24v in un primo momento con 220 cavalli (Euro 2) e subito dopo Euro 3 con 218 cavalli.\nCampionato \"GTV Cup\".\nNel 1999 l'Alfa Romeo diede vita al campionato monomarca denominato \"GTV Cup\". A tale competizione potevano iscriversi esclusivamente i possessori delle versioni V6 Busso turbo o aspirate, anche se in particolar modo era acquistabile la versione gi\u00e0 preparata per uso agonistico e riconvertibile all'uso stradale della neonata 3.0 V6 24 valvole. Questa versione presentava kit aerodinamico completo, ammortizzatori e molle sportive, centralina con potenza portata a 230 cavalli e un alleggerimento di ben 200\u00a0kg dato dall'eliminazione di tutti i rivestimenti interni con l'esclusione della plancia e del tunnel centrale. L'accelerazione da 0 a 100 km/h \u00e8 di 5,4 secondi e la velocit\u00e0 massima \u00e8 di oltre 260\u00a0km/h.\nVennero commercializzate due versioni \"celebrative\" denominate appunto \"Cup\". In produzione vi erano la 2.0 T.S. e la 3.0 24v per cui per il mercato italiano si opt\u00f2 per la 2.0 \"T.S.\" mentre per quello estero, pi\u00f9 coerentemente, per la 3.0 V6 24v (circa 200 esemplari furono prenotate in Gran Bretagna). Di fatto entrambe le \"Cup\" sono delle normali 2.0 Twin Spark (155 cavalli) e 3.0 24v (218 cavalli) con il kit aerodinamico di serie, cerchi da cerchi da 17\" a 5 fori (gli stessi dell'allestimento \"Lusso\" ma con vernice argento), impianto frenante anteriore Brembo anche per la 2.0 T.S., sedili dedicati in pelle con seduta in stoffa, le cornici cromate della strumentazione come le versioni \"Motus\" e la placca della \"numerazione limitata\" attaccata sulla plancia. La velocit\u00e0 massima dichiarata, con le appendici aerodinamiche e i cerchi da 17, diviene di 221 km/h per la 2.0 T.S. e 248 km/h per la 3.0 24v.\nRestyling 2003.\nNel marzo 2003 arriva la \"terza serie\" che \u00e8 in pratica, la rivisitazione della seconda serie con la modifica del frontale, reso da Pininfarina pi\u00f9 simile ai nuovi stilemi del marchio. Gli interni hanno subito solamente modifiche di dettaglio come l'illuminazione rossa della strumentazione e dei comandi, tachimetro con fondoscala a 280\u00a0km/h (2.0 JTS e 3.2) un particolare della plancia centrale ridisegnato per far posto a due nuovi pulsanti tra cui quello del controllo della trazione (\"ASR\") disponibile per 2.0 JTS e 3.2 V6, una leggera rivisitazione dei rivestimenti della selleria in pelle, con abbassamento della seduta anteriore di un centimetro e qualche particolare cromatico preso da alcuni allestimenti del periodo 1998-2003. Le motorizzazioni introdotte nel 2003 erano il 2.0 \"JTS\" a iniezione diretta di benzina Euro 4 165 cavalli, e il 3.2 V6 24V Euro 3 da 240 cavalli. Con quest'ultima motorizzazione in abbinamento all'aerokit (labbro anteriore e spoiler posteriore facoltativo senza sovrapprezzo) la GTV V6 venne dichiarata al Salone di Ginevra del 2003 come l'Alfa stradale di serie pi\u00f9 veloce con i suoi 255\u00a0km/h, mantenendo il primato fino alla commercializzazione della Alfa Romeo 8C Competizione.\nVersioni e motorizzazioni (1995-2004).\nI dati prestazionali sono dichiarati con gommatura base, 2 persone + 20\u00a0kg, serbatoio 2/3 e benzina a 95 ottani.\nTutte le motorizzazioni della Gtv possono adottare il kit aerodinamico, tuttavia era un accessorio disponibile a partire dal 1999, mentre la gommatura 225/45 17 era disponibile dal maggio 1998. Con tale abbinamento si ha un incremento della velocit\u00e0 di punta dai 5 ai 10\u00a0km/h, che \u00e8 ovviamente proporzionale alla potenza della motorizzazione in relazione alla resistenza aerodinamica anche ove dichiarato diversamente per ragioni di marketing. "}
{"id": "580886", "revid": "110157", "url": "https://it.wikipedia.org/wiki?curid=580886", "title": "Coppa delle nazioni africane 1976", "text": "La Coppa delle nazioni africane 1976 fu la decima edizione della suddetta competizione riservata alle nazionali di calcio del continente africano. La fase finale si disput\u00f2 in Etiopia. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in un ulteriore girone all'italiana. Oltre all'Etiopia, ammessa d'ufficio come paese ospitante, e allo Zaire, ammesso d'ufficio come detentore del titolo, parteciparono alla fase finale Guinea, Egitto, Marocco, Nigeria, Uganda e Sudan. La vittoria finale and\u00f2 al Marocco. Qui sotto, in dettaglio, tutti i risultati della manifestazione."}
{"id": "580894", "revid": "984922", "url": "https://it.wikipedia.org/wiki?curid=580894", "title": "Cantone di Amancey", "text": "Il Cantone di Amancey era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580898", "revid": "984922", "url": "https://it.wikipedia.org/wiki?curid=580898", "title": "Cantone di Audeux", "text": "Il Cantone di Audeux era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580899", "revid": "125681911", "url": "https://it.wikipedia.org/wiki?curid=580899", "title": "Marta Flavi", "text": "\u00c8 stata molto popolare nella prima met\u00e0 degli anni novanta, periodo durante il quale conduceva su Canale 5 il talk show pomeridiano \"Agenzia matrimoniale\".\n\u00c8 la sorella di Umberto Fiorentino, chitarrista jazz attivo sia da solista che, precedentemente, con i Lingomania.\nBiografia.\nAnni ottanta e novanta.\nHa iniziato la sua carriera sull'emittente laziale Quinta Rete come annunciatrice e presenta per tre stagioni consecutive \"L'ora dei ragazzi\", programma per bambini all'interno del quale vanno in onda cartoni animati giapponesi. Fu notata dalla Rai che le propose la conduzione di alcuni programmi per ragazzi. Il 7 giugno 1989 spos\u00f2 Maurizio Costanzo, divenendo la sua terza moglie. Il matrimonio termin\u00f2 con una separazione poco pi\u00f9 di un anno dopo, nel dicembre 1990, a cui segu\u00ec il divorzio nel 1994.\nIl programma che le ha dato maggiore fama \u00e8 stato \"Agenzia matrimoniale\", condotto su Canale 5 per sei anni, dal 1989 al 1995. Lo show era prodotto dal marito; il successo della trasmissione \u00e8 stato determinato da buoni dati di ascolto e dalla quantit\u00e0 di richieste di partecipazione che giungevano quotidianamente alla redazione del programma. Ci\u00f2 ha portato, nella stagione 1990-91, alla nascita di due spin-off, \"Ti amo... parliamone\", e \"Cerco e offro\" in onda su Canale 5 a seguito di \"Agenzia matrimoniale\" e sempre condotti da lei: nel primo programma l'ospite sfruttava lo spazio televisivo per lanciare un appello per poter riconquistare la persona amata, mentre nel secondo si ospitavano invece persone che cercavano od offrivano un posto di lavoro. Grazie al successo ottenuto dalla trasmissione, la Flavi \u00e8 diventata una delle personalit\u00e0 televisive pi\u00f9 popolari di quel periodo, al punto di essere imitata dall'attrice comica Francesca Reggiani in varie trasmissioni satiriche.\nNel 1992 ha condotto su Rete 4, assieme a Fabio Testi, lo speciale di prima serata \"L'amore comincia a 40 anni... di Sentieri\" trasmissione dedicata ai quarant'anni televisivi della soap opera statunitense \"Sentieri\". A seguito di un notevole calo di ascolti registrato tra l'autunno 1994 e l'inverno 1995, nella primavera 1995 \"Agenzia matrimoniale\" pass\u00f2 da Canale 5 a Rete 4 e poi, alla fine della stagione, cancellato dai palinsesti; scaduto il suo contratto, ha terminato cos\u00ec la sua esperienza lavorativa sulle reti del gruppo Mediaset passando alla Rai, conducendo \"Alle cinque della sera\", un programma incentrato su temi di attualit\u00e0 e cronaca con la partecipazione del pubblico in studio ai vari dibattiti in onda nel tardo pomeriggio su Rai 3; la concorrenza interna con programmi simili contemporanei porta alla chiusura del programma. In seguito ha partecipato come ospite od opinionista a molti programmi di intrattenimento della Rai. Nel 1998 \u00e8 apparsa in un breve cameo, nel ruolo di s\u00e9 stessa, nel film \"Laura non c'\u00e8\", diretto da Antonio Bonifacio.\nAnni 2000.\nDal 2007 in poi conduce vari spazi all'interno del contenitore radiofonico notturno \"La mezzanotte di Radio 2\" su Rai Radio 2, dove in passato aveva gi\u00e0 condotto \"La notte dei peccati\". Nella stagione televisiva 2009-2010 ha condotto su Rai 1 il sabato e la domenica mattina la rubrica \"Mi Manchi\" all'interno del programma \"Unomattina Weekend\". Da alcuni anni cura una rubrica di \"posta del cuore\" per il settimanale di gossip \"Nuovo\"."}
{"id": "580900", "revid": "287204", "url": "https://it.wikipedia.org/wiki?curid=580900", "title": "Cantone di Baume-les-Dames", "text": "Il cantone di Baume-les-Dames \u00e8 una divisione amministrativa francese dell'arrondissement di Besan\u00e7on, situato nel dipartimento del Doubs nella regione della Borgogna-Franca Contea..\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 28 a 97 comuni.\nComposizione.\nI 28 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 97:"}
{"id": "580903", "revid": "2014155", "url": "https://it.wikipedia.org/wiki?curid=580903", "title": "Coppa dei Campioni 1973-1974", "text": "La Coppa dei Campioni 1973-1974 fu la diciannovesima edizione del torneo calcistico. Il torneo venne vinto dal , che sconfisse l' in una finale giocata due volte, perch\u00e9 la prima gara si concluse sull'1 a 1 dopo i tempi supplementari ed all'epoca non erano previsti i tiri di rigore. Fu la prima volta che la coppa and\u00f2 ad una squadra tedesca e il Bayern se la sarebbe aggiudicata anche nelle due edizioni successive.\nRisultati.\nPrimo turno.\n \nDinamo Tirana "}
{"id": "580908", "revid": "1429175", "url": "https://it.wikipedia.org/wiki?curid=580908", "title": "Cunetta", "text": "La cunetta pu\u00f2 essere:\nCanale di scolo o fosso.\nLa cunetta (intesa come canale di scolo) \u00e8 costruita ai lati delle strade per consentire il deflusso delle acque meteoriche; nelle campagne consente lo scolo delle acque piovane. \nLa cunetta pu\u00f2 anche essere realizzata nelle stalle per lo scolo delle deiezioni liquide degli animali.\nTra le forme pi\u00f9 frequenti vi sono:\nCunetta alla francese.\nLa \"cunetta alla francese\" ha una forma triangolare e consente di poter essere percorsa longitudinalmente dai mezzi che si muovono lungo le strade senza eccessivi pericoli (ad esempio un ciclista pu\u00f2 finire dentro la cunetta e non cadere). \nConsente anche una sosta di emergenza di un mezzo di locomozione su di essa o consente di poter essere percorsa a piedi qualora la strada non sia dotata di un marciapiede.\nIn genere tale cunetta \u00e8 realizzata in calcestruzzo e spesso \u00e8 abbinata a un muro pi\u00f9 o meno massiccio e pi\u00f9 o meno alto. In tal caso l'insieme si chiama \"zanella\".\nCunetta trapezoidale.\nTale tipo di canale ha una sezione trapezia con la base inferiore pi\u00f9 stretta di quella superiore. \nHa il vantaggio di avere una sezione maggiore rispetto alla cunetta a sezione triangolare. \nNon \u00e8 percorribile dai mezzi di trasporto neanche per brevi tratti o per accogliere un'eventuale sosta di emergenza. \nRisulta molto economica se realizzata con un semplice scavo del terreno ma richiede periodici interventi di ripulitura. \n\u00c8 comunque sconsigliata la realizzazione di cunette in terra nelle costruzioni stradali con pendenze accentuate della livelletta. In questi casi potrebbero verificarsi fenomeni di erosione dovuti alla velocit\u00e0 delle acque raccolte, erosione che potrebbe compromettere la stabilit\u00e0 del piano viabile.\nLa cunetta in terra \u00e8 molto utilizzata nelle campagne, ai margini dei campi arati, per la raccolta delle acque di scolo. Queste ultime sono anche utilizzate lungo i pendii per la regimentazione delle acque.\nCunetta a sezione quadrata.\nFrequentemente realizzata in calcestruzzo, la cunetta a sezione quadrata pu\u00f2 essere utilizzata a ridosso dei muri di sostegno per raccogliere l'acqua proveniente dai pendii.\nAvvallamenti e dossi.\nUna nomenclatura analoga \u00e8 usata per descrivere gli avvallamenti della superficie stradale. Se una strada prima scende e poi risale, la zona di avvallamento \u00e8 chiamata cunetta. \nNel cambio di pendenza (in cunetta), i mezzi che transitano sulla strada subiscono un'accelerazione verso il basso che aumenta il loro schiacciamento a terra con un vantaggio per la stabilit\u00e0. \u00c8 quindi possibile avere una cunetta in curva. \nAl contrario, nel dosso stradale i mezzi subiscono un'accelerazione verso l'alto con diminuzione dello schiacciamento a terra e quindi con aumentato rischio di perdita di aderenza. \n\u00c8 quindi tecnicamente errato progettare una curva in un tratto in cui \u00e8 presente un \"dosso\"."}
{"id": "580910", "revid": "2069609", "url": "https://it.wikipedia.org/wiki?curid=580910", "title": "Agenzia mondiale antidoping", "text": "L'Agenzia mondiale antidoping (AMA), o Agenzia mondiale antidopaggio, in inglese \"World Anti-Doping Agency\" (\"WADA\"), \u00e8 una fondazione a partecipazione mista pubblico-privata, creata per volont\u00e0 del Comitato Olimpico Internazionale (CIO) il 10 novembre 1999 a Losanna, per coordinare la lotta contro il doping nello sport. Nel 2002 il quartier generale dell'AMA \u00e8 stato spostato a Montr\u00e9al in Canada, anche se giuridicamente resta una fondazione di diritto privato, regolata dal diritto civile svizzero.\nLa sede di Losanna rimane comunque l'ufficio di coordinamento dell'Europa. Altre sedi coordinative sono sorte poi in Asia, Africa/Oceania ed America Latina. La WADA \u00e8 responsabile del \"Codice mondiale antidoping\", adottato da pi\u00f9 di 650 organizzazioni sportive, incluse federazioni sportive internazionali, organizzazioni nazionali antidoping, CIO ed il Comitato Internazionale Paralimpico. Dal 2020 il presidente \u00e8 Witold Banka.\nFinanziata inizialmente per intero dal Comitato Olimpico Internazionale, oggi riceve da quest'ultimo soltanto met\u00e0 delle sovvenzioni, mentre la restante parte proviene da alcuni stati e governi che aderiscono al programma. A dirigere la WADA, suddivisi in ugual numero, sono rappresentanti di movimenti sportivi (inclusi gli atleti) e governi di vari stati del mondo. Le attivit\u00e0 pi\u00f9 importanti comprendono ricerche scientifiche, formazione, sviluppo di modalit\u00e0 antidoping ed il monitoraggio del Codice mondiale antidoping.\nOrganizzazione.\nLa massima autorit\u00e0 decisionale all'interno della WADA \u00e8 costituita dai 38 membri del consiglio di fondazione, composto dai rappresentanti del CIO e dei vari governi nazionali in egual numero. Sono gli stessi membri del consiglio ad eleggere il presidente della fondazione. La maggior parte delle decisioni quotidiane sono delegate ad un gruppo di 12 membri con potere esecutivo, suddivisi anch'essi equamente tra portavoce del CIO e dei governi. Fanno parte dell'organizzativo anche alcune sezioni che si occupano della finanza e dell'amministrazione, inclusa una commissione composta da atleti.\nLa WADA \u00e8 un'organizzazione internazionale che delega il lavoro alle singole nazioni ed alle organizzazioni nazionali anti doping (NADO), controllandone l'operato affinch\u00e9 sia conforme al Codice mondiale antidoping. Inoltre, la WADA accredita circa 30 laboratori che eseguono le analisi scientifiche necessarie al controllo anti doping.\nGli statuti della WADA e del Codice mondiale antidoping stabiliscono che nell'ultima fase di giurisdizione in casi di doping le decisioni siano prese dalla Court of Arbitration for Sport.\nAgenzie nazionali.\nNei singoli stati sono state istituite agenzie nazionali quali derivazioni funzionali dell'Agenzia mondiale antidoping, con la responsabilit\u00e0 esclusiva in materia di adozione ed applicazione delle norme in\u00a0conformit\u00e0 al Codice mondiale antidoping.\nIn Italia, tramite un accordo tra CONI e governo italiano, \u00e8 stata istituita la NADO Italia, alle cui dipendenze vi \u00e8 il Tribunale nazionale antidoping e la Procura nazionale antidoping.\nIl Codice mondiale antidoping.\nIl Codice mondiale antidoping WADA \u00e8 un documento redatto al fine di conformare i regolamenti antidoping in tutti gli sport e in tutte le nazioni. Contiene una lista, aggiornata ogni anno, delle sostanze proibite e dei metodi che gli sportivi non possono utilizzare. \u00c8 stato adottato dalle organizzazioni sportive nel 2004, prima dei Giochi olimpici di Atene. Nel novembre 2007, alla Terza conferenza mondiale sul doping nello sport, pi\u00f9 di 650 organizzazioni sportive (federazioni sportive internazionali, organizzazioni nazionali antidoping, il CIO, il Comitato Internazionale Paralimpico e svariate federazioni professionistiche di vari stati del mondo) hanno adottato all'unanimit\u00e0 una revisione del codice, entrata in vigore il 1\u00ba gennaio 2009.\nNel 2013 sono stati approvati successivi emendamenti al codice: \u00e8 stata raddoppita la sanzione per la prima infrazione, laddove il doping intenzionale \u00e8 conclamato, ed \u00e8 stata abbassata la pena per coloro che violano le regole involontariamente e che cooperano con l'agenzia antidoping. Gli aggiornamenti sono in vigore dal 1\u00ba gennaio 2015.\nIl 16 novembre 2017 il consiglio di fondazione della WADA ha avviato il processo di revisione del codice del 2021, che prevedeva anche una revisione degli standard internazionali. Durante questo periodo le parti interessate hanno avuto molteplici opportunit\u00e0 di contribuire e formulare raccomandazioni su come rafforzare ulteriormente il programma globale antidoping. A seguito del processo di revisione, le parti sono state invitate a intervenire pubblicamente sul codice e sugli standard proposti durante la quinta conferenza mondiale dell'Agenzia sul doping nello sport a Katowice, in Polonia - un'opportunit\u00e0 che \u00e8 stata colta da oltre 70 organizzazioni - prima che il codice e le norme inerenti venissero approvati rispettivamente dal Consiglio di fondazione e dal Comitato esecutivo.\nIl codice mondiale antidoping 2021 \u00e8 entrato in vigore il 1\u00ba gennaio 2021.\nConvenzione antidoping del Consiglio d'Europa.\nLa convenzione antidoping del Consiglio d'Europa, stipulata a Strasburgo il 16 dicembre 1989, stabil\u00ec per la prima volta gli standard legali da applicare in campo sportivo. Fu firmata da 48 stati che fanno parte del Consiglio d'Europa e alcuni altri stati non-membri come Australia, Bielorussia, Canada e Tunisia. La convenzione \u00e8 aperta all'adesione di altri stati non europei. L'obiettivo non \u00e8 quello di creare un modello universale antidoping, ma di stabilire alcuni standard comuni e regole da adottare in campo legislativo, finanziario, tecnico ed educativo. In questo senso la convenzione si batte per gli stessi obiettivi della WADA, senza esservi direttamente collegata.\nIl trattato, inoltre, introduce un gruppo di controllo, il cui fine \u00e8 quello di monitorare l'applicazione delle regole e di riesaminare periodicamente i metodi e le sostanze proibiti, riportati in un elenco allegato al testo principale. Un altro protocollo addizionale alla convenzione, entrato in vigore il 1\u00ba aprile 2004, ha l'obiettivo di garantire il riconoscimento reciproco dei controlli antidoping e il rafforzamento e la messa in atto dell'accordo tramite un sistema di controllo vincolante.\nConvenzione internazionale UNESCO contro il doping nello sport.\nConsiderando che molti governi non possono essere legalmente vincolati da un documento non governativo come il Codice mondiale antidoping, i singoli stati hanno deciso di riconoscere la Convenzione Internazionale UNESCO contro il doping nello sport, il primo trattato a livello mondiale sul doping, adottato all'unamimit\u00e0 da 191 governi alla Conferenza Generale UNESCO nell'ottobre del 2005, entrato in vigore nel febbraio 2007. Dal giugno 2013 189 stati hanno ratificato la Convenzione, stabilendo in termini di velocit\u00e0 un record UNESCO.\nLa convenzione UNESCO \u00e8 uno strumento pratico e giuridicamente vincolante che consente ai governi di allineare la politica nazionale al Codice mondiale antidoping, unificando cos\u00ec le norme in materia. Formalizza l'impegno dei governi nel contrastare il doping: prevede agevolazioni sui controlli antidoping e sostiene programmi di test a livello nazionale; incoraggia la \"best practice\" in materia di classificazione, promozione e distribuzione di prodotti che potrebbero favorire la diffusione delle sostanze proibite; trattiene una quota finanziaria a coloro che praticano o sostengono il doping; adotta misure contro la produzione e il traffico di sostanze dopanti; incoraggia la creazione di codici di condotta per le professioni annesse allo sport e all'antidoping; finanzia formazione e ricerca.\n\"Whereabouts\".\nL'agenzia lavora affinch\u00e9 siano rispettati i principi primi dello sport, perci\u00f2 stila ogni 6 mesi anche un elenco di sostanze che gli atleti non possono assumere. I migliori dieci atleti al mondo delle varie discipline entrano automaticamente a far parte del programma di sorveglianza WADA e sono soggetti alla compilazione del WHEREABOUTS INFORMATION FORM. Il documento deve essere presentato trimestralmente comunicando per ogni giorno di calendario le localit\u00e0 di allenamento, gli orari e il luogo del soggiorno abituale. Per ogni giorno l'atleta \u00e8 obbligato ad indicare un periodo di 60 minuti durante il quale potr\u00e0 essere sottoposto al test antidoping. Se non viene rintracciato, \u00e8 sanzionato con un richiamo pubblico dalla federazione di appartenenza. Nel caso si evidenzino tre mancati controlli nell'arco di 18 mesi, scatta automaticamente la squalifica per due anni. Ogni variazione del programma deve essere comunicata alla WADA con almeno 24 ore di anticipo. Questo programma nasce per proteggere l'integrit\u00e0 dello sport e gli atleti puliti, un passo importante nella lotta al doping."}
{"id": "580917", "revid": "984922", "url": "https://it.wikipedia.org/wiki?curid=580917", "title": "Cantone di Besan\u00e7on-Est", "text": "Il Cantone di Besan\u00e7on-Est era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende parte della citt\u00e0 di Besan\u00e7on e i comuni di:"}
{"id": "580919", "revid": "984922", "url": "https://it.wikipedia.org/wiki?curid=580919", "title": "Cantone di Besan\u00e7on-Nord-Est", "text": "Il Cantone di Besan\u00e7on-Nord-Est era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Besan\u00e7on."}
{"id": "580920", "revid": "984922", "url": "https://it.wikipedia.org/wiki?curid=580920", "title": "Cantone di Besan\u00e7on-Nord-Ovest", "text": "Il Cantone di Besan\u00e7on-Nord-Ouest era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Besan\u00e7on."}
{"id": "580921", "revid": "984922", "url": "https://it.wikipedia.org/wiki?curid=580921", "title": "Cantone di Besan\u00e7on-Ovest", "text": "Il Cantone di Besan\u00e7on-Ovest era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Besan\u00e7on."}
{"id": "580922", "revid": "767487", "url": "https://it.wikipedia.org/wiki?curid=580922", "title": "Cantone di Besan\u00e7on-Planoise", "text": "Il Cantone di Besan\u00e7on-Planoise era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Besan\u00e7on."}
{"id": "580923", "revid": "104458", "url": "https://it.wikipedia.org/wiki?curid=580923", "title": "Cantone di Besan\u00e7on-Sud", "text": "Il Cantone di Besan\u00e7on-Sud era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Besan\u00e7on e i comuni di:"}
{"id": "580927", "revid": "709565", "url": "https://it.wikipedia.org/wiki?curid=580927", "title": "Nicola Grauso", "text": "Biografia.\nFiglio di Mario, un commerciante di origine napoletana, si \u00e8 laureato in giurisprudenza presso l'Universit\u00e0 di Cagliari nel 1975. Con un modesto investimento ha rilevato alcune apparecchiature radio militari e impiantato in un appartamento del quartiere Castello di Cagliari l'emittente radiofonica Radiolina, tra le prime radio libere italiane. Nel 1975, con gli stessi metodi, impianter\u00e0 Videolina, ancor oggi la televisione privata sarda coi maggiori ascolti.\nIl successo e l'acquisto de \"L'Unione Sarda\".\nLe due emittenti impiantate da Grauso avranno un notevolissimo successo di ascolti nell'isola e frutteranno all'imprenditore una solidissima posizione economica derivante dalla raccolta pubblicitaria, che agli inizi degli anni novanta gli consentir\u00e0 di incrementare la sua posizione dominante nell'editoria sarda acquistando \"L'Unione Sarda\", il principale quotidiano di Cagliari e della Sardegna.\nNel 1991 Grauso acquista il quotidiano polacco \"\u017bycie Warszawy\", la maggiore e pi\u00f9 antica testata di Varsavia. Nel 1993 fonda in Polonia l'emittente televisiva Polonia 1. Sempre negli anni novanta lancer\u00e0 la scommessa di Internet, dando vita al primissimo internet provider globale d'Italia, Video On Line, con punti d'accesso in ogni angolo della provincia italiana; l'avventura finir\u00e0 nel 1996, quando Grauso, a causa delle considerevoli perdite d'esercizio, sar\u00e0 costretto a vendere l'impresa a Telecom Italia, che ne utilizzer\u00e0 le strutture e il \"know-how\" per creare l'odierna Tin.it.\nNel 1997, dopo un tentativo fallito di rilanciare, assieme ad altri imprenditori sardi, l'importante cartiera avente sede ad Arbatax, in Ogliastra, Grauso entrer\u00e0 in contrapposizione con la giunta regionale di centrosinistra della Sardegna e scender\u00e0 in politica dando vita al Nuovo Movimento, che si riproporr\u00e0 di promuovere un cambio della classe dirigente isolana.\nIl caso Silvia Melis.\nMa la notizia pi\u00f9 clamorosa di quell'anno che riguarda Grauso \u00e8 la sua rivelazione di aver pagato, nelle campagne di Esterzili, il riscatto per la liberazione di Silvia Melis, sequestrata a Tortol\u00ec, in Ogliastra, nel febbraio 1997 e liberata nei pressi di Orgosolo, in provincia di Nuoro, nel successivo novembre; la magistratura cagliaritana smentir\u00e0 con forza che sia mai stato pagato un riscatto, asserendo che Silvia Melis si sarebbe liberata da sola, e tuttavia Grauso terr\u00e0 duro sulle sue posizioni, finendo indagato per favoreggiamento.\nSi candid\u00f2 nel 1998 a sindaco di Cagliari con la sua lista \"Nuovo Movimento\", contro l'uscente Mariano Delogu del Polo, ottenendo circa il 10 per cento dei voti. Nicola Grauso entrer\u00e0 in prorompente polemica con la magistratura di Palermo e di Cagliari dopo l'agosto 1998, quando il giudice Luigi Lombardini, imputato con lui di tentata estorsione ai danni del padre di Silvia Melis, si suicider\u00e0 tragicamente nel proprio ufficio; ne seguiranno accese polemiche e, in particolare, un'iniziativa della Procura della Repubblica di Cagliari intesa a propiziare il commissariamento de L'Unione Sarda per debiti.\nA seguito di questa iniziativa, Grauso dovr\u00e0 cedere tutte le sue attivit\u00e0 editoriali all'imprenditore Sergio Zuncheddu, tuttavia riuscir\u00e0 ad entrare col suo partito nel Consiglio regionale della Sardegna e a concorrere a determinare le condizioni per mandare all'opposizione i suoi avversari politici. Grauso e i co-imputati furono in seguito assolti dalle accuse con la motivazione che il fatto non sussisteva.\nL'esperienza di E Polis.\nDopo altre iniziative discusse, quali la compravendita in massa di domini internet, numerosi dei quali coi nomi di politici, giornalisti e magistrati, Nicola Grauso, dall'ottobre 2004, \u00e8 tornato prepotentemente in campo nel settore dell'editoria, creando una rete di quotidiani regionali e locali, sotto la sigla nazionale E Polis, promossi attraverso un'aggressiva politica di distribuzione gratuita; diversamente da precedenti posizioni assunte da Grauso, la linea di questi quotidiani \u00e8 orientata a sinistra, e del resto \u00e8 nota la vicinanza di Grauso all'ex presidente della Regione Sardegna, Renato Soru, che, utilizzando la tecnologia e il know how messogli a disposizione da Grauso, cre\u00f2 l'internet provider Czech On Line nella Repubblica Ceca. Nell'aprile 2007 ha fondato la concessionaria di pubblicit\u00e0 Epm.\nNel luglio dello stesso anno una grave crisi finanziaria determina la sospensione delle pubblicazioni di tutti i 15 giornali della catena editoriale e a partire dal 1\u00ba agosto il trattamento di Cassa integrazione per tutti i dipendenti del gruppo. Il 10 settembre 2007 i quotidiani E Polis riprendono le pubblicazioni per poi cessare definitivamente a gennaio 2011 con una istanza di fallimento avanzata proprio dalla famiglia Grauso, proprietaria dell'immobile di Cagliari nel quale era ubicata la redazione.\nIl crac della cartiera di Arbatax.\nIl 23 settembre 2011, dopo esser stato assolto in primo grado, viene condannato in Appello a Cagliari assieme ad Antonangelo Liori, Michele Dore, Andreano Madeddu, Claudio Marcello Massa e Alfredo Boletti per le contestazioni che andavano a vario titolo da bancarotta fraudolenta ad altri reati legati al fallimento. Verr\u00e0 poi definitivamente prosciolto in Cassazione."}
{"id": "580928", "revid": "104458", "url": "https://it.wikipedia.org/wiki?curid=580928", "title": "Cantone di Boussi\u00e8res", "text": "Il Cantone di Boussi\u00e8res era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580932", "revid": "984922", "url": "https://it.wikipedia.org/wiki?curid=580932", "title": "Cantone di Marchaux", "text": "Il Cantone di Marchaux era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580935", "revid": "767487", "url": "https://it.wikipedia.org/wiki?curid=580935", "title": "Paragenesi", "text": "In mineralogia, si definisce paragenesi l'associazione di minerali formatisi insieme o successivamente, ma sempre nello stesso processo genetico di una roccia magmatica. Ogni roccia avr\u00e0 quindi una sua paragenesi caratteristica. \nMolti minerali, condividendo gli stessi processi di origine, saranno in paragenesi fra loro e quindi rinvenibili insieme.\nNelle rocce ignee l'ordine di formazione di minerali da un magma \u00e8 dovuto alle diverse temperature di cristallizzazione dei minerali stessi. \nIn una serie di cristallizzazione continua si formano prima i minerali meno ricchi in silice, che poi sono riassorbiti dalla massa fusa e trasformati in minerali pi\u00f9 ricchi in silice. Le trasformazioni che avvengono, quindi, interessano lo stesso minerale (o della stessa famiglia). In una serie di cristallizzazione discontinua invece le rocce che si formano in parte possono essere riassorbite dal magma e trasformate in altri minerali.\nIl diagramma della serie di Bowen schematizza le due tipologie di serie: il ramo sulla sinistra che va dalle olivine alla biotite \u00e8 una serie discontinua; il ramo sulla destra invece riporta la serie continua dei plagioclasi."}
{"id": "580936", "revid": "287204", "url": "https://it.wikipedia.org/wiki?curid=580936", "title": "Cantone di Ornans", "text": "Il cantone di Ornans \u00e8 una divisione amministrativa francese dell'arrondissement di Besan\u00e7on, situato nel dipartimento del Doubs nella regione della Borgogna-Franca Contea.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 65 comuni.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 65:"}
{"id": "580937", "revid": "1234826", "url": "https://it.wikipedia.org/wiki?curid=580937", "title": "Nami", "text": " \u00e8 una dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate. \u00c8 una ladra che incrocia il cammino di Monkey D. Rufy e della sua ciurma nel Mare Orientale. Inizialmente una subordinata di Arlong, con la sconfitta dell'uomo-pesce Nami entra definitivamente a far parte della ciurma di Cappello di paglia in qualit\u00e0 di navigatrice. Il suo sogno \u00e8 di disegnare una mappa perfetta del mondo, impresa mai compiuta a causa della rigida natura della Rotta Maggiore.\nCreazione e sviluppo.\nAnche prima che \"One Piece\" fosse ufficialmente serializzato, Oda aveva gi\u00e0 in mente il personaggio di Nami. Nella prima versione di \"Romance Dawn\", il prototipo che poi sarebbe diventato il serial \"One Piece\", vi era un personaggio di nome Silk, figlia abbandonata di un pirata. Nell'aspetto \u00e8 praticamente identica a Nami, sia in viso che nel vestiario, a parte i suoi lunghi capelli (Nami, inizialmente, li ha corti). Nonostante alcuni aspetti della sua personalit\u00e0 fossero simili a quelli di Nami, il personaggio resta comunque molto diverso: non era una ladra e non era interessata al denaro, ma solo a difendere il suo villaggio dai pirati. Anche nella seconda versione di \"Romance Dawn\" vi \u00e8 un personaggio simile a Nami, di nome Ann: fisicamente differiscono solo nei capelli, blu anzich\u00e9 arancioni. Il carattere di Ann \u00e8 molto pi\u00f9 vicino a quello di Nami di quanto non lo fosse quello di Silk, ma nonostante ci\u00f2 \u00e8 ancora molto lontano da quello del personaggio di \"One Piece\".\nLa prima bozza vera e propria del personaggio di Nami presenta differenze fisiche sostanziali da quello poi utilizzato nella serie: volto, capelli e corporatura sono grossomodo le stesse, ma la prima versione presenta cicatrici su braccia, gambe e torso, oltre all'assenza del piede destro e della mano sinistra, sostituiti con delle protesi meccaniche; inoltre, la Nami originale era armata di una gigantesca ascia.\nBiografia del personaggio.\nL'infanzia, il Mare Orientale e la prima met\u00e0 della Rotta Maggiore.\nNami \u00e8 un'orfana che, da neonata, \u00e8 stata adottata assieme alla sorellastra Nojiko da Bellmer, una tenente della marina. Le tre andarono ad abitare al villaggio di Coco, sull'Arcipelago di Orange nel Mare orientale. Otto anni dopo il villaggio venne preso di mira per\u00f2 dal pirata uomo-pesce Arlong, che lo occup\u00f2 con la sua ciurma imponendo delle tasse enormi agli abitanti: Bellmer, non potendo pagare sia per lei che per le due bambine, venne uccisa dal pirata in cambio della vita delle figlie. Nami venne poi rapita da Arlong e costretta a far loro da cartografa, tatuandole sul braccio il simbolo della loro ciurma. L'uomo-pesce per\u00f2 strinse con lei un patto: se fosse riuscita a procurarsi cento milioni di berry avrebbe potuto ricomprarsi il villaggio. Da quel giorno, quindi, Nami inizi\u00f2 a rubare i tesori agli altri pirati, per riuscire a raggiungere la quota necessaria. \nAnni dopo, mentre stava tentando di rubare i tesori della ciurma di Bagy, conosce Monkey D. Rufy e Roronoa Zoro. Assieme a loro neutralizza i pirati rubando i loro tesori: in seguito, dopo aver sgominato la banda di Kuro e conosciuto il cecchino Usop, li tradisce rubando loro la nave e dirigendosi al suo villaggio, essendo quasi riuscita a ottenere la cifra richiesta da Arlong: il denaro le viene per\u00f2 confiscato dal corrotto ufficiale della marina Nezumi per conto di Arlong. Nami, furiosa, tenta di cancellarsi il tatuaggio di Arlong con un coltello e al giungere di Rufy, Zoro, Usop e Sanji chiede loro aiuto. I quattro neutralizzano la ciurma di Arlong e lo stesso Nezumi, che fa mettere una taglia sulla testa di Rufy. Nami si unisce quindi ai quattro, formando la ciurma di Cappello di paglia: assieme a loro entra nella Rotta Maggiore, dove conoscono la principessa di Alabasta Nefertari Bibi. Questa rivela loro che il suo regno \u00e8 stato preso di mira dal membro della Flotta dei Sette Crocodile, chiedendo loro di aiutarla: acconsentono e, partiti alla volta di Alabasta, sbarcano a Little Garden, dove affrontano il membro della Baroque Works Mr. 3: qui Nami viene punta da un insetto contraendo una grave malattia e, per curarla, la ciurma si dirige a Drum, dove conoscono il medico TonyTony Chopper, che si unisce a loro. Ad Alabasta Nami affronta e sconfigge Miss Doublefinger, mentre Rufy neutralizza Crocodile. Giunti sull'isola nel cielo, Nami aiuta Rufy ad affrontare Ener, il dispotico tiranno dell'isola. Tornati nel Mare Blu sfuggono a Foxy e all'ammiraglio Aokiji, ma a Water seven Nico Robin, archeologa unitasi a loro ad Alabasta, viene rapita dalla CP9: la ciurma, assieme al cyborg Franky, si dirige a Enies Lobby per salvarla: qui Nami neutralizza Califa. Salpati nuovamente giungono a Thriller Bark, dove conosccono lo scheletro musicista Brook e dove Nami viene rapita da Absalom per costringerla a sposarlo: liberatasi lo affronta e lo sconfigge. Al termine degli scontri conosce Laura, una piratessa che le consegna una Vivre Card di sua madre come ringraziamento per l'aiuto. Giunti all'arcipelago Sabaody la ciurma viene attaccata dall'ammiraglio Kizaru e da Orso Bartholomew, che scaglia i membri della ciurma in giro per il mondo: Nami atterra a Weatheria, isola nel cielo dove abitano vari studiosi dediti allo studio della meteorologia. Qui la ragazza, dopo aver ricevuto il messaggio del capitano sul loro prossimo incontro, inizia ad allenarsi e a migliorare le sue abilit\u00e0 di navigatrice.\nIl Nuovo Mondo.\nDopo due anni la ciurma si riunisce nuovamente al Sabaody: insieme salpano per l'isola degli uomini-pesce, dove Nami riceve le scuse di Jinbe per quanto successo al suo villaggio. Giunti nel Nuovo Mondo sbarcano a Punk Hazard, dove Rufy stringe un'alleanza con il pirata Trafalgar Law per abbattere l'Imperatore Kaido; qui Nami aiuta dei bambini l\u00ec rinchiusi a fuggire, affidandoli poi alle cure della marine Tashigi, e il samurai Kin'emon a ritrovare il piccolo Momonosuke. Giunti a Dressrosa, regno governato dal membro della Flotta Donquijote Do Flamingo, Sanji, Nami, Brook e Chopper vengono assaltati dalla nave dell'Imperatrice Big Mom, venendo obbligati a separarsi temporaneamente dalla ciurma. I quattro si dirigono a Zo, dove conoscono la trib\u00f9 dei visoni: qui Sanji viene rapito da Capone Bege, membro della ciurma di Big Mom, per costringerlo a sposarsi con Charlotte Pudding, figlia dell'imperatrice, per stipulare un'alleanza tra la famiglia Charlotte e i Vinsmoke.\nNami, assieme a Rufy, Brook, Chopper e ai visoni Pedro e Carrot, si dirige a Tottoland per salvare Sanji: qui si alleano con Capone Bege per far cadere l'imperatrice, scoprendo inoltre che la madre di Laura \u00e8 proprio Big Mom e conoscendo la sua gemella Chiffon. Il loro piano per\u00f2 non funziona e sono costretti alla fuga: Nami, nel mentre, riesce a farsi alleato Zeus, uno degli homeys di Big Mom, e a portarlo con lei . Arrivati a Wa la ciurma si riunisce e scopre la verit\u00e0 su Kin'emon e sui suoi compagni, venendo a conoscenza della storia di Kozuki Oden, padre di Momonosuke. Qui Nami aiuta a preparare l'offensiva contro Kaido, aiutata dalla \"kunoichi\" Shinobu.\nDescrizione.\nAspetto fisico.\nNami \u00e8 una bella ragazza dai capelli arancioni, inizialmente corti, e gli occhi marroni. Sulla spalla sinistra ha un tatuaggio raffigurante una girandola e un mandarino, in sostituzione a quello della ciurma di Arlong che lei stessa ha cancellato. Dopo i due anni di allenamento porta i capelli pi\u00f9 lunghi. Alla sua prima apparizione ha 18 anni. \nPersonalit\u00e0.\nNami \u00e8 uno dei personaggi pi\u00f9 razionali della ciurma: non \u00e8 raro che la si veda mettere in riga i suoi compagni, tra cui lo stesso capitano Rufy, per via dei loro comportamenti irresponsabili e impulsivi. Secondo la sua doppiatrice italiana, Emanuela Pacotto, il suo carattere aperto si \u00e8 formato dopo l'ingresso nella ciurma, avendo compreso che per la prima volta in vita sua aveva dei compagni pronti a sostenerla. Inizialmente presentata come la classica \"donzella in pericolo\", nel corso della storia il suo personaggio si \u00e8 evoluto assumendo tratti pi\u00f9 guerrieri, scendendo in campo contro i vari avversari pur mantenendo un carattere a tratti fifone e restio agli scontri diretti, preferendo approcci pi\u00f9 strategici.\nIl sogno di Nami \u00e8 quello di disegnare la mappatura di tutto il mondo, impresa mai portata a compimento a causa della natura imprevedibile della Rotta Maggiore e del fatto che, a parte i pirati di Roger, nessuno sia mai riuscito ad arrivarne alla fine. La sua necessit\u00e0 di recuperare soldi per ricomprare il suo villaggio da Arlong l'ha resa molto abile nei furti e ha fatto nascere in lei una passione smodata per il denaro e le ricchezze: ci\u00f2 le ha fatto guadagnare il soprannome di .\nTaglia.\nLa sua prima taglia, ricevuta dopo l'attacco a Enies Lobby, \u00e8 di 16 milioni di berry, risultando essere la seconda pi\u00f9 bassa della ciurma. Dopo i fatti di Dressrosa la taglia viene aumentata a 66 milioni. In entrambi i manifesti la foto di Nami la ritrae in posa, poich\u00e9 lei aveva confuso il fotografo della marina per un giornalista.\nStile di combattimento.\nNami \u00e8 uno dei personaggi pi\u00f9 intelligenti della ciurma: lo stesso Oda la classifica come il terzo personaggio pi\u00f9 intelligente del Mare Orientale dopo Benn Beckman e Kuro. Mancando di forza fisica paragonabile a quella di altri membri della ciurma o di poteri derivanti dai Frutti del diavolo Nami analizza il nemico per individuare i suoi punti deboli, elaborando in seguito delle tattiche per neutralizzarlo. In battaglia sfrutta il Clima Takt, un'arma particolare in grado di manipolare il clima nei dintorni, unendolo alle sue conoscenze in ambito meteorologico. \nArmi.\nInizialmente Nami per combattere utilizza un bastone divisibile in tre parti. Dalla saga di Alabasta utilizza un'arma particolare, unica nel suo genere, chiamata bastone : quest'arma \u00e8 stata creata da Usop, ed \u00e8 un bastone cavo anch'esso divisibile in tre parti; ciascuna delle tre parti \u00e8 in grado di generare aria calda, fredda o lievi correnti elettriche. Nonostante fosse stato pensato da Usop per uso principalmente ludico, Nami con le sue conoscenze riesce a combinare i tre bastoni in maniera tale da creare nubi temporalesche, scagliare fulmini e creare miraggi. Durante l'attacco a Enies Lobby Nami rivela che il Clima-Tact \u00e8 stato modificato con dei Dial presi sull'isola nel cielo, aumentandone la potenza: in questa forma le tre parti del bastone presentano delle sfere contenenti i Dial a una delle loro estremit\u00e0. Dopo i due anni di allenamento presenta una nuova versione del bastone, detto , potenziata con la scienza di Weatheria e in seguito ulteriormente migliorato da Usop, che lo rende pi\u00f9 compatto ma in grado di allungarsi.\nAccoglienza.\nIn tutti i sondaggi condotti tra i fan della serie, Nami \u00e8 risultata essere nella top ten dei personaggi pi\u00f9 amati: quinta nel 1999 e 2002, settima nel 2006, sesta nel 2008, e ottava nel 2014 e 2017 e per la prima volta si classifica terza nel 2021. Retrospettivamente, la rivista \"Famits\u016b\" ha classificato Nami come la dodicesima eroina pi\u00f9 famosa degli anime degli anni '90.\nCritica.\nIl retroscena a lei dedicato \u00e8 stato considerato una \"storia toccante\" e carica di emotivit\u00e0 da Jarred Pine di Mania Entertainment. Pine ha anche affermato che Nami \u00e8 il suo personaggio preferito della serie e si \u00e8 ritenuto soddisfatto di come il manga abbia mostrato il suo passato. Activeanime ha descritto Nami come uno dei migliori personaggi della serie, in quanto \"\u00e8 coraggiosa, intelligente e disposta a reagire con un pugno deciso quando serve\", e ne ha apprezzato ugualmente il passato. In un sondaggio condotto dalla rivista \"Newtype\" per stabilire l'eroina degli anime preferita del 2002, Nami si \u00e8 posizionata al ventottesimo posto. Nel 2008 \u00e8 stata invece nominata nella categoria \"miglior personaggio femminile\" nell'ambito di una rassegna di premi per l'industria d'animazione giapponese promossa dalla Society for the Promotion of Japanese Animation.\nImpatto culturale.\nNami \u00e8 stata ritratta in una statua di bronzo posta nella prefettura di Kumamoto, citt\u00e0 natale dell'autore Eiichiro Oda, come ringraziamento per il suo supporto dopo il terremoto del 2016. La statua, appartenente a una serie raffigurante i membri della ciurma di Cappello di paglia, \u00e8 stata inaugurata il 31 luglio 2021.\nApparizioni in altri media.\nNel dicembre 2019 \u00e8 iniziata la serializzazione sulla rivista \"One Piece Magazine\" di un romanzo dedicato a Nami, scritto e illustrato da Jun Esaka. Nami \u00e8 stata poi la testimonial in una pubblicit\u00e0 televisiva giapponese per la campagna \"Hungry Days\", per pubblicizzare la marca di noodles istantanei \"Cup Noodle\"."}
{"id": "580939", "revid": "143542", "url": "https://it.wikipedia.org/wiki?curid=580939", "title": "Dolicocefalia", "text": "La dolicocefalia \u00e8 la caratteristica morfologica rappresentata da un indice cefalico inferiore a 75-76 tale che il cranio appare allungato.\nEtimologia.\nL'aggettivo \"dolicocefalo\" fu introdotto dall'anatomista svedese Anders Retzius (1796-1860) a partire dai vocaboli greci \"kephal\u00e9\" = testa, cranio e \"dolichos\" = allungato.\nDiffusione.\nIn Europa, secondo le rilevazioni effettuate tra fine XIX e inizi del XX secolo, la dolicocefalia predominava tra le popolazioni dell'Europa del nord, in particolare tra Britannici e Scandinavi e nell'Europa meridionale, in particolare nel sud della penisola iberica, nell'Italia del sud e in Sicilia, in Sardegna, in gran parte dell'Italia centrale e in Corsica nonch\u00e9 in buona parte della fascia costiera mediterranea del Midi francese.\nIndici dolicocefali si registravano anche tra le popolazioni dell'Africa, del subcontinente indiano e dell'Oceania. Tuttavia va sottolineato che l'indice cefalico \u00e8 un carattere plastico che pu\u00f2 subire variazioni nel corso delle generazioni per via di fattori ambientali.\nAltri casi.\nDolicocefalia indotta.\nLa dolicocefalia si riferisce anche a una deformazione del cranio indotta.\nTuttavia la modifica delle ossa non \u00e8 in grado di indurre alcun aumento della capacit\u00e0 volumetrica. D'altronde non \u00e8 stata provata alcuna relazione tra la massa cerebrale e l'intelligenza. \nDolicocefalia congenita.\nLa dolicocefalia pu\u00f2 essere per\u00f2 classificata anche come anomalia genetica (malformazione umana di Smith), che potrebbe partire da un processo detto craniosinostosi, comportante la fusione prematura di una o pi\u00f9 suture craniche."}
{"id": "580941", "revid": "26891", "url": "https://it.wikipedia.org/wiki?curid=580941", "title": "XF-108 Rapier", "text": ""}
{"id": "580942", "revid": "26891", "url": "https://it.wikipedia.org/wiki?curid=580942", "title": "Saab Draken", "text": ""}
{"id": "580943", "revid": "984922", "url": "https://it.wikipedia.org/wiki?curid=580943", "title": "Cantone di Pierrefontaine-les-Varans", "text": "Il Cantone di Pierrefontaine-les-Varans era una divisione amministrativa dell'arrondissement di Pontarlier. Fino al 2009 ha fatto parte dell'arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580946", "revid": "26891", "url": "https://it.wikipedia.org/wiki?curid=580946", "title": "F-102 Delta Dagger", "text": ""}
{"id": "580947", "revid": "26891", "url": "https://it.wikipedia.org/wiki?curid=580947", "title": "F-106 Delta Dart", "text": ""}
{"id": "580948", "revid": "1851848", "url": "https://it.wikipedia.org/wiki?curid=580948", "title": "Massimiliano Varricchio", "text": "Durante la sua ventennale carriera, ha giocato per 16 societ\u00e0 diverse tra la serie D e la B, segnando 201 gol in 646 sfide ufficiali, alla media di 0,3 reti a partita.\nCarriera.\nGiocatore.\nDopo aver iniziato la propria carriera nelle categorie minori, arriva a giocare nelle divisioni superiori con la maglia del dove mette a segno 4 reti in 26 apparizioni nel campionato di serie B. Nella stagione successiva, mantiene intatta la categoria: gioca con il Cosenza, ma scende in campo pochissime volte, perci\u00f2 a gennaio del 2000 si trasferisce al in C1 con cui realizza 3 reti in 13 match. L'anno seguente \u00e8 sempre in C1, ma al Castel di Sangro dove esplode grazie alla realizzazione di 12 gol in 29 partite.\nTra il 2001 e il 2003 gioca di nuovo con il Pisa, dove nella seconda annata \u00e8 uno dei principali artefici dell'ottimo campionato di C1, che porta la squadra toscana a sfiorare il salto in serie B. Nei tre anni successivi cambia tre squadre: , Napoli e .\nNelle stagioni 2005-2006 e 2006-2007 milita nello Spezia. Nella sua prima stagione in Liguria segna 13 gol, contribuendo alla promozione della squadra bianconera in serie B dopo cinquantacinque anni di permanenza degli spezzini nei campionati di serie C1 e C2. Nel 2006-2007 subisce una serie di infortuni che ne limitano le presenze in campo, ma riesce comunque a segnare 8 gol in 22 partite tra Coppa Italia e campionato.\nNell'estate 2007 viene ceduto al Padova, dove nella stagione 2007-08 riesce a collezionare 18 gol, senza riuscire tuttavia a fare il salto di categoria con la squadra per cui gioca e, come da contratto, il giocatore rimane per un'altra stagione al Padova. Stavolta per\u00f2 con i veneti conquista la promozione in B dopo gli spareggi playoff. Viene confermato nel Padova anche nella successiva stagione cadetta (2009-2010).\nIl 23 agosto 2008 nella partita tra Chievo e Padova valida per il terzo turno di Coppa Italia allo stadio Bentegodi di Verona, mette a segno una doppietta che permette ai patavini di battere i clivensi e di giocarsi il quarto turno al Massimino contro il (gara poi persa).\nAlla fine dell'edizione 2008-2009 della Coppa Italia \u00e8 risultato essere il vice-capocannoniere della competizione con 5 gol ad una sola lunghezza dal vincitore Goran Pandev.\nIl 2 novembre 2009, dopo alcune divergenze con la societ\u00e0 all'inizio della stagione 2009-2010, viene messo fuori rosa dal presidente Cestaro e il 14 gennaio 2010 viene ceduto in prestito alla Cremonese, compagine della Lega Pro Prima Divisione, fino a fine stagione.\nDebutta il 17 gennaio in Cremonese- 0-0 entrando al 22' del secondo tempo al posto di Riccardo Musetti. Segna il suo primo gol nella partita Lecco-Cremonese 2-2 del 24 gennaio al 33' del primo tempo.\nScaduto il prestito torna al Padova, ma poco tempo dopo Varricchio e la societ\u00e0 trovano un accordo per la risoluzione consensuale del contratto.\nDopo essersi allenato con la Virtus Castelfranco (squadra in cui aveva militato nella stagione 1997-1998), il 16 gennaio 2011 viene acquistato dal , formazione di Seconda Divisione, che aiuta a raggiungere i play-off con 7 reti in 10 partite.\nIl 30 agosto 2011 il Cuneo, formazione della Seconda Divisione, annuncia l'acquisto di Varricchio. Debutta il 4 settembre nella partita disputata contro il Borgo a Buggiano finita (1-1), entrando al 38' del secondo tempo al posto di Enrico Fantini.\nDopo aver contribuito da protagonista alla promozione in Prima Divisione della formazione piemontese realizzando 15 reti in campionato e ben 3 reti nei play off promozione Varricchio, in scadenza di contratto, si accorda con la formazione emiliana della Giacomense, in Seconda Divisione.\nNell'estate 2013 passa alla SPAL nell'ambito della fusione tra la Giacomense e la squadra estense, che ha portato la SPAL in Seconda Divisione. A fine stagione ottiene la promozione nella Lega Pro unica e si laurea capocannoniere del Girone A di Seconda Divisione.\nAllenatore.\nAl termine della stagione 2013-2014, appende gli scarpini al chiodo, diventando allenatore della formazione Berretti della SPAL."}
{"id": "580950", "revid": "648716", "url": "https://it.wikipedia.org/wiki?curid=580950", "title": "Campionato europeo di calcio Under-21 1978", "text": "Il Campionato di calcio europeo Under-21 1978, 1\u00aa edizione del Campionato europeo di calcio Under-21 organizzato dalla UEFA, si \u00e8 svolto dall'8 marzo al 31 maggio 1978. Il torneo \u00e8 stato vinto dalla Jugoslavia.\nLe fasi di qualificazione hanno avuto luogo tra il 3 settembre 1976 e il 30 novembre 1977 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 7 e il 21 maggio 1978 tra le formazioni della Germania Est e della Jugoslavia.\nFase finale.\nQuarti di finale.\nAndata 22 marzo, ritorno 5 aprile 1978.\nSemifinali.\nAndata 19 aprile, ritorno 26 aprile e 2 maggio 1978.\nFinale.\nAndata 7 maggio, ritorno 21 maggio 1978."}
{"id": "580955", "revid": "599013", "url": "https://it.wikipedia.org/wiki?curid=580955", "title": "Eder Ba\u00f9", "text": "Carriera.\nComincia nella squadra del suo paese natale. A 14 anni passa nelle giovanili del (societ\u00e0 gemellata con il Milan) dove viene notato dai rossoneri dove milita un anno con gli Allievi Nazionali e due con la Primavera. Nel 2001 viene inizialmente prestato in compartecipazione in Serie C1 alla , con cui conquista la promozione in Serie B nel 2002. Dopo la promozione in B la Triestina decide di acquistarlo in compartecipazione e in seguito riscattarlo dai rossoneri.\nResta a Trieste fino al gennaio del 2006, quando passa in prestito con un accordo per la cessione in compartecipazione a fine stagione al , sempre in Serie B, con cui disputa 14 partite.\nNell'estate del 2006 la met\u00e0 di propriet\u00e0 della Triestina viene acquistata dallo Spezia, dove si trasferisce il giocatore, ma a gennaio, dopo aver disputato solo 11 partite, viene dato in prestito al Crotone, dove realizza 2 gol in 15 apparizioni.\nA fine stagione, a seguito della retrocessione del Pescara, lo Spezia lo riscatta ma, dopo essere sceso in campo una sola volta con la maglia dei liguri, viene ceduto in compropriet\u00e0 al Padova in Serie C1, per fare posto a Mattia Biso. Nella stagione 2007/08 disputa 28 partite e realizza 8 reti con la maglia biancoscudata, convincendo i veneti a riscattarlo a fine stagione.\nNella stagione 2008/2009 conquista la promozione in serie B vincendo i playoff con il Padova.\nIl 17 settembre 2009 risolve consensualmente il contratto con il Padova. Il 26 ottobre dello stesso anno approda alla Pro Patria, mentre nell'estate 2010 passa al Trento, in Serie D.\nSvincolato, il 22 settembre 2011 accetta l'offerta del Sarcedo, societ\u00e0 che milita in Promozione. Il 14 dicembre 2012 lascia la squadra vicentina per approdare all'Abano in Eccellenza.\nA luglio del 2013 passa all'Union Quinto sempre in Eccellenza.\nA luglio del 2014 passa al Campigo in Promozione. A dicembre passa allo Stoccareddo, suo paese di residenza, in Seconda Categoria.\nDurante l'estate del 2018, passa all'Union LC, squadra di Lusiana Conco, in Terza categoria, con la quale vince i playoff promozione."}
{"id": "580956", "revid": "519091", "url": "https://it.wikipedia.org/wiki?curid=580956", "title": "Nello Russo", "text": "Carriera.\nCalciatore.\nDopo aver iniziato a giocare nella squadra locale di Vimodrone, la Vimodronese, compie la trafila delle giovanili dell', squadra con cui esordisce in Serie A il 5 dicembre 1999, segnando un gol contro l' nella vittoria per 3-0.\nIn seguito gioca in Serie B con le maglie di , , e , per un totale di 74 presenze e 7 reti nella serie cadetta.\nNel giugno 2009 ottiene la promozione in Serie B con il Crotone.\nNella stagione 2009-2010 gioca nel in Lega Pro Prima Divisione. Il 14 settembre 2011 il Monza annuncia la risoluzione del contratto del giocatore.\nNel 1\u00ba febbraio 2012 approda all'Isola Liri, che milita in Seconda Divisione. Dopo aver segnato 3 gol in 12 partite di campionato, rimane svincolato, approdando nel mese di ottobre ai bergamaschi del MapelloBonate, militanti nel girone B di Serie D. Esordisce il 21 ottobre 2012 nella vittoria per 3-1 in casa del Darfo Boario. Il 2 dicembre successivo segna il suo primo gol con la maglia della squadra bergamasca, nella vittoria per 2-0 contro il Caravaggio. Chiude la stagione con 9 gol in 25 presenze, venendo riconfermato anche per la stagione 2013-2014, al termine della quale si svincola dalla societ\u00e0 bergamasca.\nAllenatore.\nNel luglio 2020 viene annunciato come nuovo allenatore della formazione Under-15 della . Dopo una sola stagione, nel luglio 2021 passa all' per guidare la formazione Under-15."}
{"id": "580957", "revid": "1598370", "url": "https://it.wikipedia.org/wiki?curid=580957", "title": "Waterloo (singolo ABBA)", "text": "Waterloo \u00e8 un singolo degli ABBA, il primo estratto dall'album omonimo; \u00e8 altres\u00ec il primo singolo in cui il gruppo \u00e8 accreditato con il nome \"ABBA\".\nCon questa canzone la band svedese si aggiudic\u00f2 l'Eurovision Song Contest 1974, segnando il passo per una carriera sfolgorante. Nel 2005 fu decretata la migliore canzone partecipante alla competizione canora europea.\n\"Waterloo\" fu inizialmente scritta in prospettiva dell'Eurovision Song Contest del 1974, dopo che \"Ring Ring\" si era classificata terza nelle eliminatorie per rappresentare la Svezia nel concorso dell'anno precedente. Dal momento che la canzone si concentrava sulle due cantanti Agnetha e Frida, Bjorn e Benny la preferirono ad un altro loro brano, \"Hasta Ma\u00f1ana\". La melodia si caratterizza per una base con ritmiche tipicamente jazz e rock, una scelta che sar\u00e0 scartata in futuro a favore di un orientamento pi\u00f9 pop.\nLa scelta si rivel\u00f2 senza dubbio azzeccata, superando facilmente le qualificazioni in patria e piazzandosi alla vetta della classifica dell'Eurofestival, staccando di sei punti la seconda (\"S\u00ec\", interpretata da Gigliola Cinquetti per l'Italia).\nTesto.\nIl testo della canzone racconta di una ragazza che si \"arrende\", allo stesso modo di Napoleone, ad amare un ragazzo; sebbene Napoleone, tecnicamente, si arrese a Rochefort, gli ABBA hanno utilizzato la citt\u00e0 della pi\u00f9 nota sconfitta di Napoleone.\nClassifiche.\nGrazie a \"Waterloo\", il fenomeno ABBA ebbe la via spianata per un successo mondiale (che li consacrer\u00e0 come il gruppo pi\u00f9 popolare al mondo dopo i Beatles). Incredibilmente per una canzone vincitrice dell'Eurofestival, il 45 giri riusc\u00ec a penetrare in Top 10 anche negli Stati Uniti e in Canada. In Europa spopol\u00f2 quasi ovunque: a maggio il singolo balz\u00f2 alla vetta della classifica in Regno Unito (per due settimane), Belgio, Finlandia, Irlanda, Norvegia, Svizzera e Germania Ovest (ma anche in Sud Africa); arriv\u00f2 seconda in Austria, Paesi Bassi e pure in Zimbabwe; si piazz\u00f2 terza in Francia, Spagna e Svezia e anche in Canada e Nuova Zelanda; in Australia si arrest\u00f2 al quarto posto. In Italia il singolo non super\u00f2 la quindicesima posizione, prefigurando in un certo senso quello che sarebbe stato il destino del gruppo nella penisola.\nL'omonimo album non replic\u00f2 il successo del singolo. Per quanto prima di tornare in vetta alle classifiche gli ABBA dovranno aspettare quasi un anno e mezzo, il manager Anderson era convinto che il gruppo non sarebbe stato una delle tante \"one-hit wonder\" tipiche degli anni settanta.\nMedia.\nLa canzone \u00e8 stata usata o reinterpretata in vari film, spettacoli televisivi e teatrali. Tra i pi\u00f9 noti:\nLa canzone \u00e8 stata utilizzata inoltre, in due occasioni particolari: la prima il 12 dicembre 2006, quando la NASA, durante la missione STS-116, festeggi\u00f2 Christer Fuglesang per essere diventato il primo astronauta svedese. Un secondo episodio particolare \u00e8 avvenuto nel marzo 2010, dopo il passaggio della legge Obamacare, definita dal senatore repubblicano \"la Waterloo di Obama\", la bacheca facebook del senatore venne inondata da condivisioni del video YouTube di questa canzone."}
{"id": "580959", "revid": "648716", "url": "https://it.wikipedia.org/wiki?curid=580959", "title": "Campionato europeo di calcio Under-21 1980", "text": "Il Campionato di calcio europeo Under-21 1980, 2\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 12 febbraio al 21 maggio 1980. Il torneo \u00e8 stato vinto dall'Unione Sovietica.\nLe fasi di qualificazione hanno avuto luogo tra il 24 maggio 1978 e il 23 gennaio 1980 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 7 e il 21 maggio 1980 tra le formazioni della Germania Est e dell'Unione Sovietica.\nFase finale.\nQuarti di finale.\nAndata 12 febbraio, 26 marzo e 2 aprile, ritorno 4 marzo, 4 e 9 aprile 1980.\nSemifinali.\nAndata 16 e 26 aprile, ritorno 23 e 30 aprile 1980.\nFinale.\nAndata 7 maggio, ritorno 21 maggio 1980."}
{"id": "580963", "revid": "648716", "url": "https://it.wikipedia.org/wiki?curid=580963", "title": "Campionato europeo di calcio Under-21 1982", "text": "Il Campionato di calcio europeo Under-21 1982, 3\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 23 febbraio al 12 ottobre 1982. Il torneo \u00e8 stato vinto dall'Inghilterra.\nLe fasi di qualificazione hanno avuto luogo tra il 3 giugno 1980 e il 6 dicembre 1981 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 21 settembre e il 12 ottobre 1982 tra le formazioni dell'Inghilterra e della Germania Ovest.\nFase finale.\nQuarti di finale.\nAndata 23, 24 febbraio, 10 e 17 marzo, ritorno 24 marzo, 6 e 7 aprile 1982.\nSemifinali.\nAndata 19 e 21 aprile, ritorno 28 e 30 aprile 1982.\nFinale.\nAndata 17 maggio, ritorno 24 maggio 1982."}
{"id": "580964", "revid": "767487", "url": "https://it.wikipedia.org/wiki?curid=580964", "title": "LeAnn Rimes", "text": " Dopo un fortunatissimo debutto nella musica country che l'ha resa una delle artiste pi\u00f9 giovani di sempre a vincere un Grammy, LeAnn si \u00e8 divisa fra pubblicazioni pop e country ed ha ottenuto un notevole successo planetario con il singolo \"Can't Fight The Moonlight\". Nella sua carriera, LeAnn ha pubblicato 14 album in studio e 2 raccolte e venduto 37 milioni di album in tutto il mondo.\nBiografia.\nBlue (1994-1996).\nDopo aver pubblicato gli album \"Everybody's Sweetheart e From My Heart to Yours\" nei primi anni '90, a soli undici anni pubblica il suo terzo cd \"All That,\" distribuito (come i precedenti) solamente nella zona di Dallas. L'album include una cover di Patsy Cline, \"Blue\", che desta l'attenzione di molti produttori. Ne nasce una disputa tra case discografiche per scritturare questo giovane talento.\nMessa sotto contratto dalla MCG/Curb Records, nel 1996 pubblica il suo primo album ufficiale \"Blue\", che contiene l'omonimo brano e ottiene un successo enorme, tanto da vendere pi\u00f9 di 7 milioni di copie e aggiudicarsi due Grammy nelle categorie \"Best Female Country Vocal Performance\" e \"Best New Artist.\" Con questi risultati, LeAnn Rimes infrange 2 record: a soli 14 anni \u00e8 la cantante pi\u00f9 giovane ad aver mai vinto un Grammy e la prima artista country a vincere nella categoria \"Best New Artist\".\nSvolta pop e successo internazionale (1997 - 2001).\nNel 1997 pubblica due album: la compilation \",\" che contiene le cover di \"Unchained Melody,\" \"I Will Always Love You\" di Dolly Parton e altri brani country riletti in chiave pop, e successivamente il disco di inediti \".\" Entrambi i lavori ottengono un buon successo anche grazie ai singoli di lancio. In particolare, il secondo replica il successo del primo album, anche grazie al singolo \"How Do I Live\".\nNel 1998 pubblica \"Sittin' on Top of the World\", anticipato dal singolo \"Commitment\". Nello stesso anno interpreta la canzone \"Looking Through Your Eyes\" tratta dal film della Warner Bros. \"La Spada Magica - Alla Ricerca di Camelot.\" Nel 1999 esce il quinto album, un progetto quasi di sole cover che porta il suo nome, \"LeAnn Rimes\", con i singoli \"Crazy\" e \"Big Deal\". Anche questi progetti musicali ottengono un ottimo successo commerciale, sebbene inferiore a quello dei primi due album di inediti dell'artista. Nello stesso anno viene invitata da Elton John a duettare con lui nel brano \"Written in the Stars,\" brano facente parte dell'album \"Aida\", nel quale \"Elton John\" presenta il suo musical Aida, scritto con Tim Rice, inciso insieme ad artisti internazionali del calibro di Tina Turner e Sting e ad artisti emergenti: questo duetto ha un ottimo successo, tanto da permetterle di farsi conoscere nel mercato europeo.\nNel 2000 pubblica \"I Need You\", album della svolta, che permette alla Rimes di togliersi i panni di adolescente, per vestirsi di una matura femminilit\u00e0 e grinta, ma che successivamente definir\u00e0 \"frutto di emozioni artificiali e di outtakes messi insieme da suo padre per creare un album\". L'album ha successo oltre che in America in tutta Europa con il brano che d\u00e0 il titolo al disco, \"I Need You\". Nel pieno successo dell'album presta alcuni dei suoi brani alla colonna sonora del film \"Le ragazze del Coyote Ugly\", partecipandovi anche in un cameo. Il singolo estratto \u00e8 \"Can't Fight the Moonlight\", che scala le classifiche di mezzo mondo.\nCompletata quest'era discografica, LeAnn querela suo padre e suo fratello accusandoli di aver sottratto 7 milioni di dollari dai suoi profitti: in questo modo la Rimes riuscir\u00e0 ad interrompere i rapporti lavorativi con il padre, pubblicando i lavori successivi senza il controllo del genitore. L'ultimo lavoro pubblicato prima di questa sentenza \u00e8 la compilation God Bless America, che include cover di brani patriottici e viene pubblicata nel 2001, appena dopo gli attentati dell'11 settembre.\n\"Twisted Angel\", Greatest Hits, This Woman (2002 - 2006).\nA inizio del 2002 l'artista ripubblica l'album I Need You includendovi all'interno sole 9 canzoni, le uniche che avrebbe voluto pubblicare fin dal principio. Nei mesi successivi pubblica l'album \"Twisted Angel\", che non ottiene lo stesso successo dei precedenti lavori, anche se i singoli \"Life Goes On\" e \"Suddenly\" si posizionano bene nelle varie classifiche. Il 23 febbraio si sposa con Dean Sheremet, conosciuto durante le registrazioni di \"Twisted Angel\". Tra il 2003 e 2004 pubblica due greatest hits e duetta con Ronan Keating in \"Last thing on my mind\", contenuto nell'album \"Turn It On\" del cantante irlandese. La cantante debutta inoltre come autrice pubblicando il libro per bambini Jag, a cui ha fatto seguito successivamente \"Jag's New Friend\" nel 2004. Sempre nel 2014, Rimes pubblica il suo primo album natalizio \"What A Wonderful World\".\nNel 2005 pubblica \"This Woman\", dove \u00e8 anche coautrice di alcuni brani, tra cui \"When this woman loves a man\", \"You take me home\" e \"I got it bad\". L'album segna il ritorno al country contemporaneo per l'artista, la quale dichiara inoltre che \"lavorare a questo progetto l'ha aiutata molto a crescere e maturare come donna e artista\". L'album viene certificato oro in USA e tutti i singoli estratti dal progetto raggiungono la top 5 della classifica \"Hot Country Songs\" di Billboard. L'album fa guadagnare a LeAnn varie nomination di rilievo, tra cui alcune ai Grammy e agli \"American Music Awards\".\nNel 2006 pubblica in Europa \"Whatever We Wanna\", contenente \"And I feels like\" e \"Everybody's someone\" in duetto con il cantante irlandese Brian McFadden, ex membro dei Westlife. A causa del successo superiore alle aspettative di \"This Woman\" in Nordamerica, quest'album non viene distribuito in USA e Canada al fine di non intralciare la performance dell'album precedente.\nFamily, Lady &amp; Gentlemen, Spitfire (2007 - 2013).\nNel 2007 registra con la rock-band di fama mondiale Bon Jovi il brano \"Till We Ain't Strangers Anymore\". Sempre nello stesso anno pubblica l'album \"Family\", dove \u00e8 coautrice di tutti i brani, anticipato del singolo \"Nothing Better To Do\". Il secondo singolo estratto dall'album \u00e8 \"Good Friend and a Glass Of Wine\". Nel 2008, LeAnn Rimes trascorre quasi l'intero anno in tour insieme a svariati altri artisti country, collabora Delta Goodrem nel brano \"For Good\" e si esibisce con Joss Stone durante lo speciale televisivo CMT Croassroads.\nNel 2010 LeAnn presenta della musica inedita durante alcuni concerti ma, ciononostante, pubblica un album di sole cover intitolato \"Lady &amp; Gentlemen\". Dopo aver lanciato alcuni brani come singoli per la promozione del disco, LeAnn conferma che le canzoni presentate precedentemente sarebbero state poi incluse in un nuovo album di inediti, gi\u00e0 pronto al tempo dell'annuncio. L'album \"Spitfire\" viene pubblicato dunque nel 2012, dapprima soltanto in formato digitale e poi anche su supporto fisico.\nToday Is Christmas, Remnants (2014 - presente).\nNel 2014, l'artista annuncia l'imminente pubblicazione di tre EP a tema natalizio: ciononostante, Rimes pubblica l'anno successivo un intero album natalizio Today Is Christmas, senza scomporre dunque il materiale a tema festivo da lei inciso in pi\u00f9 di una pubblicazione. Il 24 giugno 2016 esce nel Regno Unito il singolo \"The Story\", disponibile nel resto del mondo dal settembre successivo. L'album The Story viene pubblicato nei mesi successivi via RCA.\nNel 2017, Rimes fa un cameo musicale nel film La Truffa dei Logan, in cui canta il classico \"America The Beautiful\". Anche il brano di Remnants \"Love Is Love Is Love\" viene inclusa nella colonna sonora del film. Nel 2018 Rimes pubblica l'EP \"Reimagined\", il quale include delle nuove versioni di alcuni dei suoi pi\u00f9 grandi successi con vocals di Stevie Nicks. Nel 2019 viene infine pubblicato l'album live \"Rimes: Live at Gruene Hall.\"\nVita privata.\nDopo 7 anni di matrimonio nel 2009 LeAnn divorzia dal marito Dean e inizia una relazione con l'attore Eddie Cibrian, con il quale ha recitato nel film-tv \"Luci d'inverno\". Leann Rimes e Eddie Cibrian si sono sposati il 22 aprile 2011."}
{"id": "580968", "revid": "648716", "url": "https://it.wikipedia.org/wiki?curid=580968", "title": "Campionato europeo di calcio Under-21 1984", "text": "Il Campionato di calcio europeo Under-21 1984, 4\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 28 febbraio al 24 maggio 1984. Il torneo \u00e8 stato vinto dall'Inghilterra.\nLe fasi di qualificazione hanno avuto luogo tra il 1\u00ba maggio 1982 e il 21 dicembre 1983 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 17 e il 24 maggio 1984 tra le formazioni della Spagna e dell'Inghilterra.\nFase finale.\nQuarti di finale.\nAndata 28 febbraio, 14 e 21 marzo, ritorno 28 marzo, 4 e 11 aprile 1984.\nSemifinali.\nAndata 18 e 25 aprile, ritorno 2 maggio 1984.\nFinale.\nAndata 17 maggio, ritorno 24 maggio 1984."}
{"id": "580972", "revid": "242434", "url": "https://it.wikipedia.org/wiki?curid=580972", "title": "Anfisbena", "text": ""}
{"id": "580974", "revid": "17654", "url": "https://it.wikipedia.org/wiki?curid=580974", "title": "Geminiano Jacomelli", "text": ""}
{"id": "580975", "revid": "984922", "url": "https://it.wikipedia.org/wiki?curid=580975", "title": "Cantone di Quingey", "text": "Il Cantone di Quingey era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580976", "revid": "124294172", "url": "https://it.wikipedia.org/wiki?curid=580976", "title": "Dennis Franz", "text": "Biografia.\nNato a Maywood (Illinois) da immigrati tedeschi, Eleanor Mueller, dipendente delle Poste, e Franz Ferdinand Schlachta, fornaio e poi dipendente postale. Ha due sorelle maggiori, Heidi (* 1935) e Marlene (* 1938).\nSi diploma alla Proviso East High School per poi laurearsi alla Southern Illinois University Carbondale. Viene poi richiamato alle armi in una compagnia aviotrasportati in Vietnam. \u00c8 un forte sostenitore della guerra al terrorismo e a questo riguardo ha dichiarato, incitando gli americani a dare appoggio alle truppe.\nFranz inizia a recitare nel rinomato Organic Theatre di Chicago e colleziona piccole apparizioni in serie televisive quali \"A-Team\" mentre guadagna la ribalta del piccolo schermo interpretando il moralmente ambiguo Norman Buntz in \"Hill Street giorno e notte\" e nel suo breve spin-off \"Beverly Hills Buntz\".\nMa \u00e8 con il personaggio di Andy Sipowicz che Franz ottiene la fama, vincendo quattro Emmy Award tra il 1994 e il 2004. Sipowicz occupa la 23\u00aa posizione nella classifica dei 100 migliori personaggi della TV stilata dalla rivista \"Bravo\". In un'intervista video pubblicata in Italia, come contenuto aggiuntivo della prima serie NYPD, Franz ha detto dei poliziotti americani: \nSposato dal 1995 con Joanie Zeck, alla quale era legato da tredici anni.\nNel 2005, al termine di \"NYPD - New York Police Department\", ha annunciato il ritiro dalle scene, per passare pi\u00f9 tempo con la famiglia.\nFranz ha partecipato a uno speciale film TV animato de \"I Simpson\" nei panni di un Homer crudele e perverso, accusato di molestie sessuali, nell'episodio \"Scene di lotta di classe a Springfield\".\nDoppiatori italiani.\nNelle versioni in italiano dei suoi lavori, Dennis Franz \u00e8 stato doppiato da:"}
{"id": "580977", "revid": "984922", "url": "https://it.wikipedia.org/wiki?curid=580977", "title": "Cantone di Rougemont", "text": "Il Cantone di Rougemont era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580981", "revid": "1305772", "url": "https://it.wikipedia.org/wiki?curid=580981", "title": "Farsa", "text": ""}
{"id": "580989", "revid": "74801", "url": "https://it.wikipedia.org/wiki?curid=580989", "title": "Penrhyndeudraeth", "text": "Penrhyndeudraeth (pronuncia: ) \u00e8 un villaggio del Regno Unito presso la localit\u00e0 gallese di Gwynedd.\n\u00c8 situato vicino al fiume Dwyryd e vicino alla Strada A487.\nIl villaggio ha due stazioni ferroviarie, una sulla linea per Pwllheli verso Shrewsbury e l'altra, la Stazione Ferroviaria di Penrhyn sorge sulla cima della collina, sulla ferrovia Ffestiniog.\nPenrhyndeudraeth segna anche la giunzione della Strada A4805, che collega il villaggio con Beddgelert. Il primo tratto di questa strada \u00e8 molto stretto e si arrampica attraverso il villaggio; in alcuni punti la via \u00e8 cos\u00ec stretta che pu\u00f2 transitare solo un'automobile per volta."}
{"id": "580990", "revid": "984922", "url": "https://it.wikipedia.org/wiki?curid=580990", "title": "Cantone di Roulans", "text": "Il Cantone di Roulans era una divisione amministrativa dell'Arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580991", "revid": "547034", "url": "https://it.wikipedia.org/wiki?curid=580991", "title": "Chimica dello stato solido e delle superfici", "text": "La chimica dello stato solido e delle superfici \u00e8 quel \"corpus\" di conoscenze teoriche e tecniche sperimentali volte all'indagine della materia in fase solida utilizzando l'approccio tipico della chimica, pur nell'ambito di una certa interdisciplinarit\u00e0 con la fisica.\nDescrizione.\nStoricamente, l'origine della chimica dello stato solido pu\u00f2 essere fatta risalire all'utilizzo di tecniche sperimentali per la caratterizzazione dei minerali, e dunque alla nascita di discipline come la petrografia e la mineralogia.\nSuccessivamente, la nascita di nuove tecnologie chimico-fisiche di indagine, a partire dagli anni 40 dello scorso secolo, ha permesso di rendere questa disciplina sempre pi\u00f9 dettagliata e articolata, e dunque di raggiungere un livello decisamente pi\u00f9 quantitativo nella descrizione dello stato solido. \nL'attenzione \u00e8 quindi focalizzata sullo studio dei solidi cristallini e sulla struttura dei metalli descritta sulla base della teoria del gas di elettroni liberi e confinati in un potenziale periodico. La trasformata di Fourier \u00e8 un potente mezzo matematico di fondamentale importanza in questo ambito. Vengono studiati i diagrammi di fase e gli aspetti termodinamici relativi alla formazione e stabilit\u00e0 dei composti solidi; importante \u00e8 anche la trattazione delle reazioni chimiche e della catalisi in fase solida. Nello studio delle superfici solide viene prestata attenzione anche alla dinamica dei fenomeni redox che avvengono sulla superficie di un elettrodo, utilizzando l'approccio dal punto di vista microscopico.\nTecniche di indagine.\nLe tecniche di indagine principali di questa disciplina che permettono una descrizione a livello atomico della struttura dei solidi sono:\nSono inoltre estesamente usate le tecniche di microscopia per lo studio della morfologia. In particolare:\nInfine, vengono regolarmente utilizzate, nel campo della ricerca sia di base che applicata, tecniche volte a caratterizzare propriet\u00e0 macroscopiche di campioni allo stato solido:"}
{"id": "580992", "revid": "1846281", "url": "https://it.wikipedia.org/wiki?curid=580992", "title": "Campionato europeo di calcio Under-21 1986", "text": "Il Campionato di calcio europeo Under-21 1986, 5\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 12 marzo al 29 ottobre 1986. Il torneo \u00e8 stato vinto dalla Spagna.\nLe fasi di qualificazione hanno avuto luogo tra il 1\u00ba maggio 1984 e il 18 dicembre 1985 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 15 e il 29 ottobre 1986 tra le formazioni dell'Italia e della Spagna.\nFase finale.\nQuarti di finale.\nAndata 12 marzo, ritorno 26 e 29 marzo 1986.\nSemifinali.\nAndata 9 aprile, ritorno 23 aprile 1986."}
{"id": "580993", "revid": "118695606", "url": "https://it.wikipedia.org/wiki?curid=580993", "title": "Fabio Tagliavia", "text": "Biografia.\nDopo la laurea in storia e critica del cinema conseguita a Torino, comincia a lavorare nel mondo della celluloide, dapprima nel reparto produzione (\"La seconda volta\" di Mimmo Calopresti, \"Tutti gi\u00f9 per terra\" di Davide Ferrario, \"Il tempo dell'amore\" di Giacomo Campiotti, \"Cos\u00ec ridevano\" di Gianni Amelio, \"Libero Burro\" di Sergio Castellitto), in seguito come aiuto-regista per \"Fondali notturni\" di Nino Russo, \"Maestrale\" di Sandro Cecca, \"Tra due donne\" di Alberto Ferrari, \"Il mondo di Rupert\" di Flavio Moretti, \"Hermano\" di Giovanni Robbiano, \"Santa Maradona\" di Marco Ponti, \"Casa di frontiera\" di Massimo Costa.\nFabio Tagliavia ha diretto due cortometraggi: \"Kissing Paul Newman\" (2001) e \"Playgirl\" (2002).\nNel 2007 \u00e8 stato impegnato come regista della seconda unit\u00e0 della quarta stagione della serie televisiva \"RIS - Delitti imperfetti\", messa in onda nel marzo 2008.\nIl suo lungometraggio di debutto, \"Cardiofitness\", \u00e8 stato interpretato da Nicoletta Romanoff, Sarah Felberbaum, Giulia Bevilacqua e il debuttante Federico Costantini, prodotto da Rai Cinema, Shooting Star e Palomar. Il film \u00e8 uscito in sala in tutta Italia il 1\u00ba giugno 2007, l'edizione in DVD \u00e8 uscita nel 2008. Tratto dall'omonimo romanzo di Alessandra Montrucchio e sceneggiato da Marco Ponti, Lucia Moisio e Barbara Frandino, il film racconta la storia d'amore tra una ragazza di 27 anni e un ragazzo di 15.\nNel 2008 prosegue il suo impegno con la serie \"RIS\", giunta alla sua quinta stagione, ma questa volta in qualit\u00e0 di regista della prima unit\u00e0.\nNel 2009 \u00e8 regista della serie televisiva \"R.I.S. Roma - Delitti imperfetti\", spin-off di \"R.I.S. - Delitti imperfetti\""}
{"id": "580996", "revid": "104458", "url": "https://it.wikipedia.org/wiki?curid=580996", "title": "Cantone di Vercel-Villedieu-le-Camp", "text": "Il Cantone di Vercel-Villedieu-le-Camp era una divisione amministrativa dell'arrondissement di Pontarlier. Fino al 2009 ha fatto parte dell'arrondissement di Besan\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "580998", "revid": "30232", "url": "https://it.wikipedia.org/wiki?curid=580998", "title": "Lider Maximo", "text": ""}
{"id": "581002", "revid": "1573940", "url": "https://it.wikipedia.org/wiki?curid=581002", "title": "Gallinula chloropus", "text": "La gallinella d'acqua (Gallinula chloropus ()) \u00e8 un uccello della famiglia dei Rallidi.\nDescrizione.\nLa gallinella d'acqua si riconosce per il piumaggio nero nelle parti anteriori e marrone scuro sulla parte posteriore del corpo e sulle ali; il becco giallo \u00e8 dotato alla base di una cera rossa. Le ali chiuse presentano una striscia di penne bianche, come pure \u00e8 bianco il posteriore sotto la breve coda. La lunghezza supera i 30\u00a0cm. Le zampe sono di colore giallo verdastro, dotate di dita molto lunghe.\nBiologia.\nLa gallinella \u00e8 un'abile nuotatrice; il movimento nell'acqua \u00e8 caratteristico perch\u00e9 procede a scatti; il volo \u00e8 piuttosto pesante. Se spaventata emette un caratteristico richiamo; questo comportamento permette il censimento degli animali anche quando sono nascosti alla vista.\n\u00c8 una specie onnivora: si nutre di insetti acquatici, piccoli pesci, crostacei, molluschi, germogli di piante acquatiche e altra materia vegetale. \nCostruisce il nido nel folto della vegetazione acquatica preferibilmente presso la riva ma anche su isolotti precari, oppure sulla riva del corso d'acqua. Le femmine vi depongono da cinque a dieci uova marroncine maculate con chiazze pi\u00f9 scure che sono covate da entrambi i sessi per oltre venti giorni. I piccoli sono nidifugi e seguono i genitori dai quali sono accuditi per alcune settimane. I piccoli possono essere predati dall'airone cenerino.\nDistribuzione e habitat.\nLa gallinella d'acqua, con diverse sottospecie, \u00e8 diffusa in Europa, Africa e Asia. Nidificante e stanziale in Europa centrale, in Europa meridionale e in Europa occidentale. Nidificante estiva in Europa orientale. Non \u00e8 considerata una specie in pericolo.\nFrequenta luoghi umidi: stagni, laghi, rogge e fossati e in generale terreni umidi e acque che scorrono lentamente con molte piante acquatiche.\nTassonomia.\nNe vengono riconosciute cinque sottospecie:"}
{"id": "581004", "revid": "287204", "url": "https://it.wikipedia.org/wiki?curid=581004", "title": "Societ\u00e0 Sportiva Calcio Napoli 2006-2007", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2006-2007.\nMaglie e sponsor.\nLo sponsor tecnico \u00e8 Diadora, mentre quello ufficiale \u00e8 Acqua Lete.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nGiovanili.\nOrganigramma societario.\nArea direttiva\nArea tecnica"}
{"id": "581006", "revid": "123799576", "url": "https://it.wikipedia.org/wiki?curid=581006", "title": "Francesco Gazzoni", "text": "Biografia.\nAllievo di Rosario Nicol\u00f2, dopo aver insegnato istituzioni di diritto privato e diritto civile nelle universit\u00e0 di Macerata e Roma Tor Vergata, \u00e8 stato professore ordinario nella facolt\u00e0 di giurisprudenza dell'Universit\u00e0 La Sapienza di Roma, dove ha insegnato istituzioni di diritto privato, diritto civile e diritto delle obbligazioni e dei contratti.\n\u00c8 Cavaliere di Grazia Magistrale e Avvocato di Stato presso l'Ordine dei Cavalieri di Malta a Roma.\nPubblicazioni.\nEquit\u00e0 e autonomia privata, Milano, 1970.\nL'attribuzione patrimoniale mediante conferma, Milano, 1974.\nL'Ordine di Malta, Milano, 1979.\nDal concubinato alla famiglia di fatto, Milano, 1985 (ristampa 2018, Key Editore).\nLa trascrizione immobiliare. Artt. 2643- 2645, 2\u00b0 ed., Milano, 1998.\nLa trascrizione immobiliare. artt. 2646- 2651, Milano, 1993.\nAmore e diritto, ovverosia i diritti dell'amore, Napoli, 1994.\nIl contratto preliminare, 3\u00b0 ed., Torino, 2010.\nLa trascrizione degli atti e delle sentenze, 1, I, in Trattato della trascrizione, diretto da Gabrielli e Gazzoni, Torino, 2012\nLa trascrizione degli atti e delle sentenze, 1, II, in Trattato della trascrizione, diretto da Gabrielli e Gazzoni, Torino, 2012\nRodolfo Sacco genio e sregolatezza (una corrispondenza), Napoli, 2014\nScritti giuridici minori, vol. I e II, Key Editore, 2016.\nFavole quasi-giuridiche, 2\u00b0 ed., Key Editore, 2017\nAtipicit\u00e0 del contratto, giuridicit\u00e0 del vincolo e funzionalizzazione degli interessi, Key Editore, 2017\nManuale di Diritto privato, 20\u00b0 ed., Napoli, 2021."}
{"id": "581007", "revid": "1501558", "url": "https://it.wikipedia.org/wiki?curid=581007", "title": "Campionato europeo di calcio Under-21 1992", "text": "Il Campionato di calcio europeo Under-21 1992, 8\u00aa edizione del Campionato europeo di calcio Under-21 organizzato dalla UEFA, si \u00e8 svolto dal 10 marzo al 3 giugno 1992. Il torneo \u00e8 stato vinto dall'Italia.\nLe fasi di qualificazione hanno avuto luogo tra il 19 maggio 1990 e il 18 dicembre 1991 e hanno designato le otto nazionali finaliste che si sono affrontate in gare a eliminazione diretta con andata e ritorno.\nLa doppia finale si \u00e8 disputata il 28 maggio e il 3 giugno 1992 tra le formazioni dell'Italia e della Svezia.\nLe prime tre classificate, insieme alla Spagna, paese organizzatore, si sono qualificate alle Olimpiadi di Barcellona 1992, mentre la migliore delle squadre eliminate ai quarti ha disputato lo spareggio con l'Australia per l'accesso alle Olimpiadi estive.\nFase finale.\nSquadre qualificate alle Olimpiadi.\nLe quattro nazioni semifinaliste si qualificano automaticamente alle Olimpiadi di Barcellona 1992, con l'eccezione della Scozia, in quanto i suoi giocatori potrebbero partecipare solo come parte del Regno Unito. Siccome la Scozia ha raggiunto le semifinali, la quarta qualificata di diritto \u00e8 la miglior squadra tra quelle eliminate ai quarti, mentre la seconda andr\u00e0 allo spareggio con l'Australia.\nQualificate di diritto:\nAllo spareggio:\nClassifica marcatori.\n3 gol\n2 gol\n1 gol"}
{"id": "581009", "revid": "767487", "url": "https://it.wikipedia.org/wiki?curid=581009", "title": "Tosca (gruppo musicale)", "text": "Tosca \u00e8 il duo di musica elettronica austriaco composto da Rupert Huber e da Richard Dorfmeister orientato verso la Trip hop.\nStoria.\nDopo aver capito di avere passioni musicali in comune, i due decidono di formare un gruppo, dal nome Delhi 9 (Che poi sar\u00e0 il nome di un album), successivamente mutato in Tosca.\nEscono nel 1995 e 1997 due EP, intitolati \"Chocolate Elvis\" e \"Buona Sarah\", contenenti alcune tracce che finiranno nel successivo (1998) \"Opera\".\nIl gruppo va avanti con successo e costringendo Dorfmeister a limitare la presenza nell'altro progetto con Peter Kruder (Kruder &amp; Dorfmeister). Negli anni successivi vengono pubblicati tre album pi\u00f9 qualche raccolta di remix e compilation: \"Suzuki\" , nel 2000, \"Delhi 9\", nel 2003, \"J.A.C\" (2005) e infine \"Souvenir\" (2006), una raccolta dei migliori remix riguardanti le tracce dell'ultimo album."}
{"id": "581011", "revid": "2149408", "url": "https://it.wikipedia.org/wiki?curid=581011", "title": "Irvine", "text": ""}
{"id": "581016", "revid": "4252", "url": "https://it.wikipedia.org/wiki?curid=581016", "title": "Marna", "text": ""}
{"id": "581019", "revid": "57342", "url": "https://it.wikipedia.org/wiki?curid=581019", "title": "Andrea Muzzi", "text": ""}
{"id": "581027", "revid": "7077", "url": "https://it.wikipedia.org/wiki?curid=581027", "title": "Chiesa di San Michele Arcangelo di Monteiasi", "text": ""}
{"id": "581036", "revid": "1039155", "url": "https://it.wikipedia.org/wiki?curid=581036", "title": "Il Tulipano Nero - La Stella della Senna", "text": " \u00e8 una serie televisiva anime giapponese, creata nel 1975 e in seguito trasposta in manga da Asuka Morimura, interrotto prima della conclusione.\nAdatta a un pubblico infantile, la serie \u00e8 stata creata su soggetto di Mitsuru Kaneko, con la regia di Yoshiyuki Tomino e Masaki Osumi, il character design di Akio Sugino e le musiche di Shunsuke Kikuchi. Frutto di una coproduzione Unimax/Sunrise, si compone di trentanove puntate ed \u00e8 andata in onda per la prima volta in Giappone nel 1975. In Italia, \u00e8 stata trasmessa per la prima volta su Italia 1 nel 1984.\nTrama.\nNella Parigi all'alba della rivoluzione francese, Simone Lor\u00e8ne, una quindicenne figlia di due fiorai, viene avvicinata dal conte de Vaudreuil, che inspiegabilmente la prende in simpatia e le insegna l'arte della spada, facendola diventare in breve tempo una grandissima spadaccina. In realt\u00e0, il conte \u00e8 a conoscenza di un incredibile segreto: quelli che Simone crede i suoi veri genitori sono genitori adottivi e lei \u00e8 in realt\u00e0 la figlia illegittima di una cantante lirica dell'Opera e dell'imperatore Francesco I, il padre della regina di Francia Maria Antonietta.\nQuando la ragazza rimane orfana dei genitori, vittime di un ennesimo sopruso di nobili corrotti, il conte la adotta per farla diventare una nobile e per poterla proteggere meglio dagli intrighi di palazzo. Da quel momento, Simone frequenter\u00e0 il convento delle suore di Panth\u00e9mon, l'esclusiva scuola riservata alle ragazze della pi\u00f9 alta nobilt\u00e0.\nPurtroppo, anche il conte de Vaudreuil viene ucciso in un agguato. Da quel momento, Simone, con l'aiuto del fratello maggiore adottivo, Robert de Vaudreuil, alias lo spadaccino \"Tulipano Nero\", diventa l'eroina mascherata \"Stella della Senna\" e lo affiancher\u00e0 nella lotta contro l'ingiustizia sociale che imperava nella societ\u00e0 francese del tempo.\nIniziano cos\u00ec le tante avventure della Stella della Senna che, nel corso degli anni, diventer\u00e0 una figura leggendaria, sempre a fianco della povera gente per difenderla dai soprusi dei nobili corrotti. Anche se, nel corso del tempo, Simone scopre di avere una sorellastra maggiore nella reggia di Versailles, non arriver\u00e0 mai a sospettare che si tratti proprio di Maria Antonietta.\nPassano gli anni e il clima politico in Francia si fa sempre pi\u00f9 pesante per la nobilt\u00e0, e il re e la regina, che non si rendono conto della situazione e sono mal consigliati dai nobili che li circondano, compiono numerosi errori che esasperano sempre di pi\u00f9 la popolazione. \u00c8 in questa fase che Simone scopre finalmente chi sia veramente la sua sorellastra. Tenter\u00e0 quindi di aiutare e di proteggere Maria Antonietta quando i fermenti popolari prenderanno una deriva anti-monarchica.\nCon lo scoppio della rivoluzione, il re e la regina tentano di fuggire, ma vengono catturati e condannati a morte per tradimento. La Stella della Senna non pu\u00f2 fare molto per loro, ma promette a Maria Antonietta di prendersi cura dei suoi due figli, dopo la sua morte. L'ultima avventura della Stella della Senna sar\u00e0 quindi la liberazione dei piccoli Marie Th\u00e9r\u00e8se e Louis-Charles. All'indomani della decapitazione della regina, Simone, Robert, Danton e i due bambini lasceranno per sempre Parigi per costruirsi una nuova vita insieme.\nAnime.\nIn Giappone, il soggetto di questa serie fu creato direttamente per dare vita ad un anime che sfruttasse l'interesse per la rivoluzione francese, suscitato nel pubblico nipponico dal celebre manga \"Lady Oscar\" di Riyoko Ikeda, in attesa che l'autrice si decidesse a cederne i diritti per una versione animata. Al contrario, in Italia, questa serie \u00e8 arrivata proprio sull'onda dell'enorme successo riscosso da \"Lady Oscar\", l'anime successivamente tratto dal manga della Ikeda, ed \u00e8 stata intitolata al protagonista maschile, il Tulipano Nero appunto, in quanto, probabilmente pi\u00f9 familiare al pubblico italiano per il noto film omonimo con Alain Delon del 1964, ambientato nello stesso periodo, oltre che per il fatto che, nei primi episodi, apparisse di frequente. Quindi, la serie non ha nulla a che vedere con l'omonimo romanzo di Alexandre Dumas, ambientato oltre un secolo prima nei Paesi Bassi.\nDurante le prime trasmissioni italiane la serie \u00e8 stata intitolata semplicemente \"Il Tulipano Nero\". Nel 2009 \u00e8 stata trasmessa su Rai Gulp una nuova edizione, pubblicata l'anno prima in DVD con il titolo \"Il Tulipano Nero - La Stella della Senna\": essa comprende un nuovo master e il prologo e le anticipazioni doppiati in italiano. Dal 13 luglio 2021 la serie \u00e8 stata ritrasmessa su Italia 1 con il titolo \"Il Tulipano Nero e la Stella della Senna\" in una versione restaurata e per la prima volta in alta definizione.\nDVD.\nNel 2006 DeAgostini, in collaborazione con Yamato Video, ha pubblicato la serie per il circuito delle edicole in tredici DVD modificando il titolo in \"Il Tulipano Nero - La Stella della Senna\". Nel 2008 Yamato Video edita la versione integrale della serie in due box di quattro DVD cadauno, mantenendo sempre il titolo modificato \"Il Tulipano Nero - La Stella della Senna\". Il 24 ottobre del 2012 in Giappone viene pubblicata per la prima volta la serie in DVD; come nella versione italiana, escono due box con quattro dvd cadauno. Nel 2016 Yamato Video, in collaborazione con Gazzetta dello Sport e Corriere della Sera, edita la serie in 10 DVD al seguito di 10 DVD della serie \"Lady Oscar\".\nSigla italiana.\nLa sigla italiana \"I ragazzi della Senna\", scritta da Alessandra Valeri Manera e Augusto Martelli, \u00e8 cantata da Cristina D'Avena. La versione incisa sul 33 giri Fivelandia contiene un errore nel testo (\u00abil 4 luglio c'\u00e8 la rivoluzione\u00bb), poi corretto per tutte le pubblicazioni successive. Nel testo della sigla si colloca erroneamente lo scoppio della rivoluzione francese il 4 luglio, data della Dichiarazione di indipendenza degli Stati Uniti d'America, invece del 14 luglio. Durante le prime messe in onda, and\u00f2 in sigla anche il verso contenente l'errore ma successivamente, con un montaggio, \u00e8 stato saltato. La versione per la messa in onda televisiva e quella editata su dischi hanno inoltre una differenza di arrangiamento: la prima rimane a tutt'oggi inedita su qualsiasi supporto.\nManga.\nDalla serie televisiva \u00e8 stato tratto un manga scritto e illustrato da Asuka Morimura e pubblicato da Big Bird Comics nel 1975. L'opera \u00e8 rimasta incompiuta e si compone di tre volumi \"tank\u014dbon\". Tra il 2013 e il 2014 la casa editrice Fukkan Dot Com ha ristampato il manga in due volumi.\nUn adattamento a fumetti italiano, differente da quello giapponese, venne pubblicato sul \"Corriere dei Piccoli\" a partire dal n\u00b0 9 del 26 febbraio 1984, all'epoca della trasmissione italiana della serie animata.\nIn Italia il manga originale \u00e8 stato annunciato da J-Pop al Napoli Comicon 2018 ed \u00e8 stato pubblicato dal 3 ottobre dello stesso anno in un box contenente tutti e due i volumi, i quali si basano sulla ristampa giapponese del 2013-2014."}
{"id": "581038", "revid": "2148522", "url": "https://it.wikipedia.org/wiki?curid=581038", "title": "Naufragio della London Valour", "text": "Il naufragio della \"London Valour\" \u00e8 una tragedia marittima avvenuta a Genova il 9 aprile 1970. Il mercantile \"London Valour\", battente bandiera del Regno Unito, naufrag\u00f2 a seguito di una concomitanza di eventi, sicuramente definibili catastrofici. La sciagura si consum\u00f2 all'imboccatura del porto di Genova: il cargo affond\u00f2 a poche decine di metri dall'ingresso nello scalo marittimo, dopo aver urtato contro gli scogli a protezione della diga frangiflutti, a causa di una forte mareggiata. Nel disastro persero la vita venti membri dell'equipaggio, in gran parte di nazionalit\u00e0 indiana e filippina.\nLa nave.\nCostruita e varata nel 1956 come petroliera nei cantieri della Furness Shipbuilders Co. Ltd. di Haverton Hill-on-Tees, la \"London Valour\" aveva una stazza di 26.000 tonnellate ed era stata trasformata dieci anni dopo, nel 1966, in \"portarinfuse\" nei cantieri INMA (Industria Navali Meccaniche Affini) di La Spezia.\nLa tragedia.\nIl 2 aprile 1970 la \"London Valour\" era partita da Novorossisk con 23.606 tonnellate di cromo diretta a Genova, dove giunse il 7 aprile e diede fondo all'ancora in rada, nell'attesa dell'ormeggio. La mattina del 9 aprile la nave era ancora alla fonda, posizionata circa 1.300 metri a sud della testata di levante della diga foranea \"Duca di Galliera\". Il Comandante della nave aveva ordinato lo smontaggio dei propulsori poich\u00e9 dovevano essere revisionati integralmente una volta entrati in bacino con l'ausilio dei rimorchiatori (per questo motivo la nave non riusc\u00ec a manovrare per evitare la collisione con la diga foranea). Improvvisamente sulla citt\u00e0 si abbatt\u00e9 una libecciata di enorme violenza; verso le 14:30, per via del fortissimo vento, l'ancora della nave cominci\u00f2 a perdere la presa sul fondo marino, cosa che port\u00f2 la nave ad un pericolosissimo avvicinamento alla barriera frangiflutti, e che fin\u00ec poi per farla sbattere violentemente contro gli scogli posti a protezione della stessa barriera.\nL'incidente apparve subito grave, tanto che sul posto arrivarono immediatamente rimorchiatori, ormeggiatori, motovedette della Capitaneria di Porto e dei Carabinieri e mezzi dei Vigili del Fuoco, Nucleo Sommozzatori, nonch\u00e9 alcune imbarcazioni con civili.\nLe condizioni proibitive del mare, tuttavia, non permisero di avvicinarsi alla scogliera: le onde erano infatti alte oltre 4 metri e le raffiche del vento di libeccio raggiunsero i 100 chilometri orari.\nMigliaia di genovesi assistettero impotenti alla tragedia che si consum\u00f2 sotto i loro occhi. La poppa della nave si schiant\u00f2 contro gli scogli; alle 14:45 si riusc\u00ec a stendere tra la diga ed il ponte della nave una doppia cima di nylon sulla quale si pensava di far scorrere una carrucola munita di imbragature, cercando di allestire un cosiddetto andirivieni. In questo modo si voleva infatti tentare di trarre in salvo i membri dell'equipaggio.\nPoco dopo la messa in opera dell'andirivieni, la nave si spezz\u00f2 in due tronconi; l'equipaggio, composto in gran parte da marinai filippini, si ritrov\u00f2 cos\u00ec diviso in due gruppi.\nIl rudimentale accorgimento dell'andirivieni, creduto sulle prime efficace, si rivel\u00f2 invece deleterio: la cima di nylon infatti, a causa dei movimenti della nave colpita dalle onde, cominci\u00f2 a rilassarsi per poi tendersi, sbalzando cos\u00ec in aria i naufraghi che finirono con lo sfracellarsi sugli scogli.\nAncor pi\u00f9 tragica fu la fine di Dorothy e di suo marito Edward Muir, comandante della nave.\nLa donna infatti venne sbalzata in acqua; il marito, che aveva assistito alla tragedia, rifiut\u00f2 gli aiuti e, dopo aver indossato il giubbetto di salvataggio, si lanci\u00f2 in mare, nel tentativo sconsiderato e ormai inutile di salvare la consorte, finendo col perire anche lui. Insieme a loro moriranno anche il radiotelegrafista Eric Hill, sua moglie e sedici uomini dell'equipaggio.\nL'intervento di soccorso compiuto dalla motovedetta CP 233 della Capitaneria di Genova, l'unica a raggiungere lo scafo, fu una delle operazioni di soccorso pi\u00f9 difficili mai condotte dalle Capitanerie di Porto. Il tenente di vascello Giuseppe Telmon ed i suoi sette uomini furono poi insigniti, per il loro gesto eroico con la Medaglia al valore di Marina, d'oro per il comandante, d'argento per l'equipaggio. Questi uomini misero infatti in grave pericolo la propria vita, riuscendo a portare in salvo ben 26 persone.\nNon venne dimenticato neanche il comportamento eroico del comandante del dipartimento aereo dei Vigili del Fuoco di Genova, il capitano Rinaldo Enrico il quale, incurante di ogni pericolo ed a rischio della propria vita, si lev\u00f2 in volo con un elicottero AB 47 G \"libellula\" per lanciare salvagenti ai naufraghi. Questi, tuttavia, per via del combustibile riversatosi in mare, ebbero gravi problemi a raggiungere le ciambelle e molti di loro non ci riuscirono.\nIl comandante Rinaldo Enrico per\u00ec non molto tempo dopo durante un'esercitazione. Nel luglio del 1975 gli fu conferita la medaglia d'oro al valor civile e la cittadinanza volle ricordare il suo impegno apponendo una targa di ringraziamento in dialetto genovese nel borgo marinaro di Vernazzola (quartiere Sturla di Genova).\nDa ricordare anche l'impegno offerto dal Corpo Piloti del porto di Genova: il pilota Cap. Giovanni Santagata, a bordo della Pilotina \"Teti\", coordin\u00f2 i soccorsi verso la \"London Valour\", salvando 5 naufraghi. Per quella impresa al Capitano Giovanni Santagata venne concessa la medaglia d'argento di \"Benemerenza Marinara\".\nAnche la compagnia armatrice della nave, la London &amp; Overseas Freighters, riconobbe l'eroismo dei Vigili del Fuoco di Genova e di tutti coloro che parteciparono al salvataggio dell'equipaggio, affermando con gratitudine che senza lo sforzo dei genovesi il bilancio sarebbe risultato molto pi\u00f9 grave..\nAi Vigili del Fuoco Sommozzatori presenti, che rischiarono la vita in mare, furono tributati i giusti riconoscimenti: uno di loro, Severino Ferrazzin, che aveva assicurato numerosi naufraghi al cestello dell'elicottero della Libellula, salvandoli, ricevette una medaglia di bronzo e diverse menzioni d'onore, e fu insignito nel 1977 del titolo di Cavaliere della Repubblica.\nRiguardo alla dinamica del naufragio e alle modalit\u00e0 che hanno portato alla morte del Capitano Muir vi sono ricostruzioni differenti, tra cui quella del comandante Carlo Gatti, presidente della \"Societ\u00e0 Capitani e Macchinisti Navali\" di Camogli, che ebbe conoscenza diretta dei fatti e fu poi incaricato del traino del relitto verso il mare aperto. Nella cronaca del commissario Gatti non si fa menzione di quanto accaduto al Muir, ma si sostiene che questi, dopo aver assistito alla morte della moglie, abbia sventolato la bandiera del Regno Unito per onorare il tragico evento e sia poi perito a causa delle enormi ondate che spazzarono il tratto di ponte su cui si trovava, insieme ad altri membri dell'equipaggio. Testimoni riportarono di aver visto il capitano Muir seriamente ferito a una gamba, prima di essere inghiottito dalle onde.\nLe successive indagini appurarono le gravi responsabilit\u00e0 del capitano Muir, il quale non si avvide in tempo del variare delle condizioni meteorologiche, n\u00e9 avvis\u00f2 l'equipaggio del fatto che l'avviamento dei motori della nave, per motivi tecnici, richiedeva in quel periodo un tempo decisamente superiore al normale.\nLa nave fin\u00ec incagliata e semi-affondata; soltanto la parte superiore delle sovrastrutture sporgeva ancora dalla superficie. Circa un anno dopo la tragedia, il relitto venne trascinato via da due rimorchiatori, uno dei quali al comando dal Cap. Carlo Gatti. Lo scopo era di farlo affondare nella fossa delle Baleari, un fondale di 3500\u00a0m di profondit\u00e0, scelto appositamente dalle autorit\u00e0 per evitare pericoli per la navigazione e problemi di inquinamento. Tuttavia lo scafo, per le sue cattive condizioni, affond\u00f2 a sole 90 miglia al largo di Genova; giace adesso a 2600\u00a0m di profondit\u00e0.\nLa ruota del timone della nave, recuperata, fu donata all'Ospedale San Martino, che aveva curato i naufraghi superstiti; la campana della nave \u00e8 invece conservata presso la \"Church of the Holy Ghost\", la chiesa anglicana di Genova.\nMusica.\nAlla tragedia della \"London Valour\" \u00e8 ispirata una canzone di Fabrizio De Andr\u00e9, intitolata \"Parlando del naufragio della London Valour\", scritta assieme a Massimo Bubola ed inserita nell'album \"Rimini\", del 1978. . ."}
{"id": "581044", "revid": "1776051", "url": "https://it.wikipedia.org/wiki?curid=581044", "title": "M\u00f6rigen", "text": "M\u00f6rigen (toponimo tedesco) \u00e8 un comune svizzero di 891 abitanti del Canton Berna, nella regione del Seeland (circondario di Bienne).\nGeografia fisica.\nM\u00f6rigen \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00f6rigen \u00e8 servito dall'omonima stazione sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "581049", "revid": "1610933", "url": "https://it.wikipedia.org/wiki?curid=581049", "title": "Gallinella d'acqua", "text": ""}
{"id": "581052", "revid": "53508", "url": "https://it.wikipedia.org/wiki?curid=581052", "title": "Jean-Fran\u00e7ois de La P\u00e9rouse", "text": "Biografia.\nOriginario di un'antica famiglia aristocratica della citt\u00e0 di Albi in Linguadoca, Jean-Fran\u00e7ois era il primo dei dieci figli di Victor-Joseph de Galaup (1709-1784) e di Marguerite de Resseguier. Unico figlio maschio della coppia (gli altri morirono in tenera et\u00e0) fu probabilmente indirizzato verso la carriera in marina da un amico di famiglia e lontano parente del padre, l'ammiraglio Cl\u00e9ment Taffanel de La Jonqui\u00e8re (1706-1795), che divenne il tutore del giovane Jean-Fran\u00e7ois nei suoi primi anni in marina.\nAll'et\u00e0 di 15 anni si rec\u00f2 quindi a Brest per intraprendere la carriera di ufficiale di marina. Per favorire la propria carriera, facilitata a coloro che avevano origini nobili, aggiunse al cognome \"de Gaulup\" un'appendice derivata dal nome di una piccola tenuta di famiglia situata nei pressi di Albi chiamata \"La Peyrouse\".\nFu iniziato in Massoneria nella loggia di Brest \"L'Heureuse rencontre\".\nDurante la guerra dei sette anni fu imbarcato su diverse navi, nel 1759 era sul vascello \"Formidable\"; in uno scontro con la flotta britannica guidata da Lord Hawke fu ferito e fatto prigioniero fino al 1760. \nNegli anni successivi navig\u00f2 su diverse imbarcazioni, nel 1767 ottenne il suo primo comando, la nave \"Adour\". Nei due anni successivi altern\u00f2 viaggi intorno alla costa francese con periodi trascorsi a casa, qui gli giunse la notizia del ritorno in Francia di Louis Antoine de Bougainville (1769) che lo ispir\u00f2 a imitarne le gesta. \nViaggi esplorativi.\nDal 1772 al 1776 viaggi\u00f2, su incarico del governatore francese, nell'Oceano Indiano, fra i territori di Mauritius, R\u00e9union, Pondicherry e lungo le coste del Madagascar, ampliando le sue conoscenze geografiche. Al suo ritorno fu promosso e gli fu conferito un titolo nobiliare. Alla notizia del ritorno in Inghilterra dell'esploratore britannico James Cook, il governo francese decise di organizzare un viaggio analogo e per il comando la scelta cadde su La P\u00e9rouse.\nFurono approntate due navi, l'\"Astrolabe\" e la \"Boussole\", a bordo era prevista la presenza di un folto gruppo di scienziati, astronomi, matematici, geologi, mineralogisti e botanici. Fra gli obiettivi della spedizione vi erano l'esplorazione dell'Oceano Pacifico e la ricerca di eventuali sbocchi per il commercio, dall'estremo nord fino all'Australia, dall'Asia all'America.\nLe due navi salparono da Brest il 1\u00ba agosto 1785, la prima tappa fu Tenerife e nel gennaio del 1786 raggiunsero la Patagonia. Doppiarono Capo Horn e l'Isola di Pasqua per salire verso l'Alaska. La P\u00e9rouse, che si considerava un illuminista, rinunci\u00f2 volontariamente a prendere possesso delle isole ancora inesplorate, allacci\u00f2 invece contatti con le popolazioni indigene prima di approdare alle coste della California di cui decant\u00f2 la ricchezza. \nNel gennaio del 1787 le due navi approdarono a Macao. Vennero esplorati e tracciati in modo sistematico sia il Mar della Cina sia il Mar del Giappone, fino a quel momento poco noti, parimenti fu esplorata la penisola siberiana della Kam\u010datka, di interesse commerciale per via della ricchezza di pelli. \nDopo l'esplorazione di Sachalin e delle Curili le due navi si diressero verso meridione. Il 1\u00ba dicembre 1787, a Samoa, fu ucciso dalla popolazione locale Fleuriot de Langle, scienziato, secondo in comando e grande amico La P\u00e9rouse. \nLa tappa successiva fu l'Australia dove i britannici avevano appena fondato la citt\u00e0 di Sydney, nel febbraio 1788 La P\u00e9rouse invi\u00f2 un dispaccio con la sua rotta successiva, Tonga, la Nuova Caledonia, le Isole Salomone e infine la Nuova Guinea. \nLe due navi e gli equipaggi sparirono per\u00f2 misteriosamente. Si ipotizz\u00f2 che fossero finiti in una tempesta tropicale. In patria i progressi della spedizione erano seguiti con attenzione e nonostante l'inizio della rivoluzione francese furono attrezzate due navi per la ricerca degli scomparsi. L'azione di ricerca non si concluse felicemente: i due comandanti, Entrecasteaux e Kermadec, perirono durante la navigazione e le due navi di soccorso rientrarono in Francia senza alcuna notizia sulle navi scomparse.\nDovettero passare trent'anni prima che Jules Dumont d'Urville, la cui nave era stata chiamata \"Astrolabe\" in memoria della scomparsa nave di La P\u00e9rouse, ritrovasse i resti delle due navi presso l'isola di Vanikoro, nelle Salomone. La popolazione indigena dell'isola era ancora in possesso di diversi effetti personali degli equipaggi delle navi."}
{"id": "581053", "revid": "1996468", "url": "https://it.wikipedia.org/wiki?curid=581053", "title": "Alessandro Paci", "text": "Biografia.\nComico toscano, ha esordito nel duo \"I Duemendi\", con Massimo Ceccherini. Dal 1993 \u00e8 sposato con Willow Gene Curry, traduttrice e project manager statunitense. Ha poi partecipato al programma \"Aria fresca\", in onda su Video Music (e poi su TMC) a met\u00e0 degli anni novanta, interpretando un improbabile buttafuori, e ironizzando sul suo fisico asciutto; ha inoltre portato in teatro un riadattamento comico della storia di Pinocchio, \"Fermi tutti questo \u00e8 uno spettacolo, Pinocchio\" dove si esibisce assieme al suo amico-collega Massimo Ceccherini: il dvd dello spettacolo \u00e8 diventato poi il dvd teatrale pi\u00f9 venduto d'Italia. Ha anche girato tre film, sempre con Ceccherini: prima \"Lucignolo\", poi \"Faccia di Picasso\" e \"Tutti all'attacco\". Realizza inoltre i film in dvd \"\"Cenerentolo\", \"Gli abiti nuovi del Granduca\", \"La nipote di Barbabl\u00f9\", \"La piccola fiammiferaia\"\".\nDal 2002 \u00e8 impegnato nello spettacolo teatrale \"Grande Paci\", rappresentato tuttora nei teatri di tutta la Toscana. Esordisce alla regia nel 2003 con \"Andata e ritorno\". Nel 2007 torna in coppia con Massimo Ceccherini per lo spettacolo teatrale \"Quei bravi racazzi\", e appare in due film \"2061 - Un anno eccezionale\", di Carlo Vanzina e \"Una moglie bellissima\", di Leonardo Pieraccioni; inoltre ritorna in televisione su RaiUno con il programma \"I Fuoriclasse\" condotto da Carlo Conti.\nNel dicembre 2007 ha ultimato le riprese del film \"Cenci in Cina\", di Marco Limberti con Francesco Ciampi, in uscita il 27 marzo 2009. Da ottobre 2008 torna in teatro con Massimo Ceccherini e Carlo Monni con la ripresa, dopo 10 anni, di \"Pinocchio\". Nel 2010 torna a lavorare su Raiuno, all'interno del cast della trasmissione \"Voglia d'aria fresca\".\nDal 2011 al 2013 ha condotto quotidianamente \"Ridi col tubo\" con Alessio Nonfanti su Italia 7.\nDa novembre 2015 fino al giugno 2016 ogni luned\u00ec ha condotto con lo speaker radiofonico \"Il Gatto\" il programma radiofonico Manikomio 77 su Radio Rosa."}
{"id": "581054", "revid": "110157", "url": "https://it.wikipedia.org/wiki?curid=581054", "title": "Incognegro", "text": "Incognegro \u00e8 il primo album del rapper statunitense Ludacris, pubblicato nel 1999. La maggior parte delle tracce presenti in questo disco sono riprese nel successivo LP \"Back for the First Time\" pubblicato l'anno seguente."}
{"id": "581055", "revid": "33689", "url": "https://it.wikipedia.org/wiki?curid=581055", "title": "Malco (generale)", "text": "Biografia e regno.\nCon lui Cartagine inizi\u00f2 la conquista sistematica delle regioni costiere dell'Africa e del suo interno. Verso la met\u00e0 del VI secolo a.C., diresse una guerra contro i Libi, proprio per conquistare nuovi terreni. Cess\u00f2 di pagare il tributo agli autoctoni Africani per l'occupazione della terra di Byrsa e Cartagine.\nNel 550 a.C. circa sconfisse alcune popolazioni greche della Sicilia, anche se non \u00e8 possibile comprendere se combatt\u00e9 contro i Greci di Pentatlo di Cnido, mitico fondatore di Lilybaion, o contro il tiranno Falaride di Akragas.\nNel 540 a.C. guid\u00f2 in Sardegna, ma venne pi\u00f9 volte sconfitto dalle popolazioni locali, che distrussero la fortezza di monte Sirai perch\u00e9 non fosse conquistata. Riusc\u00ec comunque, con alterne vittorie, a fondare insediamenti punici in Sardegna. Perse, nella battaglia decisiva, quasi tutto l'esercito.\nMalco venne infine giustiziato perch\u00e9 sospettato di ambire al regno a Cartagine e poich\u00e9 era stato esiliato in Sardegna (Giustino, XVIII, 7)."}
{"id": "581058", "revid": "110157", "url": "https://it.wikipedia.org/wiki?curid=581058", "title": "Back for the First Time", "text": "Back for the First Time \u00e8 il secondo album del rapper statunitense Ludacris pubblicato nel 2000 dalla Def Jam Recordings. La maggior parte delle tracce provengono dal precedente lavoro \"Incognegro\", album pubblicato in maniera indipendente.\nL'album ha venduto 3.2 milioni di copie negli USA."}
{"id": "581059", "revid": "1305772", "url": "https://it.wikipedia.org/wiki?curid=581059", "title": "Word of Mouf", "text": "Word of Mouf \u00e8 il terzo album del rapper statunitense Ludacris, pubblicato nel 2001 dalla Def Jam Recordings. Dall'album sono stati estratti i singoli \"Roll Out (My Business)\", \"Area Codes\", \"Move Bitch\" e \"Saturday (Oooh Oooh!)\". Il lavoro di Ludacris \u00e8 stato nominato ai Grammy Awards del 2003 come \"Best Rap Album\", il premio \u00e8 per\u00f2 stato vinto da \"The Eminem Show\".\nHa debuttato con 281.000 copie nella prima settimana di distribuzione nella Billboard 200 alla posizione numero 3, ha venduto 3.8 milioni di copie solo negli Stati Uniti e 5 milioni in tutto il mondo diventando cos\u00ec l'album di maggiore successo di Ludacris."}
{"id": "581060", "revid": "1910023", "url": "https://it.wikipedia.org/wiki?curid=581060", "title": "Geremeas", "text": "Geremeas \u00e8 una rinomata localit\u00e0 turistica del comune di Quartu Sant'Elena ed \u00e8 situata nella costa orientale del golfo di Cagliari. Ci si arriva percorrendo fino al 18\u00a0km la strada provinciale 17 che da Cagliari porta a Villasimius.\nLa baia di Geremeas, lunga tre chilometri, \u00e8 sicuramente una delle pi\u00f9 belle della costa. Il mare cristallino raggiunge subito una certa profondit\u00e0 e la sabbia \u00e8 bianca e di grana un po' grossa. Sicuramente apprezzabili le dune di sabbia che spiccano dietro la spiaggia.\nEsposta ai venti, \u00e8 sicuramente sconsigliata, in presenza di un forte Maestrale, la sosta e la balneazione: la sabbia infatti \"smeriglia\" (si alza) e il mare \u00e8 agitato. In questi fragenti la baia diventa meta dei surfisti che fanno evoluzioni con kite e windsurf.&lt;br&gt;\nSplendidi i tramonti sul mare con il sole che lentamente si \"nasconde\" dietro Cagliari.\nNel mare di Geremeas sfocia l'omonimo fiume, il Riu Geremeas, che durante la stagione invernale aumenta notevolmente la sua portata d'acqua arrivando a sfociare nel mare, mentre d'estate si riduce fortemente creando un piccolo laghetto a ridosso della spiaggia dove \u00e8 anche possibile trovare delle anatre. Il fiume rappresenta il confine tra il comune di Quartu Sant'Elena e quello di Maracalagonis."}
{"id": "581062", "revid": "18323", "url": "https://it.wikipedia.org/wiki?curid=581062", "title": "Chicken-n-Beer", "text": "Chicken &amp; Beer \u00e8 il quarto album del rapper statunitense Ludacris, pubblicato nel 2001 dalla Def Jam Recordings. Dall'album sono stati estratti i singoli \"Stand Up\" prodotta da Kanye West, cos\u00ec come i singoli \"P-Poppin\"', \"Splash Waterfalls\" e \"Diamond in the Back\" che campiona il brano di William DeVaughn \"Be Thankful For What You Have\"."}
{"id": "581063", "revid": "1776051", "url": "https://it.wikipedia.org/wiki?curid=581063", "title": "Hermrigen", "text": "Hermrigen (toponimo tedesco) \u00e8 un comune svizzero di 314 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "581064", "revid": "123108039", "url": "https://it.wikipedia.org/wiki?curid=581064", "title": "Santuario della Madonna della Stella (Montefalco)", "text": "Il santuario della Madonna della Stella \u00e8 un edificio di culto cattolico situato nel comune di Montefalco, in provincia di Perugia; il nome indica anche l'omonima frazione del comune (232 , 96 abitanti secondo i dati Istat del 2001).\nIl piccolo paese si trova a met\u00e0 strada tra Montefalco e Spoleto, al centro della pianura spoletina.\nStoria.\nLa chiesa originaria.\nLe prime tracce di una chiesa nel luogo ove sorge l'attuale santuario risalgono al 1525. La chiesa originaria, dedicata a san Bartolomeo apostolo, crolla per\u00f2 nel 1832 a seguito di un violento terremoto. Si salva solo un affresco, una \"Madonna con Bambino\" di Paolo Botulli da Percanestro (discepolo del Perugino).\nLa storia dell'apparizione della Madonna.\nNel 1860 la signora Santa Bonifazi di Fratta, localit\u00e0 nel cui territorio si trovava l'antica chiesa, mand\u00f2 a dire al parroco, don Brunetti, che la Madonna \u00ab...vuole essere di nuovo onorata in quel luogo\u00bb e di ricostruire la chiesa. La situazione economica della parrocchia, per\u00f2, non era tale da consentire un'opera cos\u00ec grandiosa ed il parroco comment\u00f2 che, se la Madonna voleva la chiesa, doveva provvedersi il denaro necessario.\nAccadde quindi che, nel 1862, un bambino di soli cinque anni, che giocava nei pressi dei ruderi della chiesa di san Bartolomeo, sostenne di aver visto la Vergine Maria. Il bambino si chiamava Federico (\"Righetto\") Cionchi. A lui, la Vergine, secondo i fatti riferiti prima si sarebbe manifestata chiamandolo per nome, poi lo avrebbe accarezzato sul capo, quindi gli avrebbe rivolto parole semplici (\u00abRighetto, sii buono!\u00bb).\nIl fanciullo, tornato a casa, rifer\u00ec alla madre di aver veduto una \"bella signora\" ed il loro dialogo. La sorellina Rosa, che stava con lui durante i giochi rifer\u00ec, al contrario, di non aver visto nessuna signora.\nLa mamma proib\u00ec a Righetto di recarsi nuovamente presso i ruderi senza il suo permesso, ma egli continu\u00f2 a riferire ulteriori apparizioni alla madre.\nFu lei, inconsapevolmente, confidando la cosa ad un'amica, a generare tanta attenzione sul suo figliolo, che ben presto divenne oggetto di domande e richieste da parte di persone desiderose di assistere ad una apparizione. L'amica, infatti, commentava dicendo che \u00ab...i fanciulli sono amati dal cielo\u00bb.\nLa notizia di queste apparizioni si diffuse rapidamente e super\u00f2 anche i confini regionali. Un contributo significativo alla diffusione della notizia venne dalle testimonianze di presunte grazie e miracoli ricevuti da parte dei fedeli che frequentavano la chiesa.\nLa nuova chiesa.\nSi procedette cos\u00ec alla costruzione di un nuovo e pi\u00f9 grande santuario, i cui lavori vennero finanziati dalle sovvenzioni dei fedeli. La chiesa fu dedicata a Maria \"Auxilium Christianorum\" (Maria aiuto dei cristiani).\nIn seguito, un nuovo terremoto (1878) devast\u00f2 la chiesa appena costruita, ma con i contributi di tanti devoti e di papa Leone XIII l'opera fu ripristinata rapidamente.\nIl vescovo Giovanni Battista Arnaldi, infine, affid\u00f2 la chiesa di Madonna della Stella ai padri passionisti mediante una convenzione col generale dell'ordine del tempo, Cesare Silvestrelli, futuro beato Bernardo Maria di Ges\u00f9, il cui corpo si trova nel santuario dei passionisti di Moricone.\nNel 1997 il santuario \u00e8 stato duramente colpito dal terremoto che ha devastato l'Umbria e le Marche. I lavori di restauro della chiesa si sono conclusi nel 2005, mentre quelli per il restauro del convento annesso sono in corso.\nMonumenti e luoghi d'arte.\nIl santuario, inaugurato nel 1884, \u00e8 dedicato a Maria \"Auxilium Christianorum\". L'architetto umbertidese Giovanni Santini progett\u00f2 una chiesa di stile neoclassico, con tratti baroccheggianti, in specie nel campanile a cupolino. L'interno, 800 m\u00b2 a croce latina, \u00e8 in travertino ricoperto da \"marmoridea\", una sorta di intonaco con aspetto marmoreo. Sopra l'altare si trova l'affresco di Paolo Bontulli dell'antica chiesa.\nCampanile.\nIl campanile si presenta in stile neoclassico, slanciato e a cupolino con 8 colonne portanti. Venne lesionata una colonna portante a causa del sisma del 26 Settembre 1997 ma venne restaurato nell'arco di 5 anni. Contiene un concerto di 5 campane a battaglio cadente in Mi3\nManifestazioni.\nL'edificio, che oggi attira numerosi pellegrini, \u00e8 santuario mariano per la diocesi di Spoleto-Norcia e come tale \u00e8 meta di frequenti pellegrinaggi anche locali.\nLa festa patronale \u00e8 fissata all'8 settembre. Essa \u00e8 preceduta da un ottavario che vede da una parte la \"peregrinatio\" della statua della Madonna della Stella in alcune parrocchie che ne facciano richiesta (da dove torner\u00e0 il 7 settembre sera), e dall'altra le celebrazioni in santuario.\nIn tutta la giornata dell'8 settembre il paese viene invaso da bancarelle e fedeli, nella serata piccole esibizioni di cantanti del posto allietano i passanti fino alla mezzanotte, quando i fuochi d'artificio mettono fine alle celebrazioni."}
{"id": "581065", "revid": "123211179", "url": "https://it.wikipedia.org/wiki?curid=581065", "title": "Cascina Maggia", "text": "La Cascina Maggia si trova nell'omonima localit\u00e0 del comune lombardo di Lonate Pozzolo, in Provincia di Varese.\nIl nome.\nLa cascina Maggia prende il nome dalla famiglia milanese Maggi, che nel cinquecento vantava propriet\u00e0 in molte localit\u00e0 dell'Alto Milanese. Tra l'altro i Maggi avevano vaste propriet\u00e0 a Sant'Antonino Ticino nell'anno 1514; dal suo esponente Castellano Maggi prende il nome la Cascina Castellana, altra localit\u00e0 in territorio di Lonate, presso il Naviglio Grande.\nStoria.\nLe origini.\nRedigendo lo stato delle anime del 1574, i parroci di Lonate registravano la Cascina Maggia come cortile unico di propriet\u00e0 del nobile Alfonso Gonzaga, marito di una nipote di Castellano Maggi; lo stato delle anime parlava di un cortile abitato da cinque famiglie, per un totale di 26 persone. Un documento notarile del 1570 d\u00e0 una descrizione sommaria della cascina, dicendola composta di edifici a due piani, dotata di un grande cortile, di un forno e di un pozzo.\nAntiche mappe.\nUna mappa tardo-cinquecentesca dell'archivio di Stato di Torino, preparata per realizzare un progetto idraulico nella zona, disegna la Cascina Maggia chiusa da un'insolita cinta esagonale e la colloca su una strada che, venendo da Tornavento, sale verso Vizzola lungo la valle del Ticino.\nNella mappa catastale del 1722, voluta dall'imperatrice d'Austria Maria Teresa (\"catasto teresiano\") la cascina, di pianta quadrilatera, appare raggiungibile da est dalla cosiddetta strada di Tribio, proveniente da Lonate, ed \u00e8 sfiorata ad ovest dalla strada Tornavento-Vizzola.\nLa fine.\nNel 1863 la Cascina Maggia venne acquistata dal milanese Gustavo Parravicino, capitano d'artiglieria nelle guerre d'indipendenza. Nel 1881 a valle della cascina si scav\u00f2 il canale Villoresi. Nel 1912 la Cascina venne ampliata su disegno dell'ingegner Giulio Parravicino, figlio di Gustavo; allora la abitavano una cinquantina di persone, occupate parte nell'agricoltura, parte negli stabilimenti Parravicino e Gagliardi.\nDal secondo dopoguerra la cascina \u00e8 lambita da cave di ghiaia. Mano a mano che l'agricoltura veniva abbandonata a vantaggio dell'industria, il caseggiato \u00e8 stato via via sfoltito di parecchi dei preesistenti locali abitativi, e la popolazione residente si \u00e8 progressivamente diradata fino a scomparire. Oggi ne sopravvive praticamente solo la chiesa.\nLa chiesa.\nL'oratorio della Consolata.\nLa chiesa \u00e8 meno antica della cascina: nella mappa teresiana dell'anno 1722, essa figura disegnata a nord-ovest della cascina; e, vista la collocazione a margine, la cappella \u00e8 da ritenersi costruzione aggiuntiva al caseggiato quadrilatero. Risulta benedetta il 20 agosto 1740 da Giovanni Repossi, cappellano lonatese, dietro delega dell'arcivescovo.\nSettecentesco \u00e8 il portico antistante la chiesa, cos\u00ec come la torricella delle campane che sorge nella zona dell'altare, posto verso est. Settecentesco e di fattura popolare \u00e8 anche l'affresco dipinto sopra l'altare: una Madonna con Bambino seduta sopra un seggio, largo e sobrio, fra tendaggi aperti e annodati. Il dipinto evidenzia i segni lasciati dai chiodi usati un tempo per appendere i monili, regalati alla Madonna della Maggia prima dai contadini della cascina ed in seguito dagli operai della cava.\nGli stemmi.\nInvece gli emblemi dipinti in alto sulle pareti che fiancheggiano l'altare, accompagnati da motti in latino, non sono affatto settecenteschi, nonostante quanto si crede. Lo stemma dipinto sulla parete sinistra rappresenta un cigno bianco in campo rosso, ed il motto sottostante, \"Par avi cigno\", echeggia chiaramente il cognome Parravicino. Di pi\u00f9 difficile interpretazione l'altro stemma, diviso in due campi: nel superiore si vede un'aquila nera, nel campo inferiore ossa da morto incrociate fra stelle. Il suo motto, \"Sustinent ossa triumphum\", ha fatto pensare ad un ricordo della cruenta battaglia di Tornavento, combattuta nelle vicinanze nel 1636 fra truppe spagnole e franco-sabaude, costata almeno 2000 morti, nel quadro della Guerra dei Trent'Anni; invece si tratta dello stemma araldico della nobile famiglia Lossetti. Infatti l'ingegner Giulio Parravicino spos\u00f2 nel 1898 la nobildonna Ines Lossetti Mandelli, erede dei nobili di Dairago. Verosimilmente \u00e8 all'epoca del matrimonio che risalgono i due stemmi ai lati dell'altare.\nLa riapertura ufficiale della chiesa \u00e8 avvenuta dopo i lavori di restauro effettuati nel 1988; oggi la chiesa \u00e8 visitabile nei giorni feriali."}
{"id": "581073", "revid": "1226", "url": "https://it.wikipedia.org/wiki?curid=581073", "title": "Impero Stellare Romulano", "text": ""}
{"id": "581074", "revid": "7969", "url": "https://it.wikipedia.org/wiki?curid=581074", "title": "Usta\u0161a", "text": ""}
{"id": "581077", "revid": "767487", "url": "https://it.wikipedia.org/wiki?curid=581077", "title": "Gaetano Latilla", "text": "Biografia.\nDa bambino fu cantore nel coro delle voci bianche della Cattedrale di San Sabino di Bari. Nel marzo 1726 si rec\u00f2 a Napoli per studiare musica al Conservatorio di Sant'Onofrio a Porta Capuana, dove fu allievo di Ignazio Prota e Francesco Feo.\nNella primavera del 1732 debutt\u00f2 come operista al Teatro dei Fiorentini di Napoli con l'opera buffa \"Li mariti a forza\". Nello stesso teatro seguirono le rappresentazioni di altri suoi lavori: \"L'Ottavio\" nell'inverno del 1733, \"Gl'ingannati\" nel 1734 e \"Angelica ed Orlando\" nell'autunno del 1735.\nTutte queste opere gli fruttarono numerosi consensi, tant'\u00e8 che nel 1738 si diresse alla volta di Roma per mettere in scena al Teatro Argentina \"Polipodio e Rucchetta\" e al Teatro Valle \"L'Orazio\". Fu a Venezia durante il Carnevale per dare al Teatro San Giovanni Grisostomo il dramma \"Demofoonte\". Sempre nello stesso anno torn\u00f2 a Roma per rappresentare al Teatro Valle \"La finta cameriera\", il lavoro operistico pi\u00f9 noto di Latilla.\nDal 1\u00ba dicembre 1738 fu operativo come vice maestro di cappella presso la Basilica di Santa Maria Maggiore. In questo periodo produsse altri lavori teatrali, che furono molto acclamati: \"Romolo\", \"Siroe\" e \"Olimpia nell'isola di Ebuda\". Nel 1741, a causa di problemi di salute, dovette lasciare Roma per tornare nella citt\u00e0 partenopea.\nNel 1753 fu nuovamente in viaggio per Venezia, dove il 14 dicembre divent\u00f2 maestro del coro dell'Ospedale della Piet\u00e0 (mantenne questa posizione fino al 14 marzo 1766). Nel 1762 divent\u00f2 vice maestro di cappella della Basilica di San Marco accanto a Baldassarre Galuppi. Nel 1766 abbandon\u00f2 tutti gli impieghi che aveva presso la citt\u00e0 lagunare e fece ritorno a Napoli. Dopo un altro viaggio a Venezia nel 1774, si stabil\u00ec definitivamente a Napoli fino alla morte.\nConsiderazioni sull'artista.\nOltre ad essere stato un acclamato operista, scrisse un discreto numero di lavori sacri, per lo pi\u00f9 composti durante la sua permanenza all'Ospedale della Piet\u00e0.\nFu inoltre maestro di alcuni futuri famosi compositori della scuola napoletana, come Antonio Sacchini e Niccol\u00f2 Piccinni, il quale era suo nipote.\nLavori.\nOpere.\nSono note 49 opere di Latilla; la data e la citt\u00e0 si riferiscono alla prima rappresentazione."}
{"id": "581079", "revid": "1776051", "url": "https://it.wikipedia.org/wiki?curid=581079", "title": "Sutz-Lattrigen", "text": "Sutz-Lattrigen (toponimo tedesco) \u00e8 un comune svizzero di 1\u00a0382 abitanti del Canton Berna, nella regione del Seeland (circondario di Bienne).\nGeografia fisica.\nSutz-Lattrigen \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSutz-Lattrigen \u00e8 servito dalle stazioni di Lattrigen e di Sutz sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "581082", "revid": "4106", "url": "https://it.wikipedia.org/wiki?curid=581082", "title": "Sutz", "text": ""}
{"id": "581083", "revid": "4106", "url": "https://it.wikipedia.org/wiki?curid=581083", "title": "Lattrigen", "text": ""}
{"id": "581084", "revid": "124123", "url": "https://it.wikipedia.org/wiki?curid=581084", "title": "Stefano Rosselli del Turco", "text": "Nel 1911 fond\u00f2 a Firenze la rivista \"L'Italia Scacchistica\" e la diresse fino al 1916 e poi dal 1924 al 1943. La rivista, tuttora pubblicata, \u00e8 la pi\u00f9 antica del settore in Italia.\nCarriera scacchistica.\nNato a Firenze nel 1877 da un'antica e nobile famiglia cittadina, il marchese Stefano Rosselli del Turco \u00e8 stato uno dei pi\u00f9 importanti scacchisti italiani della sua epoca, consegu\u00ec il titolo di Maestro nel 1900 e gioc\u00f2 anche alcune partite contro il lettone Aaron Nimzowitsch, forte scacchista e teorico del gioco, che furono da questi riportate nelle sue famose opere \"Il mio sistema\" e \"La pratica del mio sistema\". La FIDE gli confer\u00ec il titolo di Maestro Internazionale \"post mortem\".\nPrecedentemente all'istituzione del Campionato Italiano vinse il Torneo Nazionale di Viareggio del 1920. In seguito vinse due campionati italiani nel 1923 a Napoli e nel 1931 a Milano. Rosselli del Turco vinse anche importanti tornei a Milano nel 1920, 1921, 1922 e 1937, a Genova nel 1921, a Foligno nel 1924, il torneo USI di Livorno nel 1926, a Napoli nel 1927 e nel 1936, a Firenze nel 1930 e nel 1941.\nDal 1924 al 1937 partecip\u00f2 con la squadra italiana a sette edizioni delle Olimpiadi scacchistiche: nel 1924 a Parigi, nel 1927 a Londra, nel 1931 a Praga, nel 1933 a Folkestone, nel 1935 a Varsavia, nel 1936 a Monaco e nel 1937 a Stoccolma.\nNel 1925, nel Torneo internazionale di Baden-Baden, Rosselli del Turco vinse contro alcuni grandi campioni: il tedesco Siegbert Tarrasch, il belga Edgar Colle e l'inglese Frederick Yates. Sempre a Baden-Baden pareggi\u00f2 col futuro campione del mondo Aleksandr Alechin, risultato che ripet\u00e9 alle Olimpiadi di Folkestone del 1933, mentre Alechin era campione del mondo in carica.\nFu il direttore di gara dello storico torneo di San Remo 1930, in cui Alechin colse uno dei suoi pi\u00f9 strepitosi successi (vinse con il punteggio di 14/15, distanziando il secondo classificato Aaron Nimzowitsch di 3,5 punti).\nMor\u00ec a Monteridolfi, una frazione di San Casciano in Val di Pesa nell'odierna citt\u00e0 metropolitana di Firenze, a settant'anni, nel 1947.\nFurono fondate in sua memoria le societ\u00e0 scacchistiche di Crema (1950-54) e Catania (1951)."}
{"id": "581088", "revid": "1934238", "url": "https://it.wikipedia.org/wiki?curid=581088", "title": "Potamon fluviatile", "text": "Il granchio di fiume (Potamon fluviatile ) \u00e8 un crostaceo decapode di acqua dolce, appartenente alla famiglia dei Potamidi.\nDescrizione.\nIl corpo, di colore marrone-grigio con striature giallastre, \u00e8 diviso in tre segmenti: capo, torace e addome. I primi due, che formano il cefalotorace, sono ricoperti da un carapace chitinoso lungo 35\u201345\u00a0mm. Il capo \u00e8 munito di un apparato boccale masticatore composto da due mandibole e due paia di mascelle. Gli occhi, sostenuti da un peduncolo, possono essere ritratti nelle cavit\u00e0 orbitali. L'addome \u00e8 incurvato ventralmente; nelle femmine presenta una tasca addominale per l'incubazione delle uova e il trasporto dei piccoli. Il primo paio di arti \u00e8 munito di robuste chele di color magenta-viola, utilizzate per la difesa e la predazione, mentre le altre quattro paia hanno funzione locomotoria. Nei maschi adulti si registra una spiccata eterochelia, con una chela, solitamente la destra, di dimensioni nettamente superiori.\nBiologia.\nVive in tane scavate lungo le sponde di torrenti e di pozze d'acqua dolce. A volte in aree ristrette convivono anche una decina di esemplari. \u00c8 in grado di tollerare bassi tassi di umidit\u00e0: ci\u00f2 gli consente di lasciare il corso d'acqua e di addentrarsi per decine di metri nell'ambiente terrestre. Durante la stagione fredda \u00e8 raro trovare esemplari al di fuori delle loro tane. La specie \u00e8 attiva da primavera ad autunno; nei mesi estivi le fasi di attivit\u00e0 si concentrano nelle ore dopo il tramonto. I suoi principali predatori sono ratti, volpi, donnole, uccelli e, in passato, anche l'uomo, che era solito cibarsi della sua prelibata carne.\nRiproduzione.\nIn periodo riproduttivo i maschi ingaggiano tra loro lotte rituali per sancire il diritto all'accoppiamento; tuttavia, ogni femmina pu\u00f2 accoppiarsi anche con pi\u00f9 \"partner\". L'accoppiamento e la successiva ovodeposizione avvengono tra giugno e settembre. Il maschio rilascia alla femmina un sacchetto di sperma, che viene conservato, per un periodo variabile da qualche settimana fino a un anno, all'interno di un apposito ricettacolo seminale. La fecondazione delle uova, prodotte dalla femmina all'interno di una tasca addominale, avviene successivamente. Lo sviluppo delle uova, in numero di circa 200 per ogni covata, \u00e8 diretto; la schiusa avviene dopo una quarantina di giorni. I piccoli vengono trasportati e accuditi dalla madre per le prime due settimane, durante le quali vanno incontro a due successive mute; una volta rilasciati si riparano sotto i sassi o tra la vegetazione.\nAlimentazione.\nSi tratta di un crostaceo onnivoro. Si ciba di insetti e delle loro larve, di lombrichi, piccoli pesci ed avannotti, nonch\u00e9 di materiale vegetale come alghe e muschi.\nDistribuzione e habitat.\nUn tempo era presente in gran parte dei paesi del bacino del Mediterraneo, dal Nordafrica alla Penisola balcanica. Attualmente la sua presenza \u00e8 confermata in Grecia, Albania, Croazia e Malta. In Italia \u00e8 presente dalla Sicilia fino all'Appennino ligure-tosco-emiliano, nonch\u00e9 in Sardegna, nella Liguria orientale, in Abruzzo e nelle Marche. Una popolazione di \"Potamon fluviatile\" \u00e8 presente nel centro storico di Roma, all'interno dell'area del Foro di Traiano. Tale specie \u00e8 oggetto di studi di mappaggio genetico da parte della comunit\u00e0 scientifica. Si tratta di una comunit\u00e0 isolata, che manifesta caratteristiche di gigantismo e sembra ambientata da lungo tempo nel sistema fognario del complesso monumentale.\nVive negli ambienti di acqua dolce: torrenti, fossati, canali a moto lento, ambienti lacustri e risaie.\nStato di conservazione.\nNegli ultimi anni le popolazioni del granchio di fiume stanno subendo una\nnotevole riduzione in tutto l'areale e la specie \u00e8 totalmente scomparsa da alcuni corsi d'acqua in cui era storicamente presente. Ci\u00f2 \u00e8 dovuto in massima parte all'impatto antropico responsabile di un'indiscriminata e illegale raccolta a scopo alimentare nonch\u00e9 dell'inquinamento dei corsi d'acqua, particolarmente in vicinanza dei centri abitati. Anche i cambiamenti climatici stanno contribuendo alla riduzione degli habitat della specie. Dal 2020 sembrerebbe che i granchi di fiume siano tornati a ripopolare alcuni corsi d'acqua nel nord della Toscana."}
{"id": "581089", "revid": "287204", "url": "https://it.wikipedia.org/wiki?curid=581089", "title": "Fruttidoro", "text": "Fruttidoro (in francese: \"fructidor\") era il dodicesimo mese del calendario rivoluzionario francese e corrispondeva (a seconda dell'anno) al periodo compreso tra il 18/19 agosto e il 16/17 settembre nel calendario gregoriano. Era il terzo dei \"mois d'\u00e9t\u00e9\" (mesi d'estate); seguiva termidoro e precedeva i sanculottidi.\nIl fruttidoro deve la sua etimologia ai \"frutti che il sole dora e fa maturare da agosto a settembre\", secondo i termini del rapporto presentato alla Convenzione Nazionale il 3 brumaio anno II (24 ottobre 1793 da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il fruttidoro era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (\"quintidi\") e decimo (\"decadi\") giorno di ogni decade, che aveva rispettivamente il nome di un animale e quello di un oggetto per l'agricoltura."}
{"id": "581090", "revid": "1776051", "url": "https://it.wikipedia.org/wiki?curid=581090", "title": "Bellmund", "text": "Bellmund (toponimo tedesco; in francese \"Belmont\", desueto) \u00e8 un comune svizzero di 1\u00a0647 abitanti del Canton Berna, nella regione del Seeland (circondario di Bienne).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "581091", "revid": "1610933", "url": "https://it.wikipedia.org/wiki?curid=581091", "title": "Warrah", "text": ""}
{"id": "581093", "revid": "1610933", "url": "https://it.wikipedia.org/wiki?curid=581093", "title": "Volpe delle isole Falkland", "text": ""}
{"id": "581100", "revid": "29727", "url": "https://it.wikipedia.org/wiki?curid=581100", "title": "Dusicyon", "text": ""}
{"id": "581105", "revid": "1776051", "url": "https://it.wikipedia.org/wiki?curid=581105", "title": "Ipsach", "text": "Ipsach (toponimo tedesco) \u00e8 un comune svizzero di 3\u00a0996 abitanti del Canton Berna, nella regione del Seeland (circondario di Bienne).\nGeografia fisica.\nIpsach \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIpsach \u00e8 servito dalle stazioni di Ipsach-Dorf e di Herdi sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "581106", "revid": "767487", "url": "https://it.wikipedia.org/wiki?curid=581106", "title": "Forza Italia!", "text": "Forza Italia! \u00e8 un film documentario sulla situazione politica d'Italia nel dopoguerra e negli anni del Miracolo economico italiano. Il film \u00e8 stato montato nel 1977, utilizzando spezzoni di documentari filmati relativi alla storia italiana dal secondo dopoguerra fino alla met\u00e0 degli anni settanta. Al regista Roberto Faenza si affiancarono nella realizzazione, in qualit\u00e0 di sceneggiatori, Marco Tullio Giordana e i giornalisti Antonio Padellaro e Carlo Rossella.\nIl titolo coincide solo fortuitamente con il nome dell'omonimo partito politico \u2013 la cui fondazione risale a diciassette anni dopo l'uscita del film \u2013 ma si riveler\u00e0 profetico: nel 2011 Faenza diriger\u00e0 con Filippo Macelloni il docufilm \"Silvio Forever\".\nRiassunto.\nI documentari impiegati con la tecnica del collage nella realizzazione del film si riferiscono ai seguenti episodi della storia della Repubblica italiana:\nTra gli altri filmati particolari, la telefonata del ministro Carlo Donat-Cattin.\nDiffusione.\nIl film, uscito nelle sale nell'inverno 1977-1978, nonostante il successo di pubblico viene ritirato dalle sale su richiesta del Ministero dell'Interno il giorno del sequestro Moro, pochi mesi dopo l'uscita, e rimane censurato per oltre quindici anni. Moro, che appariva tra i protagonisti della pellicola, nel memoriale scritto di suo pugno durante la prigionia prima di essere assassinato, suggerisce di vedere proprio \"Forza Italia!\" per rendersi conto della spregiudicatezza della classe politica di allora.\nIl 7 novembre 1993 venne proiettato su Raitre nell'ambito del programma \"Italiani brava gente\" di Giancarlo Santalmassi; il giorno dopo, la procura di Palermo si rec\u00f2 nella sede RAI di Saxa Rubra per sequestrare una copia del film, in quanto era parso che in alcuni fotogrammi Giulio Andreotti comparisse a fianco di persone sospette per Mafia.\nNel 2006 il film \u00e8 stato distribuito insieme a un libro di testimonianze (con interventi di: Roberto Faenza, Marco Tullio Giordana, Antonio Padellaro, Carlo Rossella, Gian Antonio Stella, Paolo Mereghetti, Manuel Gandin) con il titolo: \"Forza Italia! Il ritratto pi\u00f9 divertente, spietato, censurato della Prima Repubblica\". L'anno successivo, in occasione del trentennale dell'uscita, \u00e8 stato presentato in apertura del Bellaria Film Festival Anteprima Doc a Bellaria Igea Marina."}
{"id": "581111", "revid": "14806", "url": "https://it.wikipedia.org/wiki?curid=581111", "title": "Neptunes", "text": ""}
{"id": "581118", "revid": "547992", "url": "https://it.wikipedia.org/wiki?curid=581118", "title": "Youma Diakite", "text": "Biografia.\nDopo aver vissuto nella sua terra natale fino all'et\u00e0 di 7 anni, si \u00e8 trasferita con la famiglia a Parigi dove si \u00e8 diplomata al liceo e iscritta alla facolt\u00e0 di economia. A 18 anni viene notata da un talent scout della Benetton, che la ritrae per una delle celebri campagne del marchio. Questa esperienza la introduce nel mondo della moda, nel quale avr\u00e0 un grande successo come modella, per le misure perfette (88-61-91) e per la grande somiglianza fisica con Naomi Campbell. Cos\u00ec in breve tempo sfila per Versace, Armani, Donna Karan, Dolce &amp; Gabbana e altri importanti stilisti. Dal 1998 vive principalmente a Milano (ma spesso si trasferisce anche a Parigi e New York), impegnata in diversi progetti televisivi e cinematografici. Non mancheranno, tuttavia, diverse partecipazioni a produzioni hollywoodiane.\nHa una relazione di lungo corso con l'imprenditore Fabrizio Ragone, con il quale ha avuto il figlio Mattia nel 2014.\nImpegni televisivi.\nIl primo impegno televisivo degno di nota in Italia l'ha vista all'interno del cast di \"Buona Domenica\" di Maurizio Costanzo, dal 1999. Lo stesso Costanzo l'ha voluta, giocando molto sulla sua somiglianza con la Campbell. Successivamente ottiene la prima conduzione televisiva in una produzione Sky dedicata alla moda e al costume, \"Barbarella\". Poi arrivano le partecipazioni a diverse fiction, tra le quali un ruolo da coprotagonista in \"Magia nera\", il quarto e ultimo episodio della prima stagione de \"L'ispettore Coliandro\".\nNell'autunno del 2004 affianca Enrico Papi nel quiz televisivo \"Il gioco dei 9\", in onda su Italia 1. Nel 2005 partecipa come concorrente al talent show \"Ballando con le stelle\", condotto da Milly Carlucci su Rai 1, in coppia con il maestro di ballo Giuseppe Albanese. Dal 24 marzo 2010 \u00e8 protagonista di sei puntate del format televisivo \"Sailing Woman\", in onda sul canale televisivo Yacht &amp; Sail (canale 430 Sky). Nel 2011 affianca Checco Zalone nel variet\u00e0 di Canale 5, \"Resto Umile World Show\".\nNell'inverno del 2019 \u00e8 tra i concorrenti del reality di Canale 5 \"L'isola dei famosi\".\nIl 12 aprile 2019 prende parte alla quinta puntata di \"Ciao Darwin\", in qualit\u00e0 di capitano della squadra \"Belli\".\nL'11 febbraio 2020 \u00e8 ospite della quinta puntata della trasmissione \"La pupa e il secchione - E viceversa\", trasmessa da Italia 1 con la conduzione di Paolo Ruffini: svolge il ruolo di giudice nella prova di grammatica.\nImpegni cinematografici.\nIl primo personaggio interpretato dalla Diakite al cinema \u00e8 quello di Brigitte in \"E adesso sesso\" di Carlo Vanzina, nel 2001. Nel 2002 arriva un'apparizione in \"Fratella e sorello\", ultimo film di Sergio Citti. Nello stesso anno ottiene alcune pose in \"Casomai\" di Alessandro D'Alatri e nel 2004 nella produzione hollywoodiana \"Ocean's Twelve\"."}
{"id": "581127", "revid": "81195", "url": "https://it.wikipedia.org/wiki?curid=581127", "title": "Cloruro di manganese", "text": ""}
{"id": "581129", "revid": "111373", "url": "https://it.wikipedia.org/wiki?curid=581129", "title": "T\u00fcscherz-Alferm\u00e9e", "text": "T\u00fcscherz-Alferm\u00e9e (toponimo tedesco; in francese \"Daucher-Alferm\u00e9e\") \u00e8 stato un comune svizzero del Canton Berna, nel distretto di Nidau.\nStoria.\nGi\u00e0 comune autonomo appartenente al distretto di Nidau, il 1\u00ba gennaio 2010 \u00e8 stato accorpato all'altro comune soppresso di Twann per formare il comune di Twann-T\u00fcscherz nel nuovo circondario di Bienne (regione del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nT\u00fcscherz-Alferm\u00e9e \u00e8 servita dalla stazione di T\u00fcscherz sulla ferrovia Losanna-Olten."}
{"id": "581131", "revid": "287204", "url": "https://it.wikipedia.org/wiki?curid=581131", "title": "T\u00fcscherz", "text": ""}
{"id": "581132", "revid": "104458", "url": "https://it.wikipedia.org/wiki?curid=581132", "title": "Alferm\u00e9e", "text": ""}
{"id": "581138", "revid": "1776051", "url": "https://it.wikipedia.org/wiki?curid=581138", "title": "Nidau", "text": "Nidau (toponimo tedesco) \u00e8 un comune svizzero di 6\u00a0827 abitanti del Canton Berna, nella regione del Seeland (circondario di Bienne); ha lo status di citt\u00e0.\nGeografia fisica.\nSituata alla periferia dell'agglomerazione urbana di Bienne e affacciata sul Lago di Bienne, Nidau \u00e8 attraversata dal fiume Thielle; il canale Nidau-B\u00fcren, costruito nel XIX secolo per evitare le piene dell'Aar (correzione delle acque del Giura), .\nStoria.\nNidau \u00e8 stata il capoluogo dell'omonimo distretto fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nNidau \u00e8 storicamente di lingua tedesca, ma come la vicina Bienne conta una rilevante minoranza linguistica francofona . Nel 2000 il 74% degli abitanti era germanofono, il 16% francofono. .\nGeografia antropica.\nQuartieri.\nI quartieri di Nidau, sorti tra XIX e XX secolo, sono:\nInfrastrutture e trasporti.\nNidau \u00e8 servita dall'omonima stazione e da quella di Nidau Beunden sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "581139", "revid": "124006424", "url": "https://it.wikipedia.org/wiki?curid=581139", "title": "Novae", "text": "Novae era una fortezza legionaria romana della provincia della \"Moesia Inferior\", attualmente Svi\u0161tov, nel nord della Bulgaria.\nStoria.\nSituata lungo il limes danubiano, fu scelta da Claudio, dopo l'annessione della provincia di Tracia all'Impero romano, quale sede della fortezza legionaria della legio VIII Augusta.\nSotto l'imperatore Vespasiano fu sostituita dalla Legio I \"Italica\". Si racconta, infatti, che dopo la vittoria finale nella guerra civile, Vespasiano disperse per tutto l'impero le legioni di Vitellio: la I \"Italica\" fu mandata in Mesia, dove il nuovo governatore, Gaio Fonteio Agrippa, la tenne impegnata in una guerra assieme ad altre legioni di Vitellio, di dubbia lealt\u00e0 a Vespasiano. L'esercito romano-mesico sub\u00ec una cocente sconfitta nell'inverno 69/70 per mano dei Sarmati che avevano invaso la provincia, e Agrippa fu ucciso in questa occasione. Dopo che il nuovo governatore Rubrio Gallo riusc\u00ec a scacciare i Sarmati dalla Mesia, le truppe, sia legioni che ausiliari, furono riorganizzate, e la I \"Italica\" fu spostata (o rimase) a \"Novae\" (Svi\u0161tov, Bulgaria).\nLa legione rimase a \"Novae\" per secoli, come attestato dall\"'Itinerarium Antonini\" (221.4), dalla \"Geographia Ravennatis\" (187.7 e 189.10) e dalla \"Notitia dignitatum\" (\"Orientalis\" XL.30 e 31). Fu anche sede della \"Classis Moesica\", riorganizzata all'epoca dei Flavi.\nNell'86 la provincia di Mesia fu divisa in \"superior\" ed \"inferior\", e \"Novae\", insieme a \"Durostorum\", divenne una delle due basi legionarie della seconda delle due nuove province. Durante le guerre daciche di Domiziano (85-89), \"Novae\" sembra non sub\u00ec gravi danni al suo impianto di fortificazioni, forse a testimonianza del fatto che le operazioni principali si svolsero nella parte pi\u00f9 occidentale o orientale della provincia.\nUn cambiamento molto pi\u00f9 significativo si ebbe sotto Traiano, quando le vecchie costruzioni di legno e mattoni furono sostituiti da mura e baraccamenti in pietra. A parte le nuove mura difensive, il monumentale edificio del quartier generale (\"Principia\") con la basilica e l'ospedale militare (\"valetudinarium\"), furono costruiti nel luogo dove sorgevano le terme romane di epoca Flavia. Durante la conquista della Dacia, durante l'inverno del 101/102, il re dei Daci, Decebalo, ormai bloccato ad occidente, decise di passare al contrattacco, mirando soprattutto ad aprire un secondo fronte per dividere cos\u00ec le forze dell'esercito romano. Come era gi\u00e0 successo nell'85, il re dace scelse di assalire la Mesia Inferiore, insieme agli alleati sarmati Roxolani (anch'essi rappresentati sulla Colonna), il cui re era un certo \"Susago\". Le due armate passarono il fiume ma, pur riportando qualche successo iniziale, vennero tenute a bada dall'allora governatore, e abile generale, Manio Laberio Massimo, il quale riusc\u00ec anche a catturare la sorella del re dei Daci, come ben illustra la Colonna. Solo con l'arrivo dei rinforzi, capeggiati dallo stesso imperatore Traiano (rappresentato sulla Colonna nell'atto di raggiungere il fronte mesico su imbarcazioni della \"Classis moesica\"), le forze dei Daci e dei Roxolani furono fermate, e anzi subirono una pesante sconfitta, forse separatamente:\nL'offensiva di Traiano riprese nel mese di marzo; questa volta, l'avanzata prese avvio da pi\u00f9 fronti.\nLa prima \"colonna\", attraversato il Danubio forse nel tratto di \"limes\" \"Oescus\"-\"Novae\", prosegu\u00ec lungo la valle dell'Aluta fino a raggiungere il passo sufficientemente ampio ed accessibile della Torre Rossa. L'avanzata delle altre due colonne avvenne in parallelo, probabilmente lungo le stesse direttrici seguite l'anno precedente (ossia attraverso le \"Porte di ferro\" e il passo delle \"Chiavi di Teregova\"). Il punto di ricongiungimento finale delle tre armate \u00e8 individuato a una ventina di chilometri a nord-ovest di Sarmizegetusa Regia.\nDecebalo, scosso dalla seconda sconfitta subita e soprattutto dall'avanzata contemporanea lungo tre fronti in una \"manovra a tenaglia\" che vedeva le truppe imperiali impossessarsi di numerose fortezze daciche, sempre pi\u00f9 prossime alla capitale, invi\u00f2 all'imperatore romano due ambascerie, ognuna con una richiesta di pace.\nMezzo secolo dopo la conquista della vicina Dacia, \u00e8 possibile che durante il periodo degli Antonini la legione controllasse la zona oltre il fiume Yantra. I tempi pi\u00f9 prosperi per \"Novae\" e per tutta la provincia, sembra furono durante la dinastia dei Severi. Non a caso \u00e8 di questo periodo la splendida villa costruita a ovest del \"castrum\" legionario, nell'area delle \"canabae\", che potrebbe essere stata la residenza del \"legatus legionis\".\nNel corso della sua lunga storia \"Novae\" fu visitata da diversi imperatori romani, tra cui Traiano (98-117), Adriano (117-138), Caracalla (198-217) e lo stesso imperatore Massimino il Trace (235-238) potrebbe essere nato Novae.\nNel 249 Decio, proclamato imperatore dalle armate pannonico-mesiche, si diresse in Italia, portando con s\u00e9 buona parte delle truppe di confine, e presso Verona riusc\u00ec a battere l'esercito di Filippo l'Arabo, che mor\u00ec insieme a suo figlio. Ma l'aver sguarnito le difese dell'area balcanica permise, ancora una volta, a Goti e Carpi di riversarsi nelle province di Dacia, Mesia inferiore e Tracia. Sembra infatti che i Goti, una volta passato il Danubio ghiacciato, si divisero in due colonne di marcia. La prima orda si spinse in Tracia fino a Filippopoli (l'odierna Plovdiv), dove assediarono il governatore Tito Giulio Prisco; la seconda, pi\u00f9 numerosa (si parla di ben settantamila uomini) e comandata da Cniva, si spinse in Mesia inferiore, fino sotto le mura di \"Novae\".\nL'anno successivo, nel 250, Decio fu costretto a fare ritorno sulla frontiera del basso Danubio, per affrontare l'invasione compiuta l'anno precedente dei Goti di Cniva. Si trattava di un'orda di dimensioni fino ad allora mai viste, coordinata inoltre con i Carpi che assalirono la provincia di Dacia. Cniva, respinto da Treboniano Gallo presso \"Novae\", condusse le sue armate sotto le mura di Nicopoli. Frattanto Decio, venuto a conoscenza della difficile situazione in cui si trovava l'intero fronte balcanico-danubiano, decise di accorrere personalmente: prima di tutto sconfisse e respinse dalla provincia dacica i Carpi, tanto che all'imperatore furono tributati gli appellativi di \"\"Dacicus maximus\", e \"Restitutor Daciarum\"\" (\"restauratore della Dacia\"). L'imperatore era ora deciso a sbarrare la strada del ritorno ai Goti in Tracia e ad annientarli per evitare potessero ancora riunirsi e sferrare nuovi attacchi futuri, come narra Zosimo. Lasciato Treboniano Gallo a \"Novae\", sul Danubio, riusc\u00ec a sorprendere ed a battere Cniva mentre questi stava ancora assediando la citt\u00e0 mesica di Nicopoli. Le orde barbariche riuscirono per\u00f2 ad allontanarsi e, dopo aver attraversato tutta la Penisola balcanica, attaccarono la citt\u00e0 di Filippopoli. Decio, deciso ad inseguirli, sub\u00ec per\u00f2 una cocente sconfitta presso Beroe Augusta Traiana (l'attuale Stara Zagora). La sconfitta inflitta a Decio fu tanto pesante da impedire all'imperatore non solo la prosecuzione della campagna, ma soprattutto la possibilit\u00e0 di salvare Filippopoli che, caduta in mano ai Goti, fu saccheggiata e data alle fiamme.\nA partire da questa data \"Novae\" fu sistematicamente attaccata dai barbari. La linea orientale delle nuove mura difensive furono ingrandite per altri 10 ettari, per poter essere di rifugio anche per i civili che abitavano nei dintorni dell'accampamento militare.\nCon il IV secolo, quando la legione fu divisa in vari distaccamenti, pronti ad occupare forti e fortini, molti edifici militari furono osstituiti con edifici civili all'interno del vecchio \"castrum\". E cos\u00ec le \"canabae\" e la base legionario diventarono un tutt'uno. La \"Notitia dignitatum\" indica, infatti, che all'inizio del V secolo la I \"Italica\" faceva la guardia ad entrambe le sponde del Danubio, con fortezze a \"Novae\" e dall'altra parte del fiume a \"Sexagintaprista\", per il tratto della Mesia inferiore. Nuove strade, poi, con ai lati dei marciapiedi furono costruiti, utilizzando iscrizioni in pietra. Il nuovo insediamento era molto pi\u00f9 povero, con costruzioni in mattoni secchi.\nSotto il regno dell'imperatore Zenone (V secolo), trib\u00f9 barbare conquistarono la citt\u00e0 e Teodorico il Grande, signore degli Ostrogoti ne fece la capitale del suo regno. Nel 441 \"Novae\" venne ancora una volta distrutta, questa volta dagli Unni di Attila, ed abbandonata definitivamente dalla legione. Sotto Giustiniano I (527-565) la citt\u00e0 fu ricostruita e fortificata in tal modo da poter essere chiamata la \"Ravenna dell'Est\"; la citt\u00e0 divenne anche un importante porto sul Danubio. Nel tardo V secolo-inizi del VI secolo \"Novae\" fu sede vescovile.\nA partire dal VII secolo divenne sede e quartier generale delle armate bizantine che combatterono gli Avari e gli Slavi. L'Imperatore Maurizio nel corso delle sue campagne balcaniche, nel 594 silur\u00f2 Prisco in favore del proprio inesperto fratello Pietro. Questi, dopo qualche fallimento iniziale, tenne la posizione, sconfiggendo le orde slave a Marcianopoli e pattugliando il Danubio tra \"Novae\" e il Mar Nero. Verso la fine di agosto, attraverso il Danubio presso Securisca, a ovest di \"Novae\", e si apr\u00ec la strada combattendo fino al fiume Helibacia, mandando a monte i preparativi degli Slavi per nuove incursioni a scopo di saccheggio.\nVent'anni pi\u00f9 tardi, nel decennio 610-619 le cronache tornano a parlarci di continui saccheggi un po' ovunque lungo il Danubio. Citt\u00e0 come Justiniana Prima e Salona dovettero soccombere a questi attacchi devastanti. Non si sa di preciso in che periodo una data area venisse sommersa dalla marea slava ma alcuni eventi singoli emergono dalle nebbie di questo periodo; la distruzione di \"Novae\" dopo il 613, la conquista di Naissus e Serdica e la distruzione di Justiniana Prima nel 615; e ancora, tre assedi di Thessalonica (610?, 615 e 617), la battaglia di Eraclea sulle sponde del Mar di Marmara nel 619, raid di pirati slavi su Creta nel 623 e lo stesso assedio di Costantinopoli tre anni dopo. Dal 620 in avanti, l'archeologia ci parla chiaramente di insediamenti slavi all'interno dei Balcani ormai spopolati.\n\"Novae\" \u00e8 menzionata in diciassette antiche fonti letterarie partendo da Claudio Tolomeo (circa 100-178) e includendo la \"Notitia dignitatum\" (IV/V secolo) e la \"Notitia Episcopatuum\" (IX e X secolo). \u00c8 probabilmente scolpita sulla Colonna Traiana, che commemora la supremazia di questo imperatore sui Daci. \u00c8 inoltre indicata sulla pi\u00f9 antica mappa conservata dell'Impero romano la \"Tabula Peutingeriana\".\nArcheologia del sito.\nDal 1960 un gruppo di ricerca polacco con la collaborazione dell'Accademia delle Scienze di Bulgaria opera sul sito.\nIl centro civile (\"canabae\") si estendeva nella parte occidentale e meridionale dell'antica base legionaria, coprendo un'area di 70-80 ettari durante il periodo del principato. Durante il periodo Tardo Impero romano la citt\u00e0 copriva ora quasi tutti i 18 ettari della ex-base legionaria, oltre a 20-30 ettari delle ex-\"canabae\", oltre ad altri 10 ettari del recinto orientale.\nUn altro piccolo centro civile (\"vicus\") \u00e8 stato localizzato oltre 2\u00a0km a est dell'accampamento militare, nel luogo chiamato \"Ostrite Mogili\". Indagini archeologiche del terreno hanno evidenziato un insediamento di ca. 15 ettari, esistente al tempo del principato. Qui ci sarebbero state numerose officine del vetro, mentre lungo le strade che uscivano dalla base legionaria, sono state rinvenute numerose necropoli (ad ovest, est e sud). Circa 2\u00a0km a sud della fortezza \u00e8 stato, infine, individuato un tempio dedicato a \"Liber Pater\" (divinit\u00e0 orientale), fuori dalle mura orientali della fortezza.\nUna delle \"villae\" fu posta sul sito dove sorgeva l'antico ospedale militare (secondo recenti scavi). Molte vetrerie sono stati trovate negli scavi archeologici, sia in citt\u00e0, cos\u00ec come nei dintorni. La villa sembra che continu\u00f2 ad esistere fino alle invasioni gotiche del 376-382.\nCon il VI secolo la nuova cattedrale fu costruita ad ovest della vecchia sede legionaria. L'ultimo periodo di prosperit\u00e0 fu durante il regno di Giustiniano (527-565), quando le mura difensive furono ricostruite e rinforzate, ma gli attacchi degli Slavi e degli Avari posero fine all'esistenza della citt\u00e0 antica. Nel IX-XI secolo erano rimasti solo la chiesa e un cimitero, nella parte occidentale della citt\u00e0."}
{"id": "581140", "revid": "1610933", "url": "https://it.wikipedia.org/wiki?curid=581140", "title": "Avvoltoio monaco", "text": ""}
{"id": "581150", "revid": "163662", "url": "https://it.wikipedia.org/wiki?curid=581150", "title": "Giulio Brogi", "text": "Biografia.\nDall'inizio degli anni sessanta frequent\u00f2 il Piccolo Teatro di Milano e gli Stabili di Genova, Trieste, Torino, interpretando i classici (Goldoni, Euripide, Shakespeare, Moli\u00e8re, \u010cechov, Schnitzler) per registi quali Strehler, Squarzina, Zeffirelli, Trionfo, Missiroli, Carriglio. Fu attivo anche in televisione: \"Eneide\" (1971), \"Eleonora\" (1972), \"Gamma\" (1975), \"Semmelweis\" (1980), \"Rodolfo Graziani ultimo atto a Sal\u00f2\" (1985) e nel cinema, dove lo preferirono i fratelli Taviani, da \"I sovversivi\" (1967) a \"San Michele aveva un gallo\" (1972), a \"Il prato\" (1979); del 1984 \u00e8 in \"Viaggio a Citera\", di Theo Angelopoulos.\nProsegu\u00ec nella sua attivit\u00e0 cinematografica partecipando a numerosi film, fra i quali \"Il portaborse\" (1990) di Daniele Luchetti, \"Il segreto del bosco vecchio\" (1993) di Ermanno Olmi, \"La lingua del santo\" (2000) di Carlo Mazzacurati e \"Niente \u00e8 come sembra\" (2007) di Franco Battiato. Nel 2009 vinse il premio Salvo Randone, nella categoria Premio alla Carriera, assieme a Renato De Carmine. Il 4 giugno 2015 fu insignito della Medaglia della citt\u00e0 di Verona."}
{"id": "581151", "revid": "2057934", "url": "https://it.wikipedia.org/wiki?curid=581151", "title": "Anton Giulio Bragaglia", "text": "Biografia.\nNel 1906 inizia a lavorare come aiuto regista della Cines, casa cinematografica romana della quale il padre Francesco, ingegnere, \u00e8 direttore generale.\nAcquisisce cos\u00ec notevoli esperienze tecniche ed artistiche, anche profittando della grande produttivit\u00e0 della Cines, lavorando a fianco dei registi Mario Caserini ed Enrico Guazzoni. Intanto coltiva una passione familiare per l'archeologia e lavora accanto a Giacomo Boni e Rodolfo Lanciani.\nAssieme ai fratelli Arturo e Carlo Ludovico si dedica alla sperimentazione di tecniche innovative fotografiche e cinefotografiche, concentrandosi soprattutto sulla fotodinamica, avvalendosi anche del contributo economico del movimento Futurista ed in particolare di Marinetti. Nel 1911 pubblica il saggio \"Fotodinamismo futurista\" e nello stesso anno assume l'incarico di redattore capo del giornale \"L'Artista\", periodico artistico e teatrale.\nNel 1915 riporta sulla rivista Touring le tragiche vicende del terremoto di Avezzano, successivamente fonda e dirige \"La Ruota\", rivista panteista mensile illustrata \"degli animali, delle piante, dei cieli, delle cose sommerse, delle cose sepolte, delle montagne, delle acque, delle nuvole, del fuoco, delle stelle, della luce, della notte\", alla quale collaborarono, tra gli altri, letterati come Gabriele D'Annunzio, Grazia Deledda, Salvatore Di Giacomo, Rudyard Kipling, Maurice Maeterlinck, Luigi Pirandello, Matilde Serao e artisti come Duilio Cambellotti, Enrico Prampolini, Aristide Sartorio.\nNel 1916 fonda il periodico \"Cronache di Attualit\u00e0\", che si occupa di politica ed arte italiana e straniera, con particolare interesse per le avanguardie. Collaboreranno alla rivista personalit\u00e0 di rilievo. Tra i letterati: Curzio Malaparte ,Corrado Alvaro, Vincenzo Cardarelli, Francesco Flora, Corrado Govoni, Filippo Tommaso Marinetti, Ada Negri, Aldo Palazzeschi, Luigi Pirandello, Trilussa; tra gli artisti, Giorgio De Chirico, Fortunato Depero, Leo Longanesi, Oskar Kokoschka, Pablo Picasso; tra i musicisti, Gian Francesco Malipiero, Ildebrando Pizzetti, Balilla Pratella.\nNel 1917 realizza per la casa di produzione cinematografica \"Novissima Film\", 4 film : un \"corto\" (\"Un dramma nell'Olimpo\"), \"Tha\u00efs\", \"Il mio cadavere\" e \"Perfido incanto \", dei quali solo \"Tha\u00efs\" \u00e8 sopravvissuto, con una copia conservata - anche se forse incompleto - a Parigi presso la \"Cin\u00e9math\u00e8que fran\u00e7aise\". Si tratta opere di impronta futurista, in cui spiccano le scenografie d'avanguardia di Enrico Prampolini.\nNel 1918 fonda e dirige la Casa d'Arte Bragaglia, che inaugura con una personale di Giacomo Balla, e che, tra le altre, ospiter\u00e0 mostre di Giorgio de Chirico (1919), Mario Sironi (1919), Hector Nava, Evola e i dadaisti, Gustav Klimt e Egon Schiele (1920), Zadkine (1921).\nNel 1919 cura la sua prima regia teatrale al Teatro Argentina di Roma, mettendo in scena \"Per fare l'alba\" di Rosso di San Secondo con la \"Compagnia del Teatro Mediterraneo\" diretta da Luigi Pirandello, Rosso di San Secondo e Nino Martoglio.\nDal 1921 al 1924 pubblica la rivista satirica \"Index Rerum Virorumque Prohibitorum\". Nel 1922 apre il Teatro Sperimentale degli Indipendenti (che dirige fino al 1936) e, negli stessi anni fonda una propria compagnia teatrale (\"Compagnia Spettacoli Bragaglia\") con cui mette in scena \"L'Opera da tre soldi\" di Bertolt Brecht portandola in tourn\u00e9e nel 1929 e 1930 come \"La veglia dei lestofanti\" nella traduzione di Alberto Spaini e Corrado Alvaro al Teatro dei Filodrammatici (Milano) l'8 marzo 1930, al Teatro Reinach di Parma il 24 marzo successivo ed al Teatro di Torino il 2 aprile successivo.\nIl Teatro Sperimentale degli Indipendenti diviene un punto di riferimento per le avanguardie italiane, mettendo in scena il meglio della drammaturgia internazionale contemporanea. Bragaglia rappresenta testi di Michel de Ghelderode, Georges Ribemont-Dessaignes, Miguel de Unamuno, Maurice Maeterlinck, Eugene O'Neill, August Strindberg, Frank Wedekind. Tra gli autori italiani ospita Antonio Aniante, Riccardo Bacchelli, Massimo Bontempelli, Achille Campanile, Luciano Folgore, Filippo Tommaso Marinetti, Pirandello, Rosso di San Secondo, Svevo e molti altri.\nNel 1924 presenta a Parigi il suo \"palcoscenico multiplo\".\nDal 1937 al 1943 dirige la Fondazione del Teatro delle Arti.\nNel 1937 al Teatro Comunale di Firenze cura la regia di \"Il signor Bruschino\" diretto da Antonio Guarnieri con Saturno Meletti, Vincenzo Bettoni e Giuseppe De Luca.\nArtista poliedrico ed intellettuale dai larghissimi interessi, scrive opere sul cinema, teatro, danza, scenografia, scenotecnica e compie tourn\u00e9e di esposizioni e conferenze in Europa ed in America.\nDal 1953 assume la direzione della rivista \"Gala\", mensile illustrato edito dalle Arti Grafiche Camene di Catania.\nLa sua ultima regia \u00e8 del 1960: nella stagione lirica del Teatro dell'Opera di Roma mette in scena \"Le maschere\" di Pietro Mascagni."}
{"id": "581152", "revid": "1318658", "url": "https://it.wikipedia.org/wiki?curid=581152", "title": "Absorbimento", "text": "Labsorbimento \u00e8 la ritenzione di un materiale (absorbato) da parte di un altro materiale (absorbente); comunemente si tratta di gas, liquidi o solidi trattenuti in un liquido oppure di gas, liquidi o soluti in un solido.\nL'absorbimento pu\u00f2 essere di tipo chimico o di tipo fisico, a seconda della natura delle interazioni che si manifestano tra il solido e il fluido.\nUn esempio di absorbimento fisico \u00e8 dato dall'arricchimento salino delle acque sotterranee per scorrimento su terreno e rocce sedimentarie.\nLabsorbimento chimico implica invece l'instaurarsi di reazioni chimiche in fase liquida o in determinati siti di legame allo stato solido. Mentre l'adsorbimento \u00e8 un fenomeno superficiale, l'absorbimento riguarda l'intera massa in oggetto.\nEssendo l'absorbimento fisico essenzialmente di natura meccanica, in quanto dovuto all'intrappolamento in vacanze e interstizi dei solidi mentre nei liquidi si identifica sostanzialmente col processo di solubilizzazione, e implicando l'absorbimento chimico l'entrata in gioco di legami chimici, risulta chiaro che le energie dei due processi (esotermici) sono di differenti ordine di grandezza: per l'absorbimento fisico infatti il limite massimo \u00e8 di 15 kcal/mol, mentre per l'absorbimento chimico si arriva a 100 kcal/mol.\nApplicazioni tecnologiche dell'absorbimento riguardano l'abbattimento a umido di fumi e gas potenzialmente tossici, la depurazione delle acque tramite processi fotocatalitici e la catalisi chimica in fase eterogenea.\nIn natura il fenomeno dell'absorbimento determina la composizione quali-quantitativa dei sistemi idrici ed \u00e8 implicato anche nei fenomeni inquinanti per dilavamento."}
{"id": "581158", "revid": "27767", "url": "https://it.wikipedia.org/wiki?curid=581158", "title": "Henn\u00e8", "text": ""}
{"id": "581160", "revid": "188116", "url": "https://it.wikipedia.org/wiki?curid=581160", "title": "Don't Give Up on Me", "text": "Don't Give Up on Me \u00e8 un album di Solomon Burke pubblicato nel 2002. Nel 2003 ha vinto il Grammy Award al miglior album blues contemporaneo."}
{"id": "581163", "revid": "767487", "url": "https://it.wikipedia.org/wiki?curid=581163", "title": "Nikola Sarcevic", "text": "A questi ultimi si aggiunse successivamente Fredrik Larzon.\nFiglio di immigrati Jugoslavi provenienti da Belgrado (all'epoca era ancora Jugoslavia), Nikola cresce con la passione per lo skate e per la musica; la musica, appunto, diventer\u00e0 il suo lavoro.\nHa pubblicato due album solisti: \"Lock-Sport-Krock\" (2004) e \"Roll roll and flee\" (2006). Questi album sono composti da canzoni che, come genere, si discostano molto da quello che suona abitualmente con i Millencolin. Nel secondo album ha avuto una svolta ulteriore avvicinandosi, in certe canzoni, al blues.\nAttualmente vive a G\u00f6teborg (Svezia) con la moglie Lisa.\nNel 2003 suo fratello maggiore Miodrag \u00e8 scomparso ed \u00e8 stato ritrovato deceduto quattro anni dopo. Nell'album \"Lock-Sport-Krock\" sono presenti alcune canzoni dedicate a lui."}
{"id": "581169", "revid": "125132211", "url": "https://it.wikipedia.org/wiki?curid=581169", "title": "Geografia del Piemonte", "text": "La geografia del Piemonte illustra le caratteristiche geografiche del Piemonte, regione d'Italia.\nDati generali.\nIl territorio della regione \u00e8 prevalentemente montuoso, 43,3% (la Provincia del Verbano-Cusio-Ossola risulta essere una delle 3 provincie italiane totalmente della montagna), ma estese sono anche le zone collinari, che ne rappresentano il 30,3% del territorio, e quelle di pianura (26,4%).\nA ovest e a nord il Piemonte \u00e8 circondato dalle Alpi, a sud dagli Appennini; a est sorge la pianura padana. A ovest il Piemonte confina con la Francia, a nord con la Valle d'Aosta, e con la Svizzera (in corrispondenza delle province di Vercelli e di Verbania), a est con Lombardia ed Emilia-Romagna, a sud con la Liguria. Confinano con l'Emilia-Romagna solo due comuni in provincia di Alessandria (Cabella Ligure, Carrega Ligure) con i due comuni piacentini di Zerba e Ottone.\nIl Piemonte, seconda regione per estensione dopo la Sicilia, \u00e8 costituito schematicamente dalla parte superiore del bacino idrografico del Po, il pi\u00f9 grande fiume italiano che nasce dal Monviso. Il Po raccoglie tutte le acque provenienti dal semicerchio di Alpi e Appennini che circondano la regione su tre lati. Dalle vette pi\u00f9 alte il paesaggio diventa collinare ed infine converge nell'alta e nella bassa Pianura Padana.\nIl confine tra la prima e la seconda \u00e8 caratterizzato dalle risorgive, fonti che arricchiscono d'acqua i fiumi e alimentano una fitta rete di canali d'irrigazione. Il Lago Maggiore e la linea dei fiumi Ticino - Sesia separano il Piemonte dalla Lombardia. Lo sviluppo dell'irrigazione \u00e8 stato fondamentale per l'economia del Piemonte ed in secondo piano, per l'economia delle provincie di Novara e Vercelli. Tra le pi\u00f9 grandi opere idrauliche ricordiamo il canale Cavour, il canale Depretis, il canale Regina Elena ed i diramatori Quintino Sella ed Alto Novarese.\nIl paesaggio ha aspetti contrastanti: passa dalle aspre vette del massiccio del Monte Rosa e del Parco Nazionale del Gran Paradiso alle umide risaie del Vercellese e del Novarese, dai dolci pendii collinari delle Langhe e del Monferrato che declinano nel Basso Piemonte alla pianura costellata di aziende agricole e industriali.\nOrografia.\nI monti contornano il Piemonte a nord, ad ovest e a sud. A sud-est vi sono gli Appennini, ad ovest e a nord le Alpi.\nI monti pi\u00f9 alti delle Alpi piemontesi sono nel sistema del Monte Rosa.\nLe Alpi che interessano il Piemonte sono:\nValli.\nIl Piemonte \u00e8 contornato a nord e ad ovest dalle Alpi e a sud dagli Appennini. \u00c8 ricco di valli di dimensioni e lunghezze molto differenti.\nUn elenco delle valli disponendole in senso antiorario a partire da nord e dal confine con la Lombardia consiste delle seguenti:\nIdrografia.\nFiumi.\nIl Piemonte \u00e8 attraversato dal fiume Po, che raccoglie le acque di tutti i torrenti e fiumi che discendono dalle vallate piemontesi.\nTra i principali affluenti del Po e fiumi del Piemonte vanno ricordati:\nUna piccola parte del Piemonte \u00e8 tributario del mar Ligure, comprendendo due torrenti oltre lo spartiacque:\nLaghi.\nIl Piemonte possiede numerosi laghi. I principali sono:\nInoltre, le numerose vallate alpine sono costellate di tanti piccoli laghi, alcuni naturali e la maggior parte artificiali per la produzione dell'energia elettrica. Tra questi laghi si elencano:\nI laghi dell'Appennino piemontese, tutti artificiali e utilizzati per l'acquedotto di Genova sono:"}
{"id": "581171", "revid": "363629", "url": "https://it.wikipedia.org/wiki?curid=581171", "title": "Oppioide", "text": "Un oppioide \u00e8 un qualsiasi composto chimico psicoattivo che produce effetti farmacologici simili a quelli della morfina o di altre sostanze morfino-simili. Tra le sostanze oppioidi distinguiamo gli alcaloidi naturali, i prodotti semisintetici e totalmente sintetici, e i peptidi oppioidi endogeni.\nIl termine oppioide viene anche usato in modo improprio per indicare gli oppiacei, cio\u00e8 gli alcaloidi che possono essere ritrovati nell'oppio (una miscela di sostanze ricavata dal lattice del \"Papaver somniferum\") nonch\u00e9 i loro derivati semisintetici; gli oppiacei sono in numero pi\u00f9 limitato rispetto alla famiglia degli oppioidi.\nGli oppioidi agiscono legandosi agli specifici recettori (recettori degli oppioidi), che si trovano principalmente nel sistema nervoso centrale e periferico e nel tratto gastrointestinale. Queste sostanze, interagendo con lo specifico recettore, agiscono prevalentemente come modulatori delle sensazioni dolorifiche ma anche come fattori di trascrizione, tramite specifici recettori nucleari. \nGli oppioidi sono tra le droghe pi\u00f9 antiche al mondo: l'uso terapeutico del papavero da oppio \u00e8 anteriore alla storia documentata. Gli effetti analgesici (antidolorifici) degli oppioidi sono dovuti ad una diminuita percezione del dolore, ad una ridotta reazione al dolore cos\u00ec come ad una maggiore tolleranza al dolore. Gli effetti collaterali degli oppioidi includono sedazione, depressione respiratoria, stipsi e un forte senso di euforia. \nGli oppioidi possono causare la soppressione della tosse: molti di essi vengono effettivamente impiegati nella pratica clinica con questo scopo, e nello stesso tempo l'azione antitussigena pu\u00f2 essere considerata un effetto collaterale ed indesiderato. La dipendenza da oppiacei pu\u00f2 svilupparsi anche durante il loro uso terapeutico, causando una sindrome astinenziale qualora essi vengano sospesi in modo improvviso. \nGli oppioidi sono noti sia per la loro propriet\u00e0 di causare dipendenza sia per la loro capacit\u00e0 di produrre una sensazione di euforia, la qual cosa \u00e8 una delle principali motivazioni per il loro uso non medico ma come sostanze di abuso.\nTutte le molecole oppioidi possono essere bloccate da antagonisti specifici e in particolare dal naloxone.\nEtimologia.\nLa parola oppio deriva da \"opos\", termine greco che indica il \"succo\", essendo il farmaco derivato dal succo del papavero da oppio per incisione delle capsule immature.\nStoria.\nProbabilmente gli effetti psicologici degli oppioidi erano gi\u00e0 noti agli antichi Sumeri, tuttavia il primo riferimento certo al papavero da oppio risale a Teofrasto, nel III secolo a.C.\nAvicenna nel suo testo \"Il canone della medicina\" ne vantava le qualit\u00e0 analgesiche, mentre furono gli Arabi a diffonderne l'uso in Oriente come antidiarroico, e Paracelso intorno al 1500 ne rilanci\u00f2 l'impiego in Europa, dove era stato un poco abbandonato per via degli effetti tossici.\nIn tempi pi\u00f9 recenti, verso il XVIII secolo in Oriente si diffuse l'abitudine, socialmente accettata, di fumare oppio: nello stesso periodo gli europei dimostrarono di gradire maggiormente l'alcol.\nL'oppio contiene numerosi alcaloidi diversi (pi\u00f9 di 20). Il primo ad essere scoperto nel 1803 fu la morfina: lo scopritore, Sert\u00fcner, le attribu\u00ec questo nome in onore di Morfeo, dio greco dei sogni. Negli anni successivi furono via via scoperte la codeina (Robiquet, 1832), la papaverina (Merck, 1848) ed altri ancora. Fu nel 1874 che a partire dalla morfina venne sintetizzata la diacetilmorfina, che fu meglio conosciuta con il nome di eroina, attribuitole dalla compagnia farmaceutica Bayer, che inizi\u00f2 a commercializzarla nel 1898 come rimedio per la tosse.\nI medici a partire dalla met\u00e0 dell'Ottocento, iniziarono ad utilizzare gli alcaloidi piuttosto che i vari preparati a base d'oppio.\nNegli Stati Uniti furono i lavoratori cinesi a favorire il diffondersi dell'uso dell'oppio. Ben presto la facile possibilit\u00e0 di reperire morfina, l'invenzione della siringa (da parte dell'ortopedico francese Charles Gabriel Pravaz nel 1852), nonch\u00e9 l'uso esteso che si fece della stessa morfina durante la guerra civile americana, rappresentarono la base su cui si innest\u00f2 il fenomeno della farmacodipendenza da oppioidi.\nL'uso non clinico degli oppioidi venne criminalizzato negli Stati Uniti con l'emanazione del Harrison Narcotics Tax Act, nel 1914. Molti altri paesi in tutto il mondo approvarono leggi simili. Da allora, quasi ovunque l'utilizzo degli oppioidi non a scopo medico, \u00e8 stato disapprovato e represso dalle autorit\u00e0. All'incirca nello stesso periodo (1915) Pohl studiando la N-allilnorcodeina si rese conto che questa molecola era in grado di reprimere la depressione respiratoria indotta dalla morfina e dall'eroina. Fu comunque necessario attendere il 1951 e gli studi di Eckenhoff perch\u00e9 nalorfina entrasse ufficialmente nell'armamentario medico come antidoto per l'avvelenamento acuto da morfina.\nFarmacologia.\nGli oppioidi agiscono grazie al legame che si instaura fra queste molecole ed alcuni specifici recettori detti degli oppioidi, presenti nel sistema nervoso centrale (SNC), periferico (SNP) come pure in altri tessuti, ad esempio nel tratto gastroenterico. I tre principali tipi di recettori presenti nel SNC sono stati denominati \u03bc (mu), \u03ba (kappa) e \u03b4 (delta). Questi recettori sono stati recentemente rinominati recettore MOP (MOR, OP3, recettore \u03bc mu), recettore KOP (KOR, OP2, recettore \u03ba kappa), recettori DOP (DOR, OP1, recettore \u03b4 delta).A questi si aggiunge un quarto recettore denominato NOP (ORL1, OP4). Di questi recettori si conoscono poi tutta una serie di sottotipi, ad esempio esistono tre sottotipi di recettori \u03bc (chiamati appunto \u03bc1, \u03bc2 e \u03bc3). \nIl recettore ORL1 (la sigla ORL sta per Opioid-Like Receptor) \u00e8 di grande importanza clinica in quanto coinvolto nelle risposte del dolore: viene infatti chiamato anche NOP, ovvero Nociceptin Receptor. Risulta inoltre giocare un ruolo importante nello sviluppo della tolleranza agli oppioidi, in particolare agli agonisti \u03bc, utilizzati come analgesici.\nTutti questi recettori appartengono alla superfamiglia dei recettori transmembrana accoppiati a proteine G, che agiscono sulla neurotrasmissione GABAergica.\nLa risposta farmacodinamica ad un oppioide dipende dal tipo di recettore a cui si lega, la sua affinit\u00e0 per tale recettore, e dal fatto che l'oppioide sia un agonista oppure un antagonista recettoriale.\nAd esempio, le propriet\u00e0 analgesiche sopraspinali dell'oppioide agonista morfina, sono mediate dall'attivazione del recettore \u03bc1, mentre la depressione respiratoria e la dipendenza fisica dai recettori \u03bc2, e la sedazione e l'analgesia spinale dal recettore \u03ba. \nOgni gruppo di recettori oppioidi provoca una serie distinta di risposte neurologiche. Inoltre si deve tenere presente che i sottotipi recettoriali (come \u03bc1,\u03bc2 e \u03bc3, per esempio) forniscono risposte ancora pi\u00f9 specifiche.\nNecessariamente semplificando possiamo dire che le interazioni con i recettori comportano:\nLa ricerca sta cominciando a mostrare che la morfina e gli oppioidi possono effettivamente avere effetti periferici. Recenti studi hanno scoperto recettori oppioidi sui neuroni sensoriali periferici. Una frazione significativa dell'analgesia oppioide potrebbe essere mediata da tali recettori oppioidi periferici, in particolare in condizioni infiammatorie come artrite, dolore traumatico o chirurgico.\nIl dolore infiammatorio \u00e8 anche attenuato dai peptidi oppioidi endogeni per l'attivazione dei recettori degli oppioidi periferici.\nUnica per ogni oppioide \u00e8 la distinta affinit\u00e0 di legame alle diverse classi di recettori oppioidi: i recettori per gli oppioidi \u03bc, \u03ba e \u03b4 sono attivati in modo diverso a seconda delle specifiche affinit\u00e0 di legame per il recettore. \nIn altre parole gli oppioidi agiscono come agonisti totali o parziali, oppure come antagonisti dei citati recettori.\nAd esempio, l'alcaloide oppiaceo morfina presenta un'alta affinit\u00e0 di legame per il recettore \u03bc, mentre la ketazocina mostra elevata affinit\u00e0 per i recettori \u0138.\nEsistono anche molecole antagoniste-agoniste: la pentazocina agisce come agonista sui recettori \u03ba e antagonista sui recettori \u03bc.\nNaloxone \u00e8 invece un oppioide con attivit\u00e0 antagonista sui recettori \u03bc, \u03ba e \u03b4.\n\u00c8 questo meccanismo combinatorio che consente una vasta classe di effetti a seconda della singola molecola, ciascuna con il proprio unico profilo di azione.\nOltre a quanto gi\u00e0 detto, si deve anche considerare che alcune molecole, con l'aumento del dosaggio, vedono incrementare proporzionalmente i loro effetti (\u00e8 il caso della molecola agonista morfina). Altre molecole invece, ed in particolare alcuni composti agonisti parziali oppure agonisti-antagonisti, si caratterizzano per una sorta di \"effetto plateau\", tale per cui oltre un certo dosaggio i loro effetti non aumentano proporzionalmente con l'incremento della dose.\nLe sostanze oppioidi anche se dotate di propriet\u00e0 farmacodinamiche simili, differiscono notevolmente tra loro per le differenti caratteristiche farmacocinetiche: il tempo di insorgenza, la durata d'azione, il ritardo che intercorre tra le concentrazioni nel sangue e l'insorgenza delle propriet\u00e0 analgesiche, il tempo necessario perch\u00e9 le concentrazioni tra sangue, cervello e midollo spinale raggiungano un equilibrio, tutto ci\u00f2 ed altre propriet\u00e0 possono influenzare la scelta da parte del terapeuta.\nClassificazione.\nUna possibile classificazione degli oppioidi comprende:\nTramadolo e tapentadolo sono delle molecole particolari.\nTramadolo \u00e8 a tutti gli effetti un oppioide e pu\u00f2 essere considerato un derivato della codeina. La molecola si comporta come un debole agonista del recettore oppiaceo \u03bc, ma proprio come un classico antidepressivo triciclico, blocca la ricaptazione di serotonina e noradrenalina.\nTapentadolo, agonista debole dei medesimi recettori \u03bc, si comporta in modo assolutamente simile.\nAlcaloidi naturali.\nNell'oppio sono stati identificati almeno 20 alcaloidi naturali di cui i principali sono:\nOppioidi sintetici.\nLe anilidopiperidine sono una classe di molecole fortemente lipofile che si distribuiscono rapidamente attraverso la barriera ematoencefalica dando luogo ad una risposta rapida e potente di tipo analgesico.\nOppioidi endogeni.\nGli oppioidi endogeni sono dei neuropeptidi prodotti per idrolisi enzimatica da precursori inattivi o per \"splicing\" alternativo di alcuni geni. \u00c8 oggi chiaro che esistono alcune famiglie separate di peptidi naturali o endogeni che si legano ai recettori per gli oppioidi. \nI principali sono:\nLa \u03b2-endorfina \u00e8 espressa a partire dalla pro-opiomelanocortina (POMC), nelle cellule del nucleo arcuato, nel tronco cerebrale e nelle cellule del sistema immunitario, e agisce attraverso i recettori \u03bc (MOP, MOR, OP3). La \u03b2-endorfina ha molti effetti, influenzando tra l'altro il comportamento sessuale e l'appetito. La \u03b2-endorfina \u00e8 anche secreta nella circolazione dalla ghiandola ipofisaria. Le cellule POMC nel nucleo arcuato sono anche in grado di esprimere la \u03b1-neo-endorfina.\nLa met-encefalina \u00e8 ampiamente distribuita nel SNC e nelle cellule immunitarie. La met-encefalina \u00e8 un prodotto del gene proencefalina, e agisce attraverso i recettori \u03bc (MOP, MOR, OP3) e \u03b4 (DOP, DOR, OP1). La leu-encefalina, anch'essa un prodotto del gene proencefalina, agisce attraverso i soli recettori \u03b4. Leu-encefalina e Met-encefalina hanno struttura comune e differiscono solo per un amminoacido (rispettivamente: Tyr-Gly-Gly-Phe-Leu e Tyr-Gly-Gly-Phe-Met).\nLa dinorfina, derivante dalla pre-prodinorfina, agisce attraverso i recettori \u03ba (KOP, KOR, OP2), ed \u00e8 ampiamente distribuita nel SNC, compreso il midollo spinale e l'ipotalamo, in particolare nel nucleo arcuato e nei neuroni secernenti ossitocina e vasopressina nel nucleo sovraottico.\nL'endomorfina, di origine sconosciuta, agisce attraverso i recettori \u03bc, e la sua azione su questi specifici recettori \u00e8 decisamente pi\u00f9 potente rispetto a quella di altri oppioidi endogeni.\nEffetti collaterali e indesiderati.\nDosi elevate di oppioidi possono indurre ipotensione arteriosa, depressione respiratoria, insufficienza cardio-circolatoria (fino all'edema polmonare acuto) ed il coma. Nei soggetti in et\u00e0 pediatrica possono verificarsi anche convulsioni. \u00c8 stata anche segnalata la possibilit\u00e0 di sviluppo di rabdomiolisi (verosimilmente secondaria alle clonie ed alla liberazione di mioglobina dai muscoli che debbono lavorare in condizioni di sofferenza e di ipossia) e successiva progressione verso l'insufficienza renale. L'insufficienza respiratoria \u00e8 probabilmente l'effetto avverso pi\u00f9 temuto dagli anestesisti potendo condurre, nei casi pi\u00f9 gravi, alla morte il paziente.\nUn sovradosaggio di oppioidi deve essere sospettato in caso si verifichi l'associazione di insufficienza respiratoria, coma e pupille \"a spillo\". Tuttavia \u00e8 necessario ricordare che le dosi tossiche di uno specifico oppioide variano notevolmente da individuo a individuo: in caso di sviluppo di tolleranza un soggetto pu\u00f2 tollerare dosaggi che condurrebbero a morte un altro individuo. \nTra i tossicodipendenti da oppiacei, ed in particolare gli eroinomani, l'edema polmonare acuto \u00e8 una causa comune di morte.\nPer quanto attiene alle citate vampate di calore, sembra che esse possano essere dovute al rilascio di istamina. Non tutti gli oppioidi determinano questo tipo di disturbo: fentanil e remifentanil rappresentano infatti delle importanti eccezioni, mentre morfina ed altri oppioidi hanno questo tipo di effetto, in genere dose correlato. Altri disturbi associati al rilascio di istamina sono l'orticaria, il prurito e la stessa ipotensione ortostatica.\nLa mortalit\u00e0 correlata all'utilizzo di oppioidi varia da sostanza a sostanza. Ossicodone e codeina sembra che possono predisporre ad una mortalit\u00e0 doppia rispetto ad idrocodone. A differenza di idrocodone, codeina viene metabolizzata dal citocromo P-450, isoforma CYP2D6, e ci\u00f2 pu\u00f2 portare a farmacocinetica molto variabile a causa di polimorfismi a singolo nucleotide ed interazioni farmacologiche. \nAnche ossicodone \u00e8 metabolizzato dal CYP2D6, ma solo in una piccola parte, mentre l'isoenzima CYP3A4 gioca un ruolo maggiore. Il metabolismo di ossicodone, clinicamente, \u00e8 quindi raramente influenzato da varianti di polimorfismi a singolo nucleotide.\nCome \u00e8 noto i pazienti tossicodipendenti da oppiacei presentano immunocompromissione. Tuttavia anche l'utilizzo di oppioidi a scopo terapeutico, in acuto e cronico, pu\u00f2 compromettere il funzionamento del sistema immunitario. Gli oppioidi oltre a ridurre la produzione di anticorpi, l'attivit\u00e0 delle cellule natural killer, l'espressione di citochine e l'attivit\u00e0 fagocitaria diminuiscono la proliferazione delle cellule progenitrici dei macrofagi e dei linfociti, e influenzano la differenziazione cellulare.\nL'uso di oppioidi influenza ed altera sia l'immunit\u00e0 innata che l'immunit\u00e0 adattativa. Verosimilmente gli oppioidi operano come delle citochine e tutte le principali propriet\u00e0 delle citochine (paracrine, autocrine ed endocrine, ridondanza funzionale, pleiotropia) sono condivisi dagli oppiacei, i quali determinano effetti che sono sia dose che tempo-dipendenti.\nAstinenza.\nDiacetilmorfina, conosciuta come eroina, che \u00e8 particolarmente potente e si lega in maniera molto marcata ai recettori oppiacei del cervello. Una volta attraversati i recettori l'eroina si trasforma in due composti (superata la barriera emato-encefalica) 3-monoacetilmorfina e 6-monoacetilmorfina ovvero 6-MAM e 3-MAM.\nTuttavia vi \u00e8 una sostanziale differenza fra eroina e quest'ultima. Oltre al fatto di essere proporzionalmente pi\u00f9 potente l'eroina, a differenza della morfina, se iniettata produce il fenomeno noto come \"flash\", ovvero una sensazione di intensa gratificazione che perdura per alcuni secondi.\nL'eroina produce assuefazione e provoca dipendenza fisica vera e propria dopo un uso continuativo della sostanza in maniera costante per qualche mese. A seconda di come reagisce il corpo questo periodo pu\u00f2 variare anche molto, andando da un mese a sei o sette mesi. La dipendenza si instaura in maniera proporzionale alla quantit\u00e0 di sostanza usata quotidianamente.\nUna volta interrotta bruscamente la somministrazione della sostanza si avranno sintomi da astinenza, sintomi la cui intensit\u00e0 pu\u00f2 variare da lievi disturbi come insonnia ed agitazione, a sintomi molto pi\u00f9 marcati.\nUn tossicodipendente che utilizza eroina da molto tempo, una volta sospesa, andr\u00e0 incontro all'astinenza in un lasso di tempo che varia dalle 8 alle 16 ore dall'ultima somministrazione. \nNelle prime 24 ore si manifester\u00e0 attraverso un'irrequietezza estrema, sudorazione, palpitazioni, naso che cola e pupille dilatate. Proseguendo oltre le 24 ore si manifesteranno nausea, vomito, scariche di diarrea, crampi, dolori muscolari, totale insonnia, sudorazione profusa e vampate di caldo e freddo, costringendo la persona in astinenza a scoprirsi completamente per poi vestirsi in maniera pesante.\nLa sindrome da astinenza da eroina raggiunge il suo picco fra il terzo e il quinto giorno dall'ultima volta che \u00e8 stato usato lo stupefacente, per poi ridursi gradualmente nell'arco di 8-10 giorni. Esistono farmaci sintomatici per ridurre, almeno in parte, questi sintomi, di solito vengono utilizzate benzodiazepine o neurolettici per l'agitazione e l'insonnia e farmaci antidolorifici e miorilassanti per il dolore ed i crampi.\nUn'altra questione \u00e8 l'aspetto psicologico della privazione, che dura molto pi\u00f9 a lungo e che, se non \u00e8 stata presa una decisione profonda, porta spesso a ricadute, per questo motivo il periodo di astinenza non dovrebbe mai essere affrontato da soli. In seguito sorger\u00e0 il bisogno di utilizzare nuovamente la droga, spesso un bisogno che sorge all'improvviso anche dopo un bicchiere di vino, e risulta molto intenso (la parola inglese \"craving\" indica questo stato, in cui il pensiero \u00e8 fisso sul desiderio della sostanza)."}
{"id": "581172", "revid": "767487", "url": "https://it.wikipedia.org/wiki?curid=581172", "title": "Viaggio a Kandahar", "text": "Viaggio a Kandahar (\"Safar-e Qandah\u0101r\") \u00e8 un film del 2001 diretto da Mohsen Makhmalbaf.\nLa pellicola \u00e8 stata girata in parte in Afghanistan durante il regime talebano. Protagonista ne \u00e8 l'attrice Nelofer Pazira.\nIl film racconta la storia (in parte vera in parte inventata) di una rifugiata afgana di successo in Canada (interpretata da Nelofer Pazira) che ritorna nel suo paese dopo aver ricevuto una lettera dalla sorella, rimasta in Afghanistan dopo la fuga della famiglia, in cui annunciava di volersi togliere la vita in occasione dell'ultima eclisse solare del millennio.\nIl film \u00e8 stato girato principalmente in Iran e, segretamente, proprio in Afghanistan. Molti, tra i quali Nelofer Pazira, hanno interpretato se stessi.\n\u00c8 stato presentato in concorso al 54\u00ba Festival di Cannes, dove ha vinto il Premio della giuria ecumenica, e dopo gli attentati dell'11 settembre 2001 ha attirato l'attenzione di molti spettatori.\nPer questo film Makhmalbaf ha vinto anche il Federico Fellini Prize dell'UNESCO nel 2001.\nTrama.\nNafas \u00e8 una ragazza afgana trasferitasi in Canada, che avendo ricevuto una lettera dalla sorella che minacciava di suicidarsi durante l'eclissi, decide di andare a Kandahar prima che questo accada. Nascosta dietro un Burgua, riesce ad attraversare il confine insieme ad una famiglia di rifugiati. Quando sono rapinati dai briganti e la famiglia se ne torna indietro, lei decide di continuare per la sua strada, prima insieme ad un ragazzo da poco espulso da una scuola coranica, poi ad un ex militare e ora medico afroamericano convertito all'Islam e disilluso dal verso che hanno preso le cose con il governo dei talebani.\nDurante il film, Nafas si rende sempre pi\u00f9 conto del rigore e della severit\u00e0 con cui i talebani trattano le donne e la distruzione della societ\u00e0 afgana dopo anni di guerra. La sua guida, che si nasconde dietro ad una barba falsa, le fa notare che l'unico progresso tecnologico ammesso nel Paese \u00e8 quello delle armi. Man mano che proseguono, Nafas registra le sue impressioni su un registratore portatile nascosto sotto il velo. Vede bambini spogliare cadaveri per sopravvivere, ragazzi che in una scuola coranica apprendono a memoria il \"Corano\" in arabo (pur non sapendolo parlare) e poi armano un AK-47, persone che lottano per avere un arto artificiale di cui potrebbero aver bisogno qualora finissero su un campo minato ed un dottore che esamina le pazienti donne attraverso un buco in un paravento, i sintomi delle quali vengono sempre riferiti da un accompagnatore o accompagnatrice.\nNafas non ritrova sua sorella. Quando la sua guida torna indietro, perch\u00e9 non se la sente di entrare a Kandahar, segue le indicazioni di una persona che si era appena fatto consegnare un paio di gambe artificiali dalla Croce Rossa. Nascosti da burqa i due si uniscono ad una festa nuziale che \u00e8 improvvisamente interrotta dai talebani perch\u00e9 allietata da strumenti musicali e canzoni proibite dalla legge afgana. La sua guida viene scoperta e catturata. La pattuglia talebana concede a Nafas e ad altri partecipanti del corteo il permesso di continuare il cammino. Alla fine del film, Nafas si appresta a entrare in Kandahar al calare del sole. Nell'ultima scena del film, si intravede l'eclissi, il che pu\u00f2 essere letto come un segno del fatto che la donna non sia riuscita a far sopravvivere la sorella."}
{"id": "581173", "revid": "117671565", "url": "https://it.wikipedia.org/wiki?curid=581173", "title": "Analgesia", "text": "L'analgesia \u00e8 uno stato in cui non si prova dolore (\"analgia\" deriva dal greco \"\u03b1\u03bd-\", \"senza\" (prefisso privativo), e \"-\u1f04\u03bb\u03b3\u03bf\u03c2\", \"dolore\"). Esiste una classe di farmaci, quella degli analgesici o antalgici, che conducono a tale stato.\nDefinizione di dolore.\nIl dolore \u00e8 stato definito dall'Associazione Internazionale per lo Studio del Dolore (IASP) come \"un'esperienza spiacevole, sensoriale ed emotiva, associata ad un danno dell'organismo attuale o potenziale\".\nIl dolore ci avverte che qualcosa sta funzionando male nel corpo o sta per avvenire un danno.\nNella pelle ci sono migliaia di cellule che sono recettori per il calore, per il freddo, per la pressione, per il tatto e per il dolore. Quando c'\u00e8 un danno al corpo (per esempio dopo una ferita) queste piccole cellule spediscono informazioni al cervello. Ci\u00f2 prima produce una situazione di allarme ma poi, se persiste, procura sofferenza e disagio.\nDolore acuto e dolore cronico.\nIl \"dolore acuto\" \u00e8 un dolore ad inizio recente e di durata limitata. Esso generalmente ha una correlazione identificabile con un danno del corpo o con una malattia. Spesso va via contemporaneamente alla guarigione. Il dolore acuto \u00e8 un sintomo d'allarme che segnala quindi un danno attuale o possibile. Ad esempio il dolore alla mano avvicinata al fuoco e quindi subito ritratta.\nIl \"dolore cronico\" invece continua per periodi pi\u00f9 lunghi di tempo, qualche volta anche nonostante la guarigione del danno originale. In questi casi non ha funzione di allarme e diventa dannoso per le sofferenze che causa.\nIl dolore cronico, a lungo andare, pu\u00f2 produrre sentimenti di rabbia, di tristezza e di disperazione. Pu\u00f2 modificare la personalit\u00e0, procurare insonnia, interferire con le relazioni interpersonali. Generalmente un programma terapeutico completo pu\u00f2 prevedere anche farmaci antiansia o antidepressivi che, oltre ad intervenire sui sintomi collaterali, servono ad aumentare l'efficacia degli stessi antidolorifici.\nI medici che si occupano di terapia del dolore.\nSono soprattutto gli anestesisti; infatti le responsabilit\u00e0 principali dell'anestesista durante l'intervento chirurgico sono rivolte principalmente alla soppressione del dolore. Molte delle tecniche e delle conoscenze che essi usano durante l'anestesia sono impiegate per alleviare anche altri tipi di dolore. Inoltre ci sono, per le rispettive competenze, i reumatologi, i neurologi, gli ortopedici ecc.\nI medici che si occupano di terapia del dolore non solo sono esperti nel trattamento del dolore, ma sono preparati soprattutto a diagnosticare la fonte del dolore. Attraverso visite, esami di laboratorio ed indagini radiografiche possono individuare le cause del dolore.\nGli antidolorifici vengono spesso somministrati ai pazienti del pronto soccorso, in attesa dei risultati delle indagini del malessere.\nI trattamenti per sopprimere il dolore.\nI progressi della medicina moderna hanno reso disponibili vari farmaci e trattamenti per curare e sedare il dolore. Il livello di dolore varia da persona a persona e da malattia a malattia per cui il trattamento relativo sar\u00e0 studiato in base alle necessit\u00e0 specifiche del paziente. Per meglio rispondere alle esigenze individuali il trattamento pu\u00f2 includere un unico antidolorifico o una combinazione di medicazioni e di metodi differenti.\nGran parte dei pazienti che si rivolge alle Unit\u00e0 di terapia del dolore hanno gi\u00e0 sperimentato altre terapie. I problemi comunemente trattati includono il dolore postoperatorio, il dolore da parto, la lombalgia, il dolore da cancro, le nevralgie, il mal di testa e le artriti.\nLa maggior parte delle condizioni dolorose possono essere diagnosticate e trattate con successo dal medico di famiglia. Se il dolore persiste e non migliora con la cura, il dolorante deve consultare uno specialista in terapia del dolore.\nClassi di farmaci analgesici.\nI farmaci che riducono la sensazione di dolore si possono distinguere in base ai meccanismi chimici che inducono.\nSommariamente si possono raggruppare in:\nUna diversa classificazione si pu\u00f2 fare distinguendo tra farmaci di sintesi e rimedi fitoterapici.\nL'analgesia congenita.\nEsiste anche una sindrome che si caratterizza per la totale assenza di qualsiasi tipo di sensazione dolorosa o spiacevole: viene definita analgesia \"congenita\" perch\u00e9 si manifesta fin dalla nascita ed \u00e8 trasmessa per via ereditaria, oppure \"naturale\" perch\u00e9 non \u00e8 indotta da alcun farmaco. Chi ne soffre percepisce ad esempio le variazioni di temperatura, quello che non avverte invece \u00e8 il disagio o il malessere (il dolore, appunto) connessi con il caldo o il freddo, per cui pu\u00f2 subire bruciature (o congelamenti) senza rendersene conto o, analogamente, ferite o lesioni di vario genere, fratture, mutilazioni, dissanguamenti ecc. Proprio per questo, tale \"insensibilit\u00e0\" al dolore, anche se all'apparenza positiva, in realt\u00e0 \u00e8 estremamente pericolosa."}
{"id": "581177", "revid": "767487", "url": "https://it.wikipedia.org/wiki?curid=581177", "title": "Tetsuo Hara", "text": "Soffre di una rara deformazione oculare, detta cornea conica, che lo obbliga a chiudere un occhio per poter disegnare e ritoccare pi\u00f9 volte i disegni per correggere gli errori di prospettiva da esso indotta. Grazie a questo lavoro riesce peraltro a ottenere disegni particolarmente dettagliati.\nHa contribuito anche a disegnare il videogame \"Saturday Night Slam Masters\" della CAPCOM.\nBiografia.\nInfanzia.\nMolto giovane, \u00e8 attirato dal mondo del disegno e decide di diventare un artista. All'inizio non \u00e8 particolarmente interessato dal mondo dei manga, perch\u00e9 trova poco interessante i disegni fissi su fogli di carta. All'et\u00e0 di 9 anni, rivela gi\u00e0 di essere un grande animatore in uno dei grandi studi di animazione nipponici (all'epoca in una fase di boom). Trascorre il tempo dei suoi corsi di matematica disegnando personaggi animati sui quaderni del corso e animandoli semplicemente sfogliando a gran velocit\u00e0 le pagine.\nIl giovane talento viene poi preso ad un corso in collegio della durata di 6 mesi. \u00c8 in questo periodo che nei lunghi pomeriggi di inverno comincia a leggere i manga presi in prestito dal suo compagno di stanza. In particolare scopre \"Tensai Bakabon\", scritto da Fujio Akatsuka. Il giovane Tetsuo \u00e8 stupefatto dal modo in cui l'autore di questo manga riesce a rendere i movimenti fluidi e realistici dei personaggi su un semplice foglio di carta.\nComincia allora l'epopea di questo artista dal dinamico tocco della matita. Fa il suo esordio in una piccola rivista di nome \"Tenshin Ranman\", dalla tiratura di soli 30 esemplari, stampati con l'aiuto di una fotocopiatrice, che crea lui stesso con un gruppo di amici al liceo. In questa rivista, pubblica un breve poliziesco, \"Gendai no jinsei\", ispirato in molti punti allo stile molto caratteristico di Katsuhiro \u014ctomo o anche di \"Modern Life\", tratto da un racconto di Shin'ichi. Nello stesso anno decide di inviare i suoi lavori a Takao Yaguchi, autore di \"Tsurikichi Sanpei\". Riesce cos\u00ec a ottenere un breve lavoro di assistente durante l'estate. Infine Yaguchi si disfa di lui dicendo che il suo stile manca ancora di maturit\u00e0 e che deve continuare a esercitarsi.\nDopo questo smacco cocente, il ragazzo lavora in un piccolo ristorante servendo ramen per sopravvivere. Comincia per\u00f2 a seguire i corsi serali della prestigiosa scuola per mangaka di Kazuo Koike \"Lone Wolf\" (che oggi ha una sede a \u014csaka e si \u00e8 specializzata nel mondo dell'animazione in generale con una sezione Computer Graphics, che sforna la gran parte dei nuovi assunti dello studio Gonzo).\nDebutto.\nNel novembre 1981, dopo essersi diplomato al liceo Hong\u014d, Hara si decide a fare il grande passo e invia il suo manga \"Gendai no jinsei\" ad un'importante casa editrice, la Sh\u016beisha. Il suo lavoro finisce nelle mani di Buichi Terasawa, che sembra apprezzare il talento del ragazzo e gli trova un posto di assistente al fianco di Yoshihiro Takahashi (autore di \",\" manga simile a Ken il guerriero) per la durata di circa due anni.\nHara abbandona per\u00f2 presto il suo lavoro di assistente per partecipare alla 33\u00aa edizione del concorso \"Fresh Jump\" per giovani talenti organizzato dalla Sh\u016beisha, con il suo manga \"Super Challenger\", dedicato all'universo della boxe. Vince, e tenta l'avventura solitaria ad agosto del 1982 con il suo primo titolo ufficiale, \"Mad Fighter\", evidente omaggio al suo eroe preferito Mad Max, in un volume della rivista principale della Sh\u016beisha, il settimanale Sh\u014dnen Jump. \"Mad Fighter\" pu\u00f2 essere considerato il predecessore ideale di \"Hokuto no Ken\", poich\u00e9 \u00e8 in effetti in \"Mad Fighter\" che egli elabora i molti temi che raggiungeranno l'apice nel suo capolavoro. Tuttavia, il successo manca a questa opera di giovinezza. Gli fa seguito la simpatica storia di \"Crash Hero\", pubblicata nel numero 43 del 1982 di Sh\u014dnen Jump, una sorta di prologo al successivo lavoro.\nIl primo manga di Tetsuo Hara a essere raccolto in tank\u014dbon, \"Iron no Don Chisciotte\" narra la storia di un giovane ed eroico pilota di moto-cross, in qualche modo simile a Michel Vaillant in versione nipponica.\nSuccesso.\nL'autore \u00e8 nondimeno ben deciso a cominciare un'altra storia e lavora su un episodio introduttivo della sua nuova opera, \"Hokuto no Ken\". Due storie complete, pubblicate in un numero speciale dello Sh\u014dnen Jump di aprile 1983, raccontano l'adolescenza di Kenshir\u014d Kasumi prima dell'olocausto. Il lavoro \u00e8 molto apprezzato dal pubblico della Sh\u016beisha, e questa decide di lasciargli sviluppare la storia affiancandogli Buronson, che si sarebbe occupato della sceneggiatura. Il successo \u00e8 folgorante. Rapidamente adattato in un anime l'11 ottobre 1984, la serie riscuote successo anche in questo formato. L'avventura dura fino al 1989, e il giovane artista si separa dallo sceneggiatore. \"Cyber Blue\", il suo manga seguente, sceneggiato da R\u016bichi Mitsui basato su una storia di BOB, \u00e8 un nuovo successo, ma riscuote anche vive critiche a causa del suo carattere eccessivamente violento. Abbandona il progetto al quarto volume per dedicarsi a un nuovo grande successo, \"Hana no Keiji\", sceneggiato da Mio As\u014d e basato sull'opera di Keiichir\u014d Ry\u016b, un celebre romanziere giapponese che pubblicava soprattutto romanzi basati su una sua concezione rivoluzionaria della storia giapponese. Nei successivi dieci anni, Tetsuo Hara si baser\u00e0 sulle opere di Ry\u016b per creare i suoi manga (oltre a \"Hana no Keiji\", anche Kagemusha Tokugawa Ieyasu, sceneggiato da Sh\u014d Aikawa, e Sakon Sengoku F\u016broku, sceneggiato da Shingo Nihashi).\nRitorno.\n\u00c8 nel 2001, dopo qualche \"one-shot\", che Tetsuo Hara, che ormai ha 40 anni, ritrova Buronson (il cui ruolo \u00e8 per\u00f2 limitato alla supervisione dello scenario) per un prequel molto atteso di \"Hokuto no Ken\": \"\" (in Italia \"Ken il guerriero: Le origini del mito\"), pubblicato nel mensile da poco creato Bunch Comics. \u00c8 la prima volta dopo \"Hana no Keiji\" che Hara supera i 6 volumi. Il successo non delude le aspettative.\n\"S\u014dten no Ken\" \u00e8 giunto al 32\u00ba volume, e oltre a questo Hara continua a occuparsi di \"Hana no Keiji\", per il quale ogni mese disegna la copertina della nuova edizione a colori.\n\u00c8 inoltre diventato anche un uomo d'affari da quando ha acquistato i diritti delle sue serie, ed ha aperto (a luglio 2005) uno studio d'animazione con il suo precedente editore Nobuhiko Horie (attuale presidente di COAMIX); il suo nuovo studio, la North Star Picture, ha animato \"Angel Heart\" (seguito di City Hunter) del suo amico Tsukasa H\u014dj\u014d (il cui editore \u00e8 COAMIX) ma soprattutto una serie di OAV e film su \"Hokuto no Ken\" a partire dalla primavera del 2006. H\u014dj\u014d ha poi restituito il favore ad Hara, contribuendo alla realizzazione di Reina, un personaggio nuovo non presente nella storia originale di \"Hokuto no Ken\".\nAltre attivit\u00e0.\nLa carriera di Hara non \u00e8 solamente limitata al mondo dei fumetti, ed in particolare \u00e8 stato illustratore per diversi romanzi, illustratore e character designer di videogiochi e autore di \"storie brevi\" per il suo editore di sempre, la Sh\u016beisha.\nHa cominciato queste \"storie brevi\" nei numeri 5 e 6 del settimanale Sh\u014dnen Jump del 1993, all'interno di una storia intitolata \"Shokugy\u014d Ky\u014dshu ~Zhi Ye Xiong Sh\u014d~\" (\"Professione assassino - Zhi Ye Xiong Sh\u014d\"), un lavoro pubblicato in due fascicoli da 15 pagine su uno strano assassino mercenario di Hong Kong, basato su una storia originale di Arimasu \u014csawa. Continuando il suo lavoro abituale di mangaka ha sceneggiato e disegnato \"Kaen no sh\u014d\", una storia breve di 55 pagine comparsa nello Spring Special della Sh\u016beisha, in cui hanno contribuito tutti i grandi artisti della casa editrice; la storia narra le avventure di Sh\u014d, un ragazzo allievo di un grande maestro cinese e i cui genitori sono stati assassinati.\nPoco tempo dopo, nel numero 43 di Sh\u014dnen Jump del 1996, lancia un'altra sua piccola storia: \"Kiseki moyuru toki\", una storia di 47 pagine su un principe la cui amata \u00e8 stata rapita dal Signore della luna. Questa storia \u00e8, come Mad Fighter lo era stato per \"Hokuto no Ken\", un prologo a \"Aterui The Second\". La sua ultima storia breve si chiama \"Chase ~tsuiseki~\", una storia di ambientazione militare il cui sceneggiatore, Yoshiyuki Okamura, non \u00e8 altro che un nome d'arte di Buronson; i due si sono infatti ritrovati nel 1997 per alcune storie brevi di 40 pagine pubblicate nel numero 2 di Manga-Allman.\nLa carriera di Hara non si ferma a cos\u00ec tanto, perch\u00e9 ha anche lavorato a due romanzi, di cui il primo \u00e8 una serie di 4 volumi, \"K\u014d ry\u016b no mimi\", pubblicato dal 1991 al 1993 tra le Jump Novels della Sh\u016beisha. Come gi\u00e0 nella sua prima storia breve, Tetsuo Hara ha collaborato con Arimasu \u014csawa per la sceneggiatura di questa storia, quella di un agente segreto inviato in India per indagare su un losco affare d'oppio.\nIl secondo, invece, \u00e8 molto pi\u00f9 personale (sebbene si tratti ancora di una collaborazione con Buronson), perch\u00e9 \u00e8 \"Jubaku no machi\", un romanzo su \"Hokuto no Ken\" in veste di conclusione alla celebre saga, pubblicato nel 1996 sempre dalla Sh\u016beisha. Nel 2003, lo studio ACGT ne ha adattato il contenuto in 3 OAV, poco apprezzati dai fan.\nTetsuo Hara ha anche lavorato nel 1993 al gioco \"Muscle Bomber\" di Capcom. Ha disegnato le varie illustrazioni del gioco ma ha anche curato il character design.\nUltimamente Tetsuo Hara \u00e8 entrato anche nel mondo della regia dirigendo il cortometraggio HOKUTO NO KEN: LEGEND OF HEROES per la Fuji Television Network Inc. Quest'opera racconta la battaglia finale tra Ken e Raoul riproducendoli in tutta la sua spettacolarit\u00e0 grazie all'uso della computer grafica."}
{"id": "581181", "revid": "287204", "url": "https://it.wikipedia.org/wiki?curid=581181", "title": "Paradiso (Svizzera)", "text": "Paradiso (fino al 1929 Calprino; ) \u00e8 un comune svizzero di 4999 abitanti del Cantone Ticino, nel distretto di Lugano.\nGeografia fisica.\nParadiso sorge ai piedi del monte San Salvatore (912\u00a0m\u00a0s.l.m.) e si affaccia sul Lago di Lugano. \nStoria.\nFino a oltre la met\u00e0 del XIX secolo la popolazione del comune viveva principalmente di agricoltura e pesca; era anche diffusa la coltivazione del baco da seta. Con l'inaugurazione, avvenuta nel 1882, della ferrovia del Gottardo si aprirono nuove prospettive, principalmente attraverso lo sfruttamento del turismo: in quest'ottica, nel 1890 venne inaugurata la funicolare Monte San Salvatore, ancora oggi una delle principali attrazioni turistiche della regione. .\nNel 1929 fu deciso il cambiamento di nome da Calprino a Paradiso: .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nPur essendo amministrativamente separato da Lugano, Paradiso ne \u00e8 e completamente compreso nel suo territorio, eccettuata la riva del lago.\nEconomia.\nL'industria turistica e di intrattenimento, nelle sue varie forme, rappresenta una delle principali attivit\u00e0 economiche presente nel comune. . Negli ultimi anni a Paradiso sono stati avviati numerosi cantieri edili, volti a modernizzarne l'architettura.\nInfrastrutture e trasporti.\nIl comune \u00e8 servito dalla stazione di Lugano-Paradiso posta sulla ferrovia del Gottardo. Tuttavia, essendo considerata una stazione di minore importanza, vi fermano solo i treni della Rete celere del Canton Ticino (linea S10) che collegano Bellinzona e tutto il Sopraceneri al Ticino Meridionale e alla Lombardia (servizio TiLo).\nParadiso \u00e8 anche servito dal servizio di bus urbani dei Trasporti Pubblici Luganesi che la collegano con il centro e la stazione di Lugano e con il quartiere Castagnola-Cassarate-Ruvigliana, e dai bus autopostali. La funicolare Monte San Salvatore collega il comune con la vetta del monte.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "581193", "revid": "17654", "url": "https://it.wikipedia.org/wiki?curid=581193", "title": "Whekau", "text": ""}
{"id": "581201", "revid": "88740", "url": "https://it.wikipedia.org/wiki?curid=581201", "title": "Nelofer Pazira", "text": "Biografia.\nNata in India, dove suo padre afghano lavorava per l'Organizzazione mondiale della sanit\u00e0, \u00e8 cresciuta a Kabul, Afghanistan, vivendo per dieci anni nel periodo dell'occupazione sovietica, prima di una fuga estremamente pericolosa in Pakistan con la sua famiglia. Da l\u00ec, sono emigrati nel New Brunswick, in Canada\nNel 2001 \u00e8 stata protagonista del film \"Viaggio a Kandahar\", del regista iraniano Mohsen Makhmalbaf.\nIl 5 gennaio 2002 ha fatto parte del cast dello show televisivo \"Un ponte fra le stelle - La befana dei bambini vittime delle guerre e del terrorismo\", dedicato ai bambini afghani, condotto da Mara Venier su Rai Uno.\nTornata in Canada ha sposato un fotografo tedesco."}
{"id": "581204", "revid": "44876", "url": "https://it.wikipedia.org/wiki?curid=581204", "title": "IV Serie 1954-1955", "text": "La Quarta Serie 1954-1955 fu la terza edizione di questa categoria calcistica italiana, e il settimo campionato interregionale disputato nel Belpaese.\nDa questa stagione la FIGC aveva deliberato l'allargamento degli organici, sia per equiparare i gironi a quelli delle categorie superiori, sia per alleggerire la pressione sulle troppe squadre di tradizione finite nelle leghe regionali in seguito al Lodo Barassi. Il regolamento prevedeva dunque otto raggruppamenti da diciotto squadre, 144 in totale, ciascuno dei quali metteva in palio un posto per le finali nazionali che davano accesso alla Serie C, mentre erano quattro le posizioni comportanti la retrocessione.\nAlla modifica della stagione regolare corrispose quella delle finali che divennero ad eliminazione diretta, sia per compensare l'aumento delle giornate di campionato, sia per aumentare la spettacolarit\u00e0 della corsa alla promozione.\nAggiornamenti.\nL'Associazione Sportiva Pro Gorizia \u00e8 stata riammessa in IV Serie a completamento degli organici, in luogo di una promuovenda della propria regione.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nFase finale.\nPromozioni.\nArea Nord-Est.\nLa ripetizione (terza gara in campo neutro), secondo le norme di allora fu necessaria a seguito del bilancio paritario avutosi fra andata e ritorno.\nPoule scudetto.\nFinale.\nLa ripetizione, secondo le norme di allora fu necessaria a seguito del bilancio paritario avutosi nell'incontro di Roma; avutosi ancora la parit\u00e0 al termine dei tempi supplementari il Colleferro vinse il titolo grazie al lancio della monetina."}
{"id": "581206", "revid": "226458", "url": "https://it.wikipedia.org/wiki?curid=581206", "title": "Triangolo delle tracce", "text": "In geometria descrittiva il triangolo delle tracce \u00e8 un triangolo che giace sul piano di proiezione e che ha per vertici le tracce degli assi del sistema di riferimento.\nUn'assonometria ortogonale \u00e8 isometrica, dimetrica o trimetrica quando il triangolo delle tracce \u00e8, rispettivamente, equilatero, isoscele o scaleno."}
{"id": "581210", "revid": "44876", "url": "https://it.wikipedia.org/wiki?curid=581210", "title": "Serie D 1962-1963", "text": "Il campionato di Serie D 1962-63 fu la quattordicesima edizione del campionato interregionale di calcio di quarto livello disputata in Italia.\nAggiornamenti.\nLa Miranese, l'Unione Sportiva Fondana (che ha nel frattempo cambiato nome in \"Football Club Fondi 1922\") e l'Ortona sono stati riammessi.\nGirone A.\nClassifica.\nLegenda:\nNote:\nGirone B.\nClassifica.\nLegenda:\nNote:\nRisultati.\nSpareggi salvezza.\nClassifica.\nLegenda:\nGirone C.\nClassifica.\nLegenda:\nNote:\nGirone D.\nClassifica.\nLegenda:\nNote:\nRisultati.\nSpareggio promozione.\nLa gara fu disputata allo Stadio Marassi.\nGirone E.\nClassifica.\nLegenda:\nNote:\nGirone F.\nClassifica.\nLegenda:\nNote:"}
{"id": "581214", "revid": "78273", "url": "https://it.wikipedia.org/wiki?curid=581214", "title": "Saga dei Volsunga", "text": ""}
{"id": "581215", "revid": "125857761", "url": "https://it.wikipedia.org/wiki?curid=581215", "title": "Chiauci", "text": "Chiauci \u00e8 un comune italiano di abitanti della provincia di Isernia nel Molise.\nGeografia fisica.\nTerritorio.\n\u00c8 situato nella zona dell'Alto Molise, ovvero la parte settentrionale della Regione Molise e della stessa Provincia di Isernia.\nIdrografia.\nIl territorio \u00e8 attraversato dal fiume Trigno che \u00e8 stato sbarrato per far posto alla diga di Chiauci inaugurata il 4 aprile 2011e serve comuni molisani e abruzzesi.\nLe grosse risorse idriche di questo territorio trovano conferma nella presenza sullo stesso dell'acquedotto molisano in grado di servire numerosi comuni di diverse regioni limitrofe.\nStoria.\nPaese con antiche origini feudali, basa la sua storia sull'agricoltura e la pastorizia.\nIn origine si chiamava \"Cl\u00e0vicia\", e ne era feudatario per conto del conte di Molise, il barone Oderisio de Rigo Nigro, esponente della famiglia che ne conserv\u00f2 i possessi sino all'epoca degli Svevi (XIII secolo), quando Tommaso de Rigo Neigro, tra i baroni della \"Terra di Lavoro\", prese dei prigionieri lombardi nel 1239. All'epoca di Carlo I d'Angi\u00f2 Chiauci fu dei Bucca e l'ebbero in feudo dal 1269, cadetti do governo di Napoli. Successivamente il feudo pass\u00f2 alle famiglie del Bosco, dei Montavano, dei Ferrante de Capua, le cui figlie lo cedettero ai Sanfelice di Bagnoli del Trigno nel XVI secolo. Chiauci fu data poi ai del Greco all'epoca del vicer\u00e9 spagnolo Pietro da Toledo, comprata dai de Petra nel 1626, pass\u00f2 ai Capuano e ai de Mari. Il nome nei secoli cambi\u00f2 in \"Chiavico\", \"Clauce\", e poi nell'attuale, nel 1807 faceva parte del distretto di Isernia, governato da Frosolone, ed era una frazione di Civitanova del Sannio. Nel 1811 Chiauci divenne un comune autonomo, ma dal 1927 al 1935 divenne nuovamente frazione, stavolta di Pescolanciano. Passata con il nuovo governo repubblicano alla provincia di Campobasso, dal 1970 \u00e8 di nuovo nei territori di Isernia, ed ospita il Lago di Chiauci uno dei principali bacini idrici per il rifornimento dell'acqua della valle del Trigno.\nSimboli.\nLo stemma del comune di Chiauci si pu\u00f2 blasonare:\nCultura.\nFeste e tradizioni.\nLe feste popolari pi\u00f9 sentite sono quelle dedicate a Sant'Antonio (13 giugno) e San Giorgio, abitualmente ricordato con una festa ad agosto, periodo in cui i molti oriundi chiaucesi fanno ritorno per le vacanze estive. Non da meno la festa di Sant'Onofrio (11 giugno) giorno in cui la statua del santo viene portata in processione da Chiauci alla Chiesa situata nel bosco di Sant'Onofrio, per poi essere riportata nella Chiesa Madre il 16 agosto.\nEconomia.\nTurismo.\nI boschi incontaminati e la quiete eleggono Chiauci luogo ideale per il relax e per un soggiorno all'insegna della natura e delle passeggiate, ne \u00e8 un esempio il Bosco di Sant'Onofrio con la sua chiesa, a pochi chilometri dal centro abitato, che rappresenta ormai da diversi anni una tappa fissa della splendida passeggiata ecologica che si svolge nella settimana precedente a ferragosto. Al suo interno \u00e8 presente anche un Parco Avventura, il primo ad essere aperto in Molise. \nChiauci \u00e8 uno dei pochi luoghi al mondo dove si pu\u00f2 trovare, presso la chiesa di San Giovanni Apostolo, una copia in dimensioni reali della Sacra Sindone.\nSport.\nCalcio.\nLa principale squadra di calcio della citt\u00e0 era il Chiauci Calcio che ha militato nel girone B molisano di Seconda Categoria."}
{"id": "581219", "revid": "1226", "url": "https://it.wikipedia.org/wiki?curid=581219", "title": "Volto", "text": ""}
{"id": "581220", "revid": "2148522", "url": "https://it.wikipedia.org/wiki?curid=581220", "title": "Saxon (album)", "text": "Saxon \u00e8 l'album d'esordio del gruppo britannico Saxon, pubblicato nel 1979 dall'etichetta discografica Carrere Records.\nIl disco.\nEsordio discografico del gruppo, \"Saxon\" presenta delle sonorit\u00e0 differenti rispetto agli album successivi, accostando brani in linea con il futuro sound del gruppo (tra cui \"Stallions of the Highway\" e \"Still Fit to Boogie\") ad altri pi\u00f9 melodici (come \"Rainbow Theme\" e \"Frozen Rainbow\")."}
{"id": "581222", "revid": "44876", "url": "https://it.wikipedia.org/wiki?curid=581222", "title": "Serie D 1963-1964", "text": "Il campionato di Serie D 1963-64 fu la quindicesima edizione del campionato interregionale di calcio di quarto livello disputata in Italia.\nAggiornamenti.\nIl Seregno F.B.C. 1913 e l'A.C. San Don\u00e0 sono stati riammessi.\nGirone A.\nClassifica finale.\nLegenda:\nNote:\nRisultati.\nSpareggi salvezza.\nClassifica.\nLegenda:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:"}
{"id": "581223", "revid": "2148522", "url": "https://it.wikipedia.org/wiki?curid=581223", "title": "Wheels of Steel", "text": "Wheels of Steel \u00e8 il secondo album del gruppo britannico Saxon, pubblicato nel 1980 dall'etichetta discografica Carrere Records.\nIl disco.\nComposto nel gennaio del 1980 nel granaio di una fattoria del Galles di propriet\u00e0 di un ex membro degli Hawkwind e registrato il mese successivo nei Ramport Studios (in cui effettuavano le registrazioni i The Who), \"Wheels of Steel\" estremizza tutti gli elementi pi\u00f9 duri dell'album precedente, lasciando da parte i tratti pi\u00f9 melodici.\nIl disco, influenzato dai Mot\u00f6rhead (al cui membro Eddie Clarke \u00e8 dedicata \"See the Light Shining\"), riscosse un successo tale da proiettarlo in cima alle classifiche, in cui gareggi\u00f2 in un testa a testa con \"British Steel\" dei Judas Priest. \"Wheels of Steel\" \u00e8 stato inoltre ripubblicato nel 1997 assieme a \"Strong Arm of the Law\" con delle tracce bonus.\nTracce.\nTracce bonus.\nElenco delle tracce bonus incluse nella ripubblicazione dell'album del 1997."}
{"id": "581224", "revid": "1632387", "url": "https://it.wikipedia.org/wiki?curid=581224", "title": "Strong Arm of the Law", "text": "Strong Arm of the Law \u00e8 il terzo album dei Saxon, uscito nell'ottobre 1980 per l'Etichetta discografica Carrere Records.\nIl disco.\nVenne pubblicato nel periodo di maggior successo del gruppo, in corrispondenza con alcune tourn\u00e9e in Europa e Stati Uniti. &lt;br&gt;Insieme all'uscita precedente e alla successiva \"Denim and Leather\" questo album rappresenta l'acme della popolarit\u00e0 della band.\nFra i classici presenti in questo disco vi sono \"Dallas 1 PM\" (sull'attentato a John F. Kennedy), \"Heavy Metal Thunder\", \"Strong Arm of the Law\" e \"To Hell and Back Again\".\n&lt;br&gt;Nel 1997 venne ristampato in coppia con \"Wheels of Steel\" in un doppio CD dove erano presenti delle tracce bonus per entrambi i dischi.\nLe tracce bonus, sono tutte tracce live registrate nel dicembre 1981 all'Hammersmith Odeon.\nTracce.\nTracce bonus nella ristampa abbinata a \"Wheels of Steel\":"}
{"id": "581228", "revid": "124267654", "url": "https://it.wikipedia.org/wiki?curid=581228", "title": "Serie D 1964-1965", "text": "Il campionato di Serie D 1964-1965 fu la sedicesima edizione del edizione del campionato interregionale di calcio di quarto livello disputata in Italia.\nAggiornamenti.\nSondrio Sportiva e Associazione Sportiva Enna sono state riammesse.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nGirone F.\nClassifica finale.\nLegenda:\nNote:"}
{"id": "581229", "revid": "1632387", "url": "https://it.wikipedia.org/wiki?curid=581229", "title": "Denim and Leather", "text": "Denim and Leather \u00e8 il quarto album dei Saxon, uscito nel 1981 per l'etichetta discografica Carrere Records.\nIl disco.\nIl disco venne realizzato dopo un lungo e soddisfacente \"tour\" che porto il gruppo anche in Giappone. Grazie alla calorosa accoglienza raccolta ai concerti, i Saxon decisero di dedicare l'album ai loro \"fan\". L'album si fa notare per la maggior melodia rispetto al precedente e furioso \"Strong Arm of the Law\" e per la presenza di \"Princess Of The Night\", \"Denim And Leather\" e \"And The Bands Played on\", cavalli di battaglia ancora oggi suonati dal vivo. Il disco \u00e8 inoltre l'ultima prova in studio con Pete Gill, fuoriuscito poco prima dell'inizio della tourn\u00e9e di supporto."}
{"id": "581230", "revid": "1652635", "url": "https://it.wikipedia.org/wiki?curid=581230", "title": "Il leone del deserto", "text": "Il leone del deserto () \u00e8 un film storico del 1981 per la regia di Mustafa Akkad.\nBasato sulla vita del condottiero senussita libico Omar al-Mukhtar, che si batt\u00e9 opponendosi alla riconquista della Libia da parte del Regio Esercito italiano, il film \u00e8 stato censurato impedendone la distribuzione in Italia, in quanto ritenuto \"lesivo all'onore dell'esercito italiano\", dove \u00e8 stato trasmesso in televisione solo una volta, su Sky nel 2009 a distanza di quasi trent'anni e mai trasmesso dalla televisione pubblica italiana.\nTrama.\n\u00c8 il 1929 e il capo del governo italiano Benito Mussolini deve confrontarsi con la ventennale guerriglia intrapresa dai locali arabi e berberi di Libia che si battono contro il colonialismo italiano e le sue rivendicazioni di una \"quarta sponda\", a simboleggiare un rinato Impero Romano sul suolo d'Africa. L'Italia aveva occupato la regione, che era parte dell'Impero ottomano, nel 1911-1912, sconfiggendo i turchi ottomani. Il successo iniziale per\u00f2 si trasforma in una lunga guerra contro l'inaspettata resistenza libica su cui per anni non si arriva a conseguire una vittoria definitiva.\nIl film afferma che Mussolini nomin\u00f2 sesto Governatore di Libia, successore di Pietro Badoglio, il generale Rodolfo Graziani, sicuro che un militare di tale credito avrebbe saputo schiacciare la ribellione e ristabilire la pace e la sicurezza dei coloni italiani, in gran parte provenienti dalle regioni povere del Sud Italia, dal Veneto e dall'Emilia. Seguendo una strategia precisa dettata da Badoglio, Graziani deporta popolazioni di pastori seminomadi, fa distruggere il loro bestiame e, per impedire rifornimenti dall'Egitto, fa costruire un reticolato di 270\u00a0km di filo spinato lungo il confine, costantemente presidiato dalle truppe italiane. Organizza campi di concentramento dove regnano denutrizione, stenti, epidemie e soffoca nel sangue la ribellione.\nL'idea era di fiaccare l'opposizione dei ribelli libici coinvolgendo nella repressione l'intera popolazione che forniva assistenza, visto che la sola opzione militare si era dimostrata insufficiente. A ispirare e guidare la resistenza dei guerriglieri \u00e8 Omar al-Mukhtar: insegnante di professione e guerrigliero per dovere, Omar al-Mukhtar si \u00e8 votato ad una lotta che non potr\u00e0 vedere vinta nel corso della propria vita. La guerra iniziata ad ovest si sposta lentamente verso est e si scontra contro la resistenza della confraternita Senussita cui apparteneva Omar al-Mukhtar. Omar al-Mukhtar e i suoi uomini si avvalevano di armi obsolete. Graziani controlla il Nordafrica con la forza dell'esercito italiano, aeroplani e carri armati sono impiegati per la prima volta nel deserto.\nUna dotazione primitiva non pu\u00f2 reggere il confronto con le armi moderne e, malgrado il loro valore i libici subiscono pesanti perdite e atroci efferatezze da parte delle camicie nere. Il coraggio e l'eroismo dei pochi ma veloci cavalieri berberi e arabi armati di fucili, contro le truppe italiane regolari e indigene (\"zapti\u00e9\", \"savari\" e \u00e0scari) e i non molto numerosi bench\u00e9 letali blindati e mezzi corazzati del Regio Esercito, a lungo impediscono il conseguimento di una vittoria completa agli Italiani, i quali si vedono cos\u00ec impegnati in una guerriglia che finir\u00e0 solo con la cattura e l'esecuzione del settantatreenne Omar al-Mukhtar.\nOmar al-Mukhtar mostra il suo lato umano, rifiutandosi di uccidere un giovane ufficiale superstite di un agguato, riconsegnandogli anche la bandiera italiana catturata in combattimento poich\u00e9 secondo lui nell'Islam non si uccidono i soldati prigionieri, ma si lotta solo per la propria patria e solo se mossi dalla necessit\u00e0; altrimenti si deve odiare la guerra. Il tenente sar\u00e0 poi ucciso alle spalle e a tradimento da un altro ufficiale italiano, appartenente alla milizia fascista. Al-Mukhtar viene catturato dalle truppe italiane, sommariamente processato e impiccato pubblicamente.\nProduzione.\nIl film venne girato a Hollywood, a Roma e Latina (si intravedono della citt\u00e0 la Casa del Combattente e la Cattedrale di san Marco) e in Libia, nel deserto e nel Fezzan. La pellicola fu parzialmente finanziata con 35 milioni di dollari da Mu\u02bfammar Gheddafi, il quale chiese l'inclusione di una scena storicamente inesatta che mettesse in cattiva luce i Senussi, in modo da separare la figura di al-Mukhtar, suo riferimento ideale, da quella di re Idris I, capo dei Senussi e cacciato dalla rivolta di Gheddafi. \"Il leone del deserto\" \u00e8 stato ripetutamente trasmesso dalla televisione libica.\nBenito Mussolini \u00e8 interpretato per la seconda volta dall'attore Rod Steiger (gi\u00e0 interprete del personaggio in \"Mussolini ultimo atto\" di Carlo Lizzani).\nDistribuzione.\nCensura in Italia.\nLe autorit\u00e0 italiane hanno vietato la proiezione del film nel 1982 perch\u00e9, nelle parole del presidente del consiglio Giulio Andreotti, \u00ab\"danneggia l'onore dell'esercito\"\u00bb. Il veto fu posto dall'allora sottosegretario agli Affari Esteri Raffaele Costa.\nFu anche intentato un procedimento contro il film per \"vilipendio delle Forze Armate\". La pellicola non fu mai distribuita nel Paese, dove resta tuttora praticamente introvabile nelle videoteche, anche se pi\u00f9 facilmente reperibile tramite Internet. Nel 1987 fu bloccata la proiezione dalla DIGOS in un cinema di Trento, ci fu cos\u00ec un processo che si concluse per\u00f2 con un nulla di fatto. L'anno seguente venne proiettato semi-ufficialmente nel festival di Riminicinema a Rimini.. In seguito \u00e8 stato proiettato non ufficialmente in altri festival senza alcuna interferenza da parte delle autorit\u00e0. Bettino Craxi promise di mandarlo in onda sulla RAI, ma la promessa non fu mantenuta.\nIn occasione della sua prima visita ufficiale in Italia, il 10 giugno 2009, il leader libico Mu\u02bfammar Gheddafi si present\u00f2 all'aeroporto italiano di Ciampino con appuntata al petto la fotografia che ritraeva l'arresto di al-Mukht\u0101r, accompagnato dall'ormai anziano figlio dell'eroe libico. In quell'occasione, la piattaforma televisiva Sky annunci\u00f2 la proiezione del film l'11 giugno, replicandolo pi\u00f9 volte, ponendo cos\u00ec fine a un caso di censura durato quasi trent'anni.\nAccoglienza.\nCritica.\nLo storico inglese Denis Mack Smith ha scritto sulla rivista \"Cinema nuovo\": \"Mai prima di questo film, gli orrori ma anche la nobilt\u00e0 della guerriglia sono stati espressi in modo cos\u00ec memorabile, in scene di battaglia cos\u00ec impressionanti; mai l'ingiustizia del colonialismo \u00e8 stata denunciata con tanto vigore... chi giudica questo film col criterio dell'attendibilit\u00e0 storica, non pu\u00f2 non ammirare l'ampiezza della ricerca che ha sovrinteso alla ricostruzione\"."}
{"id": "581231", "revid": "76485", "url": "https://it.wikipedia.org/wiki?curid=581231", "title": "Hawker-Siddeley Nimrod", "text": ""}
{"id": "581237", "revid": "466539", "url": "https://it.wikipedia.org/wiki?curid=581237", "title": "Catgirl", "text": "La Catgirl, o Ragazza gatto, \u00e8 un costume ricorrente in molte culture, consistente in una serie di attributi felini tesi a rendere pi\u00f9 sensuale o tenero un personaggio femminile.\nIn Oriente.\nNei paesi orientali, e prevalentemente in Giappone, tali attributi sono spesso molto essenziali, limitati spesso solo a un paio di orecchie da gatto, con l'aggiunta talvolta di coda e occhi con pupille dal taglio verticale; tale costume \u00e8 detto in giapponese , e ricorre in manga, anime e videogiochi in vari modi.\nCi sono ad esempio casi in cui gli attributi felini sono parte integrante del personaggio (ad esempio Merle ne \"I cieli di Escaflowne\" o Karura in \"Utawarerumono\"), casi in cui il personaggio li assume in seguito a una trasformazione (ad esempio Ichigo/Strawberry in \"Tokyo Mew Mew\"), e casi in cui il costume \u00e8 una forma di cosplay che il personaggio indossa (ad esempio Setsuna Sakurazaki in \"Negima\" o Matsuri in \"Ichigo Mashimaro\"); da notare che il fenomeno si applica anche, seppure pi\u00f9 raramente, a personaggi di sesso maschile, come Naota in un episodio dell'anime \"FLCL\" o Schr\u00f6dinger in \"Hellsing\". Il fenomeno si inserisce nel pi\u00f9 ampio genere del che consiste nell'assumere tratti di animali per assumerne il carattere (ad esempio cane per spirito ribelle o volpe per furbizia).\nUn uso molto frequente del \"nekomimi\" ricorre soprattutto nella simbologia dei manga, dove un personaggio pu\u00f2 assumere attributi felini per indicare uno stato d'animo (tipicamente orecchie per indicare che si \u00e8 colta una conversazione in distanza o una bocca per indicare un pensiero maligno), e il cambiamento non \u00e8 quindi \"visibile\" agli altri personaggi, anche se pu\u00f2 diventarlo per indurre un effetto comico nel lettore; questa simbologia \u00e8 peraltro affine a quella dei \"chibi\" o ai \"super deformed\".\nLe \"nekomimi\" sono inoltre una fantasia erotica ricorrente soprattutto tra gli otaku, una fantasia spesso legata ad un altro gusto sessuale molto gettonato nella cultura nipponica, il bondage; \u00e8 infatti molto facile trovare immagini erotiche provenienti dal paese del sol levante ritraenti ragazze con costume da gattine legate ed imbavagliate, soprattutto nel genere \"hentai\" (fumetti/cartoni animati pornografici). Va segnalato che nella mitologia giapponese esistevano effettivamente le \"nekomusume\" (\"donna gatto\"), gatti trasformati in giovani fanciulle.\nIn Occidente.\nAnche se meno frequenti, nella cultura occidentale non mancano personaggi femminili vestiti con attributi da gatto, generalmente come trasformazione temporanea (ad esempio Hermione Granger in \"Harry Potter e la camera dei segreti\"), o come abito. In generale gli attributi felini sono molti di pi\u00f9, e si estendono spesso anche a zampe e pelo, o tute che ricoprono gran parte del corpo.Con il nome di Catwoman, Selina Kyle si trasforma in una supereroina \"sui generis\", con un passato da ladra, dal costume da gattina (completamente fatto di pelle nera nel film \"Batman Returns\", regia di Tim Burton), prima antagonista poi partner estemporanea del supereroe Batman.\nAnche Felicia Hardy, della Marvel Comics, ha attributi da gatto, diventando la ladra e supereroina Gatta Nera, alleata di Spider-Man."}
{"id": "581239", "revid": "290948", "url": "https://it.wikipedia.org/wiki?curid=581239", "title": "Acciaio X85WMoCoV6.5.4.2 KU", "text": "L'acciaio X85WMoCoV6.5.4.2 KU \u00e8 un tipo di acciaio rapido adatto alla fabbricazione di utensili per la lavorazione veloce a freddo del metallo (ad esempio per la punta elicoidale).\nUn trattamento termico adatto consiste nella ricottura in bagno di sali a 900 \u00b0C per 4-6 ore, raffreddamento lento in forno fino a 650 \u00b0C e poi in aria calma, tempra in olio da circa 1250 \u00b0C, rinvenimento multiplo a circa 550 \u00b0C e infine raffreddamento in aria."}
{"id": "581245", "revid": "1632387", "url": "https://it.wikipedia.org/wiki?curid=581245", "title": "Power &amp; the Glory", "text": "Power &amp; the Glory \u00e8 il quinto album dei Saxon, uscito nel 1983 per l'etichetta discografica Carrere Records.\nIl disco.\n\u00c8 il primo disco in studio per Nigel Glockler, che aveva gi\u00e0 debuttato nel \"tour\" di \"Denim and Leather\" e nella conseguente testimonianza dal vivo \"The Eagle Has Landed\". Il produttore Jeff Glixman era cos\u00ec entusiasta del materiale proposto dal gruppo da spronarlo a suonare in sala prove nella maniera pi\u00f9 prossima \"al vivo\" possibile e da insistere per suonare le tastiere (cosa fermamente rifiutata dal gruppo).\nLa fama del gruppo all'epoca era tale che venne anche invitato al Festival di Sanremo 1983, dove si esib\u00ec con la canzone \"Nightmare\".\nTracce.\nCanzoni scritte dai Saxon."}
{"id": "581251", "revid": "1632387", "url": "https://it.wikipedia.org/wiki?curid=581251", "title": "Crusader (Saxon)", "text": "Crusader \u00e8 il sesto album dei Saxon, uscito nel 1984 per l'Etichetta discografica Carrere Records.\nIl disco.\nAll'epoca venne visto come il disco del tradimento: i \"fan\" criticarono la produzione troppo pulita di Kevin Beamish, noto per i suoi trascorsi nell'AOR, ed alcuni brani giudicati troppo commerciali e radiofonici. Ci\u00f2 comport\u00f2 l'inizio del declino della fama dei Saxon, tanto a livello di vendite quanto di affluenza ai concerti; nonostante ci\u00f2 la \"title-track\" \u00e8 da allora un pezzo forte dei concerti del gruppo e la cover di \"Set Me Free\" degli Sweet, gruppo glam rock britannico, riscosse un buon successo.Attualmente \"Crusader\" \u00e8 oggetto di un processo di rivalutazione che lo vede come un buon disco, riuscito anche nelle canzoni pi\u00f9 commerciali."}
{"id": "581260", "revid": "110157", "url": "https://it.wikipedia.org/wiki?curid=581260", "title": "Coppa delle nazioni africane 1978", "text": "La Coppa delle nazioni africane 1978 fu l'undicesima edizione della suddetta competizione riservata alle nazionali di calcio del continente africano. La manifestazione fu organizzata e vinta dal Ghana. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre al Ghana, ammesso d'ufficio come paese ospitante, e al Marocco, ammesso d'ufficio come detentore del titolo, parteciparono alla fase finale Nigeria, Zambia, Alto Volta, Uganda, Tunisia e Congo. Qui sotto, in dettaglio, tutti i risultati della manifestazione."}
{"id": "581366", "revid": "121110055", "url": "https://it.wikipedia.org/wiki?curid=581366", "title": "Acceleratore lineare", "text": "Gli acceleratori lineari di particelle (o linac, da \"lin(ear) ac(celerator)\") sono strutture in grado di accelerare particelle cariche (protoni, elettroni, positroni, ioni pesanti, etc.), generate per mezzo di un cannone termoionico, un fotoiniettore o altri mezzi.\nUn \"linac\" standard (cos\u00ec come un acceleratore circolare) viene assemblato come successione di diversi elementi in cascata. Qualora la sorgente generi particelle in maniera continua, la prima parte dell'acceleratore sar\u00e0 impiegata per la creazione di pacchetti (cio\u00e8 piccoli gruppi) di particelle, mentre quella successiva sar\u00e0 impiegata per l'accelerazione vera e propria delle particelle.\nApplicazioni.\nIl compito di un \"linac\" storicamente \u00e8 quello di creare un fascio idoneo ad essere iniettato in un acceleratore circolare (in cui ottenere collisioni per studi di fisica delle alte energie), o in anelli di accumulazione (ad es. per luce di sincrotrone).\nPi\u00f9 recentemente i linac vengono utilizzati per scopi medicali, quali terapia antitumorale. Il fascio di elettroni prodotto nella guida acceleratrice pu\u00f2 essere utilizzato per il trattamento diretto o per colpire un bersaglio, al fine di produrre raggi X. I raggi X vengono utilizzati per il trattamento di neoplasie profonde, dato il loro alto potere di penetrazione, mentre i fasci di elettroni per la terapia di neoplasie superficiali, data la propriet\u00e0 di cedere la loro energia in maniera uniforme in tessuti spessi pochi centimetri.\nCoppie di acceleratori lineari di pi\u00f9 alta energia sono utilizzati direttamente per generare collisioni di particelle, ad esempio a SLAC. Linac di alta intensit\u00e0 vengono utilizzati come iniettori per i Free Electron Laser.\nAcceleratore lineare per radioterapia.\nL'acceleratore lineare (per Radioterapia) \u00e8 una macchina in grado di produrre fasci di elettroni e di fotoni che, opportunamente collimati, vengono fatti incidere sul volume bersaglio. Le energie della radiazione prodotta variano da 2 a 25MeV. Normalmente, per apparecchiature standard, si usano energie attorno a 6-9 MeV, in quanto energie superiori causano anche la produzione di neutroni. Nel caso invece della tomoterapia si usa, per ora, un'energia di 6MeV.\nL'apparecchiatura \u00e8 contenuta all'interno di un bunker, nel quale sono presenti:\nLa struttura \u00e8 completata dai comandi, i monitor e l'interfono, presenti in sala comandi, all'esterno del bunker.\nIl funzionamento di un Linac \u00e8 complesso ed i suoi componenti principali sono:\nL'elemento accelerante \u00e8 costituito da una cavit\u00e0, divisa in un certo numero di sezioni, in cui si trova un campo elettrico oscillante a frequenza sincrona con il passaggio dei pacchetti.\nPoich\u00e9 la disposizione della sezione acceleratrice \u00e8 ortogonale alla direzione del fascio, si rende necessario che il pennello d'elettroni, al termine della fase d'accelerazione, sia deflesso dai magneti collocati sulla testata. Questa procedura permette di omogeneizzare l'energia del fascio d'elettroni, poich\u00e9 quelli dotati d'energia differente escono dalla traiettoria programmata e vengono intercettati dalle strutture schermanti della testata:\nUn ulteriore passo avanti in questo settore \u00e8 stato apportato dal recente ingresso dei collimatori multilamellari (\u201cmulti-leaf-collimator\u201d), che hanno trovato un ampio utilizzo nelle tecniche \u201cconformazionali\u201d, in grado di modulare il profilo del fascio secondo le tre dimensioni adattandolo alla forma del bersaglio. Il \u201cmulti-leaf-collimator\u201d \u00e8 disposto sopra le Jaws e permette la conformazione solo lungo un asse\nLe strutture sinora elencate (fatta eccezione del cannone elettronico, delle guide d'onda, del Magnetron e dei limitatori), sono contenute nella testata che ospita, fra l'altro, due dispositivi: la luce di campo e il telemetro, che pur non prendendo parte all'elaborazione del fascio, sono essenziali per il posizionamento del paziente e per la corretta somministrazione della terapia.\nUn'ultima menzione spetta alle cosiddette componenti sussidiarie:\nL'MLC \u00e8 una tra le pi\u00f9 recenti e rilevanti innovazioni di cui sono dotati i moderni centri radioterapici.\nQuesto presidio, altamente tecnologico, ci permette di conformare il fascio radiante, andando a sostituire gli schermi sagomati costruiti in lega bassofondente (T 70) e pu\u00f2 essere montato internamente alla testata, sopra i collimatori primari, o aggiunto esternamente sul supporto porta-accessori, a seconda dei modelli.\n\u00c8 costituito da coppie di lamelle opposte, mobili ed indipendenti, situate su due supporti a loro volta mobili e svincolati.\nIl numero delle lamelle ed il loro spessore variano a seconda dei modelli ed il loro profilo \u00e8 di norma \u201ctongue and groove\u201d (lingua e palato), per minimizzare la perdita di radiazione attraverso la giunzione di due lamelle adiacenti. \nIl funzionamento di tutta la parte elettronica e meccanica \u00e8 gestito da un computer che invia i comandi dalla consolle al MLC e riceve le informazioni sulla posizione di ogni lamella, tramite due sistemi di controllo.\nL'elemento accelerante \u00e8 costituito da una cavit\u00e0, divisa in un certo numero di sezioni, in cui si trova un campo elettrico oscillante a frequenza sincrona con il passaggio dei pacchetti.\nQui i campi elettromagnetici acceleranti vengono eccitati attraverso una guida d'onda che convoglia la potenza fornita da un klystron o da un magnetron.\nSi noti la differente lunghezza delle cavit\u00e0 (l'effetto \u00e8 esagerato in figura): questo fatto si spiega semplicemente, considerando che pi\u00f9 le particelle acquistano energia pi\u00f9 esse aumentano la loro velocit\u00e0.\nSe l'onda accelerante deve essere sincrona con il passaggio delle particelle attraverso gli spazi tra le cavit\u00e0 \u00e8 chiaro che le cavit\u00e0 devono essere tanto pi\u00f9 lunghe quanto la velocit\u00e0 \u00e8 elevata, per permettere alle particelle di restare in fase con l'onda (che ha una frequenza fissa).\nChiaramente, poich\u00e9 c'\u00e8 un limite superiore alla velocit\u00e0 (la velocit\u00e0 della luce), le cavit\u00e0, da un certo punto in poi, sono di lunghezza costante.\nIn pratica, poich\u00e9 gli elettroni raggiungono velocemente la velocit\u00e0 della luce, le cavit\u00e0 di lunghezza differente sono le prime due o tre, le altre sono di lunghezza costante.\nLa sezione con le cavit\u00e0 di lunghezza differente \u00e8 detta \"buncher\" e, oltre ad accelerare gli elettroni, ha anche il compito di formare i pacchetti di particelle.\nAltri elementi base di un \"linac\" sono magneti permanenti, come i quadrupoli, il cui compito \u00e8 il focheggiamento trasversale del pacchetto di particelle, analogo a quello svolto da una lente in un sistema ottico."}
{"id": "581373", "revid": "73560", "url": "https://it.wikipedia.org/wiki?curid=581373", "title": "Parco Monti Simbruini", "text": ""}
{"id": "581375", "revid": "287204", "url": "https://it.wikipedia.org/wiki?curid=581375", "title": "Kumasi", "text": "Kumasi (nota come Kumase in lingua twi ed in passato anche come Comassie o Coomassie) \u00e8 la seconda citt\u00e0 del Ghana per popolazione e capoluogo dell'omonimo distretto metropolitano e della regione di Ashanti. Viene soprannominata anche \"the Garden City\" (\"la citt\u00e0 giardino\") grazie alle numerose specie di fiori e piante che crescono nella zona. \u00c8 situata nella parte centro-meridionale del paese, circa 30\u00a0km a nord del lago Bosumtwi, il lago naturale pi\u00f9 grande del Ghana.\nQuesta citt\u00e0 \u00e8 nota anche per avere dato i natali al segretario generale delle Nazioni Unite e Premio Nobel per la pace Kofi Annan.\nStoria.\nNell'area del distretto di Kumasi sono stati trovati resti di insediamenti umani risalenti al neolitico.\nLa citt\u00e0 venne fondata alla fine del XVII secolo, come capitale della Confederazione Ashanti, istituita dal sovrano Osei Tutu. Il sovrano di Kumasi, conosciuto come \"Asantehene\", era anche il capo della Confederazione. Con la vittoria sul regno di Denkyira nel 1701 la Confederazione Ashanti divenne il principale stato dei popoli di etnia Akan.\nParti della citt\u00e0, tra cui il Palazzo Reale, furono distrutte dalle truppe britanniche durante la terza guerra Anglo-Ashanti nel 1874.\nAnche se dal 1957 il Ghana \u00e8 una repubblica Kumasi viene considerata una citt\u00e0 reale in quanto vi risiede il sovrano Ashanti; il ruolo di questo regnante \u00e8 principalmente simbolico. La citt\u00e0 occupa un posto importante nella storia del popolo Ashanti, una leggenda sostiene che qui il sacerdote Okomfo Anokye ricevette lo sgabello d'oro, simulacro dello spirito della nazione Asanti, l'oggetto viene tuttora custodito nella citt\u00e0..\nSociet\u00e0.\nEvoluzione demografica.\nConta una popolazione di 1.468.797 persone (2005) e risulta cos\u00ec essere la seconda citt\u00e0 pi\u00f9 popolata della nazione. Il gruppo etnico pi\u00f9 consistente \u00e8 composto dagli Ashanti, ma anche altre etnie sono in costante crescita.\nReligione.\nI cristiani sono in maggioranza, circa l'84% della popolazione, il 11% della popolazione \u00e8 musulmana, c'\u00e8 anche una piccola porzione di fedeli di culti tradizionali.\nIl 9 maggio 1980 papa Giovanni Paolo II ha visitato la citt\u00e0, che \u00e8 sede arcivescovile.\nAttrazioni.\nTra le attrazioni della citt\u00e0 vi sono il vasto mercato centrale, Tafo Kumasi, Fort Kumasi (costruito dagli inglesi nel 1896 per sostituire un forte Asante, ora \u00e8 un museo) e il museo del cappello. Tra i luoghi visitabili vi sono il Centro per la cultura nazionale del Ghana (compresa la Prempeh II Giubileo Museum con varie Asante Regalia compresa una riproduzione dello sgabello d'oro), la Okomfo Anokye Sword, il palazzo Asantehene's (costruito nel 1972), e il Manhiya Palace, risalente al 1925, ora museo.\nKumasi \u00e8 anche sede di uno zoo e della Kwame Nkrumah University of Science and Technology (in passato denominata Kumasi College of Technology).\nLa cattedrale di San Pietro \u00e8 la chiesa principale della citt\u00e0.\nInfrastrutture e trasporti.\nKumasi \u00e8 servita da un aeroporto e linee ferroviarie per Accra e Takoradi.\nIl servizio di trasporto pubblico in citt\u00e0 viene effettuato da mini-bus di propriet\u00e0 privata (noti come tro-tro), taxi e autobus. I tro-tro di solito sono mezzi derivati da conversioni di altri veicoli che corrono lungo percorsi regolari ben noti; anche alcuni taxi effettuano percorsi regolari ma costano di pi\u00f9 a fronte di un maggiore confort. Nel 2002, nell'area metropolitana furono introdotti dei servizi di autobus regolari, accolti inizialmente con scetticismo dai pendolari, la loro popolarit\u00e0 \u00e8 in aumento.\nA partire dal 2007, a 25 km dalla citt\u00e0, \u00e8 in fase di realizzazione il Boankra Inland Port, un porto interno, o porto secco."}
{"id": "581376", "revid": "17654", "url": "https://it.wikipedia.org/wiki?curid=581376", "title": "Ragazza gatto", "text": ""}
{"id": "581377", "revid": "17654", "url": "https://it.wikipedia.org/wiki?curid=581377", "title": "Farsa (teatro)", "text": ""}
{"id": "581378", "revid": "253269", "url": "https://it.wikipedia.org/wiki?curid=581378", "title": "Maria Rohm", "text": "Biografia.\nAncora bambina, recit\u00f2 al Burgtheater di Vienna. Inizi\u00f2 la sua carriera di attrice cinematografica nel 1964, dopo aver sposato il produttore inglese Harry Alan Towers il 28 febbraio di quell'anno. Lavor\u00f2 quasi esclusivamente nelle produzioni del marito, ma accanto ad attori di grande calibro - tra cui Christopher Lee e Orson Welles - e, a partire da \"99 donne\", spesso nel ruolo di protagonista o coprotagonista femminile.\nLasci\u00f2 molto presto la recitazione, iniziando negli anni ottanta a lavorare quale segretaria di produzione del marito. Successivamente intervistata per gli extra del DVD statunitense di \"Paroxismus\", non \u00e8 voluta apparire in video.\nSoprannominata \"Schnitzel\" (\"scaloppina\" o anche, abbinato all'aggettivo \"Wiener\", legato alla sua citt\u00e0 natale, \"costoletta\"), la sua bellezza nordica, aristocratica e fragile ha rappresentato un ingrediente fondamentale dei film prodotti da Towers, nonch\u00e9 - secondo quanto ha sostenuto lo storico Carlos Aguilar - uno strumento efficace e concreto per attirare gli investimenti dei co-produttori. Tuttavia Maria Rohm \u00e8 stata al tempo stesso un'attrice che, calata in ruoli a lei congeniali, ha saputo mostrare un autentico talento interpretativo, come nel ruolo malinconico e perverso di Madame St. Ange in \"Philosophy in the Boudoir\" di Jes\u00fas Franco.\n\u00c8 morta a Toronto il 18 giugno 2018."}
{"id": "581382", "revid": "196390", "url": "https://it.wikipedia.org/wiki?curid=581382", "title": "Denominazione di origine controllata Ribera del Duero", "text": ""}
{"id": "581383", "revid": "196390", "url": "https://it.wikipedia.org/wiki?curid=581383", "title": "DOC Ribera del Duero", "text": ""}
{"id": "581384", "revid": "439868", "url": "https://it.wikipedia.org/wiki?curid=581384", "title": "Ribera del Duero (DOC)", "text": "Il Ribera del Duero \u00e8 un vino spagnolo prodotto nella zona della alta valle del Duero (Castiglia e Le\u00f3n), che ha una denominazione di origine controllata (DOC) (\"Denominaci\u00f3n de origen\" in spagnolo).\nQuesta denominazione \u00e8 costituita da numerosi comuni delle province di Burgos, Valladolid, Soria e Segovia con una lunga tradizione come produttori di vini nella riva del Duero. Il terreno \u00e8 libero e con contenuto abbastanza alto in calce. Il clima \u00e8 continentale. Il vino che risulta \u00e8 di una grande qualit\u00e0.\nLa DOC \u00e8 stata approvata in 1982. Da allora, il suo prestigio non ha cessato di confermarsi in Spagna ed all'estero. Questa Denominazione di Origine Controllata \u00e8 verificata tramite il Consiglio regolatore, situato a Roa (Spagna)."}
{"id": "581385", "revid": "6923", "url": "https://it.wikipedia.org/wiki?curid=581385", "title": "Ribera del Duero", "text": "Ribera del Duero \u00e8 una comarca della Spagna della provincia di Burgos nella comunit\u00e0 autonoma di Castiglia e Le\u00f3n.\nSituata nel bacino del fiume Duero, nella parte meridionale della provincia, comprende una subcomarca denominata Valle de Esgueva.\nRibera del Duero \u00e8 una comarca principalmente agricola, dove le culture pi\u00f9 estese sono i cereali, la barbabietola e la vite. \u00c8 praticata anche la pastorizia, soprattutto di ovini. Il prodotto forse pi\u00f9 conosciuto della zona \u00e8 per\u00f2 il vino, prodotto in grande qualit\u00e0 con la denominazione DOC Ribera del Duero, che \u00e8 anche estesa ai comuni delle province di Soria, di Segovia e di Valladolid. Le citt\u00e0 pi\u00f9 importanti della zona sono Aranda de Duero (31.247 ab. - 2005) con un importante settore industriale e Roa (2.334 ab. - 2005).\nComuni.\nSi compone di 68 comuni:"}
{"id": "581386", "revid": "287204", "url": "https://it.wikipedia.org/wiki?curid=581386", "title": "Esgueva", "text": "LEsgueva \u00e8 un fiume della Spagna che sorge in Pe\u00f1a Cervera (sierra della Demanda), vicino al monastero di Santo Domingo de Silos, nella provincia di Burgos. Durante l'epoca medioevale, i suoi nomi sono stati \"Agoseba\" ed \"Axeba\". Il suo percorso, attraversa i territori comunali di tre province: Burgos, Palencia e Valladolid. Nei pressi di Valladolid si immette nel Pisuerga, che \u00e8 a sua volta un affluente del Duero. Tre comuni attraversati dal fiume Esgueva appartengono alla DOC Ribera del Duero: Terradillos de Esgueva, Villatuelda e T\u00f3rtoles de Esgueva.\nLa valle dello Esgueva ha un sentiero, la GR.-27, che permette di percorrere 78\u00a0km da Valladolid fino a Encinas de Esgueva. Nella valle dello Esgueva si possono trovare esempi interessanti d'arte romanica (scuola dell'Esgueva)."}
{"id": "581389", "revid": "110157", "url": "https://it.wikipedia.org/wiki?curid=581389", "title": "Palazzo Campanella", "text": "Palazzo Tommaso Campanella, o pi\u00f9 comunemente Palazzo Campanella, \u00e8 un edificio di Reggio Calabria, sede del \"Consiglio regionale della Calabria\". Intitolata al filosofo calabrese Tommaso Campanella, la \"Casa dei Calabresi\" sorge in via Cardinale Portanova, nella zona a nord-est del centro storico della citt\u00e0 di Reggio, su un'area di circa 23.000 m\u00b2 dove prima si trovava la caserma 'Panella' dove era di stanza il 20\u00ba Reggimento fanteria 'Brescia' sciolto nel 1942 a seguito degli eventi bellici di El Alamein. \nHa ospitato fino al 6 dicembre 2013 in una delle sue sale i Bronzi di Riace, che durante il loro soggiorno sono stati sottoposti ad un attento restauro conservativo.\nStruttura.\nScherzosamente ribattezzato \"l'Astronave\" dai reggini, il palazzo del Consiglio Regionale consta di otto piani con facciate a vetri, per un volume di 145.000 metri cubi.\nIl complesso architettonico \u00e8 formato da pi\u00f9 corpi di fabbrica collegati tra loro da passerelle metalliche. Al centro di \"palazzo Campanella\" si trova una piazza, denominata l'Agor\u00e0, su cui si erge l\"'aula del consiglio regionale\", sorretta da pilastri.\nAula consiliare Francesco Fortugno.\nDedicata a Francesco Fortugno l'aula consiliare \u00e8 situata nel cuore dell'edificio, ha forma cubica con delle gradinate su cui sono collocati i banchi della presidenza e della giunta, sui due lati contrapposti si trovano invece i banchi dei consiglieri e di fronte i banchi dei resocontisti, giornalisti e pubblico.\nLa sala ha una capienza di circa 200 posti a sedere di cui 94 destinati a presidenza, giunta e consiglieri, una trentina a giornalisti e resocontisti e 78 al pubblico.\nL'aula \u00e8 rivestita in legno variegato che costituisce la pavimentazione del centro dell'Aula, su cui come decoro appare lo stemma della Regione.\nSala Giuditta Levato.\nSi tratta di una sala conferenze che porta il nome di Giuditta Levato, prima che fosse ultimata l'attuale sala consiliare ospitava le sedute del Consiglio regionale.\nSala Nicholas Green.\nLa sala che porta il nome di Nicholas Green \u00e8 situata al piano terra ed ha una capienza di circa 400 posti. Nella sala \u00e8 stato collocato un monumento donato dalla famiglia Green composto da sette campane (sette sono gli organi di Nicholas che sono stati donati) a forma di colombe (che simboleggiano la pace e l'elevazione dello spirito umano attraverso il gesto di solidariet\u00e0).\nPer la sua collocazione, che consente di accedervi direttamente ed autonomamente rispetto al Palazzo, la sala Nicholas Green consente di ospitare anche avvenimenti non direttamente legati all'attivit\u00e0 dell'assemblea regionale.\nSala commissioni.\nOspita le riunioni delle commissioni, dei gruppi consiliari o dei comitati ristretti. La sala \u00e8 inoltre utilizzata per le conferenze stampa.\nDi rilievo \u00e8 l'opera pittorica che arreda l'ambiente \"il Giardino di Adone\", realizzata su 46 pannelli dall'artista reggino Leo Pellican\u00f2 (1937-1982). L'opera si ispira ai vasi dell'antica Atene in cui si seminavano piante erbacee che crescevano e morivano rapidamente; ad esse \u00e8 dunque paragonata dall'artista la vita dell'uomo con la sua brevit\u00e0. Inoltre una serie di figure allegoriche rappresenta i vizi e le virt\u00f9 dell'uomo.\nSala Federica Monteleone.\nLa sala (gi\u00e0 \"Sala Gennaro Portanova\") ha una capienza di oltre 400 posti, ospita generalmente le cerimonie di laurea della Facolt\u00e0 di Giurisprudenza dell'Universit\u00e0 Mediterranea ed importanti convegni. La sala \u00e8 dotata di un ingresso autonomo ma \u00e8 anche collegata alla sala del consiglio. Precedentemente intitolata al Cardinale Arcivescovo Gennaro Portanova, dal 3 luglio 2007 \u00e8 stata intitolata alla memoria di Federica Monteleone, sedicenne di Vibo Valentia scomparsa nel gennaio di quell'anno dopo una settimana di coma a seguito di un'operazione di appendice nel nosocomio della sua citt\u00e0.\nAuditorium Nicola Calipari.\nInaugurato il 30 marzo 2005 porta il nome di Nicola Calipari \u00e8 uno spazio con una capienza di circa 600 posti a sedere con uno dei settori riservato ai soggetti diversamente abili.\nRealizzato con rifiniture in parquet e sedili in pelle \u00e8 dotato di impianti di teletrasmissione e per le traduzioni simultanee.\nBiblioteca.\nLa \"Biblioteca del Consiglio Regionale della Calabria\", nata nel 1973, con l'istituzione dell'Assemblea Legislativa inizialmente per soddisfare fornire documentazione ai consiglieri regionali, poi, con il nuovo regolamento del 3 giugno 2003 \u00e8 stata aperta anche al pubblico, principalmente agli studenti universitari provenienti dalle facolt\u00e0 dell'Universit\u00e0 degli studi \"Mediterranea\" di Reggio Calabria.\nIl pi\u00f9 antico dei volumi custoditi \u00e8 \"Historia d\u00e9 Svevi nel conquisto d\u00e9 Regni di Napoli, e di Sicilia per l'Imperatore Enrico Se\u017fto\" di Don Carlo Cal\u00e0, che risale alla seconda met\u00e0 del XVII secolo.\nLa biblioteca consta di tre sezioni:"}
{"id": "581390", "revid": "121422", "url": "https://it.wikipedia.org/wiki?curid=581390", "title": "Indicatori di localit\u00e0 ICAO", "text": ""}
{"id": "581399", "revid": "287204", "url": "https://it.wikipedia.org/wiki?curid=581399", "title": "Oremus et pro perfidis Judaeis", "text": "Oremus et pro perfidis Judaeis \u00e8 una locuzione latina, presente dal VI secolo fino al XX secolo nella liturgia cattolica del Venerd\u00ec santo, con la quale i cristiani pregavano per la conversione dei giudei. La traduzione \u00e8 controversa: potrebbe significare tanto \"Preghiamo anche per i perfidi giudei\" quanto \"Preghiamo anche per i giudei increduli\", come discusso nel seguito.\nL'origine della preghiera.\nLa preghiera \u00e8 stata istituita formalmente nel VII secolo; \u00e8 possibile che tale uso derivi dall'Omelia di Pasqua (\"Per\u00ec P\u00e0scha\") di Melitone di Sardi, oppure che si sia sviluppata come risposta benevola alla Birkat Ha Minim, la cosiddetta \"dodicesima benedizione\" ebraica dell'Amidah, che in una sua formulazione (probabilmente quella originale) costituiva una vera e propria maledizione espressamente rivolta contro i \"nazareni\" cio\u00e8 i seguaci di Ges\u00f9: \"periscano in un istante i nazareni e gli apostati\", ad altre controverse preghiere ebraiche e pi\u00f9 in generale alle Toledot Yesu, racconti ebraici su Ges\u00f9, satirici e blasfemi.\nL'uso liturgico tridentino.\nDopo il Concilio di Trento, l'uso di tale locuzione venne mantenuto solo nella liturgia del Venerd\u00ec Santo, nella grande preghiera universale che segue la lettura del Vangelo della passione di Ges\u00f9. Il testo utilizzato nel Messale Romano del Concilio di Trento \u00e8 composto da un invito alla preghiera e dalla preghiera vera e propria:\nUna possibile traduzione \u00e8 la seguente:\nI diversi messalini bilingui latino-italiano davano traduzioni differenti. Ad esempio in un messalino del 1921 a cura di Edmondo Battisti, la traduzione italiana recitava:\nSecondo il messale tridentino di papa Pio V la preghiera universale del Venerd\u00ec santo consisteva di nove orazioni: si pregava per la Chiesa, per il papa, il clero, i governanti, i catecumeni, gli eretici, gli ebrei, i pagani e tutti coloro che si trovano in pericolo o povert\u00e0. Mentre in tutte le altre preghiere l'orazione terminava con la genuflessione (\"flectamus genua\") e con una preghiera, questa formula non era prevista nell'orazione per gli ebrei: \"Non si risponde Amen, non si dice Oremus n\u00e9 Flectamus genua, n\u00e9 Levate\".\nSecondo lo storico e sacerdote gesuita Giacomo Martina, la diffusa avversione verso gli ebrei trova una viva espressione e un nuovo stimolo nella preghiera \"Pro perfidis Judaeis\". Anche se il significato esatto del termine \"perfidus\" era quello di \"non credente\", e la preghiera, inizialmente, non aveva intenzioni ingiuriose, l'opinione comune interpret\u00f2 presto l'espressione nel senso peggiorativo, di cieca e spietata ostinazione nell'errore, tanto pi\u00f9 che la preghiera era accompagnata dalla singolare eccezione riguardante la genuflessione: l'efficacia storica di un decreto o di un documento pi\u00f9 volte pu\u00f2 trascendere le intenzioni dell'autore, e corrisponde all'impressione generale che esso produce nell'opinione pubblica.\nLa controversia sulla \"Judaica perfidia\".\nLa parola \"perfidus\"/\"perfidia\" ha nel latino classico un doppio significato e una doppia etimologia. Da un lato indica una persona molto malvagia (per=molto, foedus=malvagio), come tuttora in italiano. Dall'altro, per\u00f2, ha anche il significato di \"infido\", \"traditore\". Foedus, infatti, significa anche \"patto\", \"alleanza\" e \"perfidus\" pu\u00f2 indicare etimologicamente chi non rispetta i patti. Nel latino ecclesiastico, quindi, la \"perfidia\" sembr\u00f2 essere parola particolarmente precisa per indicare l'incredulit\u00e0 degli ebrei, che secondo i cristiani non avrebbero riconosciuto in Cristo la realizzazione di oltre 300 profezie presenti nella Bibbia ebraica, ma di cui gli ebrei davano (e danno) un'interpretazione ben diversa. Anche nel latino medievale, tuttavia, la \"perfidia\" non ha mai perso un significato offensivo.\nQuesta pluralit\u00e0 di significati pone molti problemi quando ci si voglia interrogare sul significato che la parola perfidus/perfidia aveva nel VII secolo, quando la preghiera fu introdotta, nel XVI secolo, quando fu conservata nella liturgia tridentina. Anche il secondo significato, che implicava al pi\u00f9 un'accusa agli ebrei di non aver tenuto fede all'alleanza di Mos\u00e8, era pienamente compatibile con il contesto liturgico in cui la preghiera era inserita.\nA chiarire il significato dell'espressione latina, la Sacra Congregazione dei Riti intervenne il 10 giugno 1948 in risposta ad un'interrogazione che chiedeva se le parole perfidus/perfidia si potessero interpretare come infedele/infedelt\u00e0. La risposta fu positiva e i messalini per i fedeli, che recavano a fronte la traduzione in lingua volgare, tradussero secondo l'interpretazione della Sacra Congregazione dei Riti.\nAutori e teologi cattolici hanno quindi sottolineato che la parola \"perfidus\"/\"perfidia\" non \u00e8 direttamente traducibile con l'italiano perfido/perfidia, in quanto perderebbe una parte essenziale del significato originario: l'idea di una mancata accoglienza della fede, o pi\u00f9 precisamente, restando sul significato originario latino, di non avere accolto il completamento del Patto di Abramo manifestatosi con l'incarnazione e la morte del Cristo e quindi avere rotto \"quel\" patto (\"foedus\"). Alla luce di questa argomentazione una traduzione meno scorretta sarebbe \"increduli/incredulit\u00e0\", interpretando \"perfidus\" come sinonimo di \"infidelis\". Questa traduzione, per\u00f2, pu\u00f2 essere considerata riduttiva, perch\u00e9 elimina una parte del significato originario, quella secondo cui l'incredulit\u00e0 stessa \u00e8 una delle colpe per le quali appare buono ai cristiani che si continui a pregare.\nPoich\u00e9, come si \u00e8 detto in precedenza, il vocabolo era ambiguo e la pluralit\u00e0 di significati dell'aggettivo \"perfidus\" secondo la sua etimologia \u00e8 andato perduto nella parola italiana 'perfido', la Chiesa ha introdotto la modifica liturgica di cui sopra.\nGli \"Amici Israel\".\nLa revisione della preghiera per gli ebrei entr\u00f2 nell'agenda della Chiesa cattolica nel primo dopoguerra. Nel febbraio 1926 era nata a Roma l'associazione degli \"Amici Israel\" per promuovere un atteggiamento favorevole agli ebrei e a Israele. Gi\u00e0 dal primo anno di vita vi aderirono diciotto cardinali, duecento arcivescovi e circa duemila sacerdoti. La sua prima richiesta fu di abolire la parola \"perfidis\" nel quadro di una riformulazione della preghiera del Venerd\u00ec Santo.\nAll'inizio del 1928, su iniziativa di un'ebrea convertita, Sophie Franziska van Leer, un gruppo di sacerdoti membri dell'associazione \"Amici Israel\" fu ricevuto da papa Pio XI chiedendo, in una lettera, la riforma della preghiera del Venerd\u00ec santo per gli ebrei. Il pontefice consegn\u00f2 la lettera alla competente Congregazione dei Riti. Del caso fu incaricato Ildefonso Schuster, abate del monastero benedettino di San Paolo fuori le mura a Roma, ed esperto nel campo della storia della liturgia, avendo gi\u00e0 pubblicato scritti sull'argomento, e che, dal 1914, era anche consultore della commissione liturgica della Congregazione dei Riti. In un promemoria consegnato il 20 gennaio 1928 al segretario della Congregazione dei Riti, Schuster aveva definito la preghiera per gli ebrei un'usanza \u00absuperstiziosa\u00bb. Secondo i membri dell'associazione \"Amici Israel\": \nConsegnati gli atti al Sant'Uffizio, la Congregazione dei Riti ottenne una valutazione negativa da parte del padre domenicano Marco Sales, persona di fiducia del pontefice. In particolare per Sales \u00abcomunemente vien detto perfido colui che viola la parola data a un patto conchiuso. Ora \u00e8 precisamente questo che Dio nella scrittura rinfaccia ai Giudei\u00bb. Inoltre gli ebrei si sarebbero accollati la responsabilit\u00e0 per la crocifissione di Cristo con l'affermazione: \"Il suo sangue ricada su di noi e sopra i nostri figli\" (Matteo, 27,25); Sales dunque concluse: \u00ab\"Nihil esse innovandum\"\u00bb (nulla deve essere cambiato). Il cardinale Merry del Val, segretario del Sant'Uffizio, apr\u00ec un procedimento di messa all'Indice dell'opuscolo \"Pax super Israel\" ove era illustrato nel dettaglio il programma politico e teologico degli \"Amici Israel\". Nel severo \"votum\" emesso dal cardinale del Val, l'affermazione riguardante uno stretto legame spirituale tra ebrei e cattolici consisteva in un \u00abprincipio temerario\u00bb e \u00abun monito irriverente alla Santa Chiesa\u00bb, e la liturgia era da secoli \u00abispirata e consacrata\u00bb ed esprimeva \u00abl'esecrazione per la ribellione e il tradimento del popolo eletto, fedifrago e deicida\u00bb. Inoltre i principi e i progetti dell'associazione \"Amici Israel\" erano considerati totalmente degni di biasimo ed ignobili.\nRespinta qualsiasi ipotesi di riforma della liturgia, i cardinali del Sant'Uffizio emanarono una disposizione riguardante lo scioglimento dell'associazione \"Amici Israel\"; inoltre dovevano essere ritirati e ridotti al macero tutti gli esemplari dell'opuscolo \"Pax super Israel\", infine i responsabili della richiesta, ovvero l'abate Benedetto Gariador, il procuratore generale dei canonici di Santa Croce Antonio van Asseldonk, padre Laetus Himmelreich, e l'abate Ildefonso Schuster dovevano presentarsi di fronte al Sant'Uffizio dove sarebbero stati severamente ammoniti. Pio XI approv\u00f2 la proposta dei cardinali sollecitando la comunicazione della decisione alla Congregazione dei Riti: \u00abil S. Padre, dopo adeguata riflessione, vista la piega gravemente erronea e pericolosa adottata dal Comitato\u00bb era convenuto \u00abnella decisione di sciogliere il Comitato stesso\u00bb. Inoltre il pontefice ordin\u00f2 di sottoporre a un esame critico l'opera in nove volumi di Schuster sul Messale Romano \"Liber Sacramentorum\".\nL'abolizione.\nLe parole \"perfidis\" e \"perfidiam\" furono abolite solo tre decenni dopo per iniziativa di papa Giovanni XXIII, che nel 1959 le fece eliminare durante la celebrazione presieduta da lui stesso. Poco dopo scomparvero definitivamente con la riforma dell'intero messale nel 1962 (che rimane l'ultima versione ufficiale della Messa tridentina).\nIl testo dell'orazione divenne pertanto il seguente:\nIl Concilio Vaticano II con la dichiarazione \"Nostra Aetate\", mise in evidenza i doni speciali ricevuti dal popolo di Israele, in particolare l'elezione divina, escluse la responsabilit\u00e0 collettiva degli ebrei per la morte di Ges\u00f9 e condann\u00f2 ogni forma di antisemitismo. La consapevolezza di avere un patrimonio comune a entrambe le religioni ha messo in secondo piano quelle differenze nella conoscenza della verit\u00e0 cristiana, che sono ricordate con la metafora delle tenebre.\nNel 1970, quando papa Paolo VI introdusse la nuova liturgia la preghiera fu modificata nel modo seguente:\nLa traduzione italiana della Conferenza episcopale italiana \u00e8 la seguente:\nEffetti della modifica liturgica sui rapporti fra cristiani ed ebrei.\nLa cancellazione dalla liturgia cristiana di queste parole ha svolto un ruolo importante nel favorire il riavvicinamento fra ebrei e cristiani, verificatosi a seguito del Concilio Vaticano II soprattutto durante il pontificato di Giovanni Paolo II. La preghiera costituiva un ostacolo non solo per il significato ostile che in italiano ha assunto la parola latina \"perfidi\", ma soprattutto perch\u00e9 sembrava indicare che l'unico possibile rapporto fra ebrei e cristiani consistesse nella conversione dei primi alla religione cristiana. Questo riavvicinamento ha quindi necessariamente implicato un crescente (anche se parziale) riconoscimento reciproco della legittimit\u00e0 dell'esistenza di entrambe le religioni nel piano di Dio.\nL'ebraismo di derivazione rabbinico-farisaica si \u00e8 evoluto, dal II secolo dopo Cristo in avanti, ossia dall'epoca della seconda e ultima grande rivolta antiromana dei giudei, come religione essenzialmente \"etnica\", priva di mire proselitistiche (che pure, nell'antico ebraismo non mancavano). L'ebraismo moderno non ambisce, quindi, alla conversione dei cristiani. Quanto alla visione che del cristianesimo ha l'ebraismo moderno, in rapporto a s\u00e9 stesso, essa \u00e8 molto variegata e pu\u00f2 assumere tratti di indifferenza, di ostilit\u00e0 o di apprezzamento positivo per l'opera di avvicinamento dei \"pagani\" alla fede nell'unico Dio. Il minimo comune denominatore delle diverse posizioni espresse dall'ebraismo intorno al cristianesimo \u00e8, tuttavia, costituito dal rifiuto della missione universale, che Ges\u00f9 Cristo avrebbe affidato ai cristiani. Infatti, anche a proposito della nuova formulazione della preghiera (2008, vedi sotto), alcuni esponenti ebraici hanno sollevato polemiche, dichiarando il loro esplicito rifiuto della messianicit\u00e0 di Ges\u00f9 Cristo.\nInvece, proprio ed anche in ragione della missione universale ricevuta, la visione cristiana, e quella cattolica in particolare, dei rapporti con l'ebraismo non pu\u00f2 essere n\u00e9 di indifferenza, n\u00e9 di mera coesistenza come se entrambe le fedi fossero equivalenti ai fini della \"Salvezza\". Per la Chiesa, che ritiene s\u00e9 stessa legittimo successore spirituale dell'ebraismo antico e pi\u00f9 autentico interprete delle Scritture, il ruolo dell'ebraismo moderno in rapporto al cristianesimo si evince, anzitutto, da due documenti conciliari \"Lumen Gentium\" e \"Nostra Aetate\". Il primo definisce il \"Popolo di Dio\", ricordando che esso \u00e8 esclusivamente composto dai battezzati, ossia da chi appartiene alla Chiesa, in accordo con la dottrina tradizionale. Il secondo, ricordando che \u00e8 la Chiesa il \"Popolo di Dio\", condanna, tuttavia, la superstizione che ritiene tutti gli ebrei responsabili della condanna a morte di Ges\u00f9. Questo atteggiamento \u00e8 stato successivamente approfondito da Giovanni Paolo II. \u00c8 rimasta famosa la frase pronunciata dal Pontefice nel corso della visita al Tempio Maggiore ebraico a Roma nel 1986 rivolgendosi agli ebrei presenti: \u201cSiete i nostri fratelli prediletti e, in certo modo, si potrebbe dire i nostri fratelli maggiori\u201d.\nPoco dopo Giovanni Paolo II nel celebre discorso del 26 novembre 1986 ai \"Rappresentanti della comunit\u00e0 ebraica\" di Sydney, pur sottolineando le differenze fra cattolici ed ebrei nel credo e nella pratica religiosa, soprattutto per quanto riguarda la figura e l'opera di Ges\u00f9 di Nazaret, afferm\u00f2: \u00abPer il popolo ebraico i cattolici non solo dovrebbero avere rispetto, ma anche grande amore fraterno; poich\u00e9 sia le Scritture ebraiche che quelle cristiane, insegnano che gli ebrei sono amati da Dio che li ha designati con un mandato irrevocabile\u00bb. Questa frase sembr\u00f2 indicare l'adesione personale del pontefice a una corrente teologica non universalmente accettata, secondo la quale l'assenza di una colpa collettiva implica, che, pur nella vigenza della \"Nuova Alleanza\" (2Cor. 3,6) sancita con la Redenzione di Cristo, anche la prima alleanza fra Dio e il popolo ebraico sia ancora in vigore Essi, quindi, non possono e non devono essere considerati infedeli (\"perfidi\").\nLa nuova modifica del messale tridentino (2008).\nLa riforma liturgica comport\u00f2 l'abbandono del Messale tridentino, che tuttavia pot\u00e9 ancora essere utilizzato in circostanze particolari (ad esempio il caso di sacerdoti anziani, che celebravano in assenza di fedeli) o grazie ad un'opportuna autorizzazione (indulto). L'orazione \"pro judaeis\" contenuta nel Messale del 1962 fu recitata tanto raramente, da non essere pi\u00f9 considerata un impedimento al dialogo fra cattolici ed ebrei.\nNel 2007 papa Benedetto XVI con il motu proprio \"Summorum Pontificum\" ha esteso le possibilit\u00e0 di celebrazione della Messa tridentina, come forma \"extra-ordinaria\" del rito romano. Tale circostanza ha riacceso il dibattito attorno all'antica preghiera, anche se il testo da utilizzare per la liturgia del Venerd\u00ec Santo sarebbe stato quello modificato da Giovanni XXIII e quindi senza le parole \"perfidia\" e \"perfidi\". Contestati erano comunque i riferimenti all'accecamento del popolo ebraico e alla necessit\u00e0 che lo stesso fosse strappato dall'oscurit\u00e0. Ci\u00f2 ha suscitato critiche da settori sia ebraici sia cattolici e, dunque, con l'approssimarsi della Pasqua, il 4 febbraio 2008 lo stesso Pontefice ha deciso di togliere dalla preghiera del Venerd\u00ec Santo anche il riferimento alle tenebre, che poteva essere interpretato come un'accusa rivolta agli ebrei. Il nuovo testo recita cos\u00ec:\nUna traduzione (necessariamente non ufficiale) della preghiera suona cos\u00ec:\nLa prima frase esprime la speranza che gli ebrei riconoscano il ruolo messianico di Ges\u00f9, senza tuttavia menzionare la questione della sua divinit\u00e0 (questione di peso consistente fra quelle che dividono ebrei e cristiani). Le ultime parole del testo liturgico sono tratte dalla Lettera ai Romani dell'apostolo Paolo (), in cui si preannuncia che una parte di Israele non accetter\u00e0 Cristo sino a quando non si saranno convertiti tutti gli altri popoli.\nPolemiche successive.\nQuesta modifica alla liturgia della messa tridentina \u00e8 stata vivacemente deprecata da alcuni cattolici tradizionalisti, che hanno accusato la Santa Sede di aver modificato la liturgia solo per venire incontro a una richiesta scritta che sarebbe stata presentata dai due massimi rabbini d'Israele.\nMolti cattolici, invece, hanno criticato la nuova formulazione in quanto hanno ritenuto che rispetto al rito ordinario rappresenti un passo indietro nel dialogo con l'ebraismo. Essi si domandano perch\u00e9\u00a0\u2013 valutata non adatta la versione del vecchio testo del 1962\u00a0\u2013 non si sia ripresa la versione latina di papa Paolo VI del 1970. Questa versione, per\u00f2, era gi\u00e0 stata rigettata dai \"lefebvriani\" sin da allora, come priva di adeguati riferimenti scritturistici.\nIl nuovo testo, in effetti, \u00e8 risultato meno gradito agli ebrei di quello del rito ordinario in lingua volgare, in quanto auspica in modo molto pi\u00f9 esplicito che gli ebrei riconoscano la messianicit\u00e0 di Ges\u00f9 Cristo. La questione, quindi, \u00e8 attualmente un ostacolo al dialogo interreligioso, come ha ammesso anche Walter Kasper, presidente del Pontificio consiglio per la promozione dell'unit\u00e0 dei cristiani in un articolo sulla FAZ. Egli, per\u00f2, smentisce che la nuova formulazione indichi un ritorno della Chiesa alle posizioni antecedenti la dichiarazione conciliare \"Nostra aetate\" sui rapporti con le religioni non cristiane, come temuto dagli ebrei.\nMonsignor Gianfranco Ravasi ha spiegato la posizione cattolica: \u00abCome scriveva Julien Green, \"\u00e8 sempre legittimo augurare all'altro ci\u00f2 che \u00e8 per te un bene o una gioia: se pensi di offrire un vero dono, non frenare la tua mano\". Certo, questo deve avvenire sempre nel rispetto della libert\u00e0 e dei diversi percorsi che l'altro segue; tuttavia rimane segno di affetto augurare e pregare perch\u00e9 il fratello possa avere quello che tu consideri come un bene, una sorgente di vita e di luce\u00bb.\nNel gennaio del 2009 l'associazione dei Rabbini Italiani ha ritenuto opportuno creare una pausa di riflessione nel dialogo fra ebrei e cattolici, rifiutandosi di promuovere la giornata che tradizionalmente si tiene il 17 gennaio."}
{"id": "581406", "revid": "2074952", "url": "https://it.wikipedia.org/wiki?curid=581406", "title": "Cam'ron", "text": "Precedentemente noto come Killa Cam, Cam'ron era anche l'artista guida del gruppo musicale The Diplomats conosciuto anche come Dipset.\nInizi della carriera.\nCam'ron inizia la propria carriera musicale a met\u00e0 degli anni 1990, rappando assieme a Big L, Ma$e ed al proprio cugino Bloodshed in un gruppo chiamato Children of the Corn. Il gruppo si scioglie dopo la morte di Bloodshed in un incidente stradale nel 1997 e la morte di Big L nel 1999. Tuttavia Cam'ron continua nel mondo del rap, facendo la conoscenza di Notorious B.I.G. grazie a Ma$e. Biggie rimane impressionato dalle capacit\u00e0 di Cam'ron e gli presenta il proprio manager Lance \"Un\" Rivera, che lo prende nella propria etichetta Rivera's Untertainment e gli fa pubblicare il suo primo album solista, \"Confessions Of Fire\", nel luglio 1998 (disco d'oro con pi\u00f9 di 500.000 copie vendute). L'album contiene brani come \"3-5-7\" e \"Horse And Carriage\" a cui collaborano amici come Ma$e. Sfortunatamente, la Untertainment fallisce nel 1999 e Cam'ron finisce sotto la Epic Records.\nS.D.E..\nCam'ron ottiene il successo nel 2000 grazie alle pubblicazioni con la Epic Records diretta da Tommy Mottola. Nonostante percosse e minacce a numerosi responsabili della Sony Records, accusata di non promuovere il suo secondo album intitolato \"S.D.E.\" (acronimo di Sports, Drugs, and Entertainment), contenente brani quali \"Let Me Know\" e \"What Means the World to You\", quest'ultimo successivamente remixato e realizzato assieme ad una squadra di stelle del Dirty South hip hop quali UGK, Trina e Ludacris. Juelz Santana inoltre fa la sua prima apparizione in \"S.D.E.\"\nRoc-A-Fella.\nCon il passaggio alla Sony Records, Cam'ron torna ad avere a che fare con il suo amico d'infanzia Dame Dash nel 2001, che lo aveva gi\u00e0 diretto alla Roc-A-Fella Records. Nel 2002, realizza il suo terzo album, quello di maggiore successo, intitolato \"Come Home With Me\", che contiene le hit pi\u00f9 fortunate della sua carriera, \"Oh Boy\" ed \"Hey Ma,\" entrambe in collaborazione con Juelz Santana. Grazie a queste hit, l'album di Cam'ron diventa disco di platino.\nGrazie all'inaspettato successo, Dash propone Cam'ron come Vice Presidente della Roc-A-Fella Records, ma Jay-Z, presidente della Roc-A-Fella stessa, rifiuta l'idea. Il rapper continua la sua fortunata carriera recitando in \"Paid in Full\" prodotto da Dash nel 2002. Segue il primo capitolo musicale dei Diplomats: Jim Jones, Juelz Santana e Freekey Zeekey, assieme a Cam'ron, pubblicano l'album di debutto \"Diplomatic Immunity\", nel 2003.\nRecenti progetti musicali.\nPi\u00f9 volte fermato durante la realizzazione, il quarto album \"Purple Haze\", viene pubblicato il 7 dicembre 2004 ma non diventa un successo commerciale come il precedente nonostante i giudizi positivi della critica tanto che Pitchfork lo inserisce tra la top ten degli album e come secondo album rap del 2005. Il secondo album dei Diplomats, \"Diplomatic Immunity 2\" viene pubblicato il 23 novembre 2004.\nIl 28 aprile 2005, Cam'Ron lascia la Roc-A-Fella Records per entrare nella Warner Music Group tramite la Asylum Records.\n\"Killa Season\", il nuovo album di Killa Cam, viene pubblicato il 16 maggio 2006 entrando in classifica alla numero 2. Cam'ron pubblica anche un DVD con lo stesso nome dove sono presenti tutti i componenti dei Diplomats ad esclusione di Freekey Zeekey perch\u00e9 in carcere. Tra le tracce del nuovo album vanno ricordate \"Touch It Or Not\" aka \"Suck it or not\" (feat Lil Wayne), \"Do Your Thing\" cos\u00ec come \"I Love My Life\", \"Something New\" e \"Wet Wipes\".\nAttentato.\nNel primo mattino di domenica 23 ottobre 2005, Cam'ron \u00e8 stato colpito da tre colpi di pistola in un tentativo di furto d'auto a Washington. Cam'ron stava lasciando un popolare nightclub dopo essersi esibito alla Howard University ed era fermo ad un semaforo tra la New York Ave. e New Jersey Ave. Quando il passeggero della macchina accanto gli ha intimato di consegnare la sua Lamborghini, il rapper ha fatto resistenza subendo nella sparatoria tre colpi di cui due al braccio destro e uno al braccio sinistro. Ha comunque avuto la prontezza di guidare fino all'altro lato della strada ed attirare l'attenzione di un poliziotto, \u00e8 stato poi trasportato da un fan al Howard University Hospital per le cure. L'assalitore \u00e8 rimasto sconosciuto.\nU.N..\nCam'ron di recente, dopo un'assenza di un paio d'anni dalle scene \u00e8 tornato alla ribalta con un nuovo \"movement\". Dopo un allontanamento dai partner di sempre Jim Jones e Juelz Santana, Cam ha fondato gli U.N. I leader degli U.N. sono lo stesso Cam'ron e Vado, giovane rapper ovviamente di Harlem scoperto ovviamente da Killa Cam, gli altri membri di questo movimento sono ByrdLady, Charlie Clips, Felony Fame e Darnell. Cam'ron e Vado fanno la loro prima uscita semiufficiale con \"Boss of all bosses\", mixtape di Dj Drama, facente parte della serie Gangsta grillz. Ne seguiranno anche una fortunatissima parte 2 e un update 2.5 (con altri nuovi pezzi). Inoltre, a maggio 2010 \u00e8 uscito Heat in Here vol.1 raccolta dei pezzi di Cam'ron e Vado, lavoro marchiato U.N.\nDipset West.\nParallelamente, Cam'ron ha deciso di espandere il Diplomat movements, con l'aiuto di Omar \"Iceman\" Shariff. Con la collaborazione di quest'ultimo, infatti, i Dipset partono alla conquista della costa West, creando appunto DIPSET WEST. Gli artisti, ovviamente tutti appartenenti alla costa ovest, sono Young Hustle, Fly Boyz, Begetz, Grammz 4 sale e Hunned Stack. Sono usciti parecchi mixtape degli artisti qui citati, e sono fuori anche due mixtape ufficiali dei Dipset West. (World Domination e Global Warming)\nDipset Reunion.\nAd aprile 2010, dopo 3 anni di silenzio, Cam'ron e Jim Jones hanno deciso di mettere fine al loro \"beef\", mettendo da parte le incomprensioni. Lo ha comunicato miss info (la conferma \u00e8 arrivata a un evento sportivo di beneficenza dove vi sono foto di Cam'ron e Jim Jones insieme, dove parlano e scherzano) che ha inoltre aggiunto che i due potrebbero tornare a lavorare a un \"Diplomatic Immunity vol.3\" (tanto richiesto dai fan). Jim Jones ha chiesto pubblicamente scusa a Cam'ron, quest'ultimo ha confermato di aver parlato a lungo al telefono con Jimmy e che entrambi sono disposti a un chiarimento per poter trovare la giusta alchimia e tornare a fare musica insieme. Natale 2010 potrebbe essere LA data, ma per ora niente \u00e8 ufficiale.\nIl 2 gennaio 2015 il DJ Funkmaster Flex ha annunciato l'imminente uscita di un mixtape di reunion anticipato da due singoli."}
{"id": "581408", "revid": "2025649", "url": "https://it.wikipedia.org/wiki?curid=581408", "title": "Geoffrey Ashe", "text": "Nato in Inghilterra, crebbe in Canada, laureandosi all'University of British Columbia (Vancouver), per poi continuare gli studi a Cambridge. Molti dei suoi scritti sono incentrati sull'analisi delle leggende arturiane e suoi luoghi dei racconti. Un esempio \u00e8 l'opera \"King Arthur's Avalon: The Story of Glastonbury\" (1957), opera ispirata dalla lettura di \"Short History of England\" scritto da Gilbert Keith Chesterton.\nA suo parere la base storica della figura di Art\u00f9 andrebbe cercata in Riotamo: sebbene, infatti, l'Art\u00f9 dei racconti sarebbe una figura composita, la carriera di Riotamo avrebbe molti punti in comune con l'Art\u00f9 di cui parla Goffredo di Monmouth nella \"Historia Regum Britanniae\". Ashe ha anche aiutato a dimostrare che il castello di Cadbury, che da alcuni \u00e8 stato identificato con la Camelot arturiana, fu effettivamente ristrutturato e rifortificato nel tardo V secolo, con uno sforzo realizzativo che ancora non ha riscontri contemporanei in qualche altra struttura della Britannia del tempo."}
{"id": "581415", "revid": "49022", "url": "https://it.wikipedia.org/wiki?curid=581415", "title": "Goffredo Ashe", "text": ""}
{"id": "581445", "revid": "1745361", "url": "https://it.wikipedia.org/wiki?curid=581445", "title": "Eochaid Mugmedon", "text": "Dalla moglie Mongfind ebbe Brion, Ailill e Fiachrae. Da una schiava catturata durante una scorreria in Britannia (odierna Inghilterra) di nome Cairenn ebbe Niall dei nove ostaggi. \nUn suo attuale discendente per linea maschile \u00e8 il capo del clan O'Conor, Desmond O'Conor Don.\nI Connachta.\n Conn C\u00e9tchathach\n |\n Art mac Cuinn\n |\n Cormac mac Airt\n |\n Cairbre Lifechair\n |\n Fiacha Sraibhtine\n |\n Muiredach Tirech\n |\n Eochaid Mugmedon\n + Mongfind + Cairenn\n _________|_________ |\n | | | |\n Brion Fiachrae Ailill Niall\n (I Connachta) |\n __________________________|_______________________________________________________\n | | | . | | | | |\n Conall Gulban Endae Eogan . Coirpre L\u00f3egaire Maine Conall Cremthainne Fiachu\n | . | | ________|________\n Muirdeach. Cormac Caech Lughaid Fergus Cerrbel Ardgal\n | . | (d.507) |\n Muirchertach. Tuathal Diarmait\n mac Ercae. Maelgarb mac Cerbaill\n (d.536) . (d.544) (d.565)\n (U\u00ed N\u00e9ill del nord) (U\u00ed N\u00e9ill del sud)"}
{"id": "581447", "revid": "365417", "url": "https://it.wikipedia.org/wiki?curid=581447", "title": "Designatori del tipo di aeromobile ICAO", "text": "La presente lista contiene un elenco dei designatori degli aeromobili usati nella compilazione del piano di volo."}
{"id": "581475", "revid": "125289645", "url": "https://it.wikipedia.org/wiki?curid=581475", "title": "Santa Rita (Torino)", "text": "Santa Rita (cos\u00ec anche in piemontese) \u00e8 un quartiere della zona sud-ovest di Torino. Insieme a Mirafiori Nord, costituisce la Circoscrizione 2 della citt\u00e0 che, dal 2016, con reg. comunale di decentramento n. 374, ha accorpato anche il quartiere di Mirafiori Sud (ex Circoscrizione 10).&lt;br&gt;\nIl quartiere prende il nome dalla chiesa-Santuario dedicata a Santa Rita da Cascia, edificata in stile neoromanico medioevale nella prima met\u00e0 del XX secolo.\nIl quartiere \u00e8 delimitato:\nLa zona si popol\u00f2 principalmente negli anni sessanta e settanta ed oggi appare ricca di servizi e esercizi pubblici.\nIl quartiere inoltre, ospita un vasto complesso sportivo, principalmente composto dal riqualificato Stadio Olimpico Grande Torino di calcio, sulle basi del precedente Stadio Comunale-Monumentale, ampliato in occasione dei XX Giochi olimpici invernali di Torino del 2006; di stesso periodo \u00e8 l'adiacente Palasport Olimpico, chiamato anche PalaIsozaki e, dal 2015, col nome di PalaAlpitour.\nSono altres\u00ec presenti due parchi comunali, il Parco Rignon (pi\u00f9 piccolo), e la Piazza d'Armi (o parco Cavalieri di Vittorio Veneto), pi\u00f9 grande, adiacente al suddetto Stadio e prospiciente al mercato urbano di Corso Sebastopoli.\nStoria.\nLe origini agricole.\nIl territorio fu inizialmente diviso in poderi agricoli, che subirono un frazionamento a partire dal XV secolo, periodo in cui vennero costruite numerose cascine. Gli edifici rurali, circondati da campi coltivati e bealere (piccoli canali di irrigazione), erano collegati con la citt\u00e0 da due assi stradali: lo stradone di Stupinigi (l'attuale corso Unione Sovietica) e la strada di Orbassano (l'attuale corso Orbassano). La definitiva fisionomia agricola dell'area si stabilizz\u00f2 nel XVII secolo. Le cascine pi\u00f9 note erano la \"Martiniana\" (oggi Centrale del Latte), la \"Olivero\" di Via Arbe e la \"Grangia\" di Via Caprera, oggi pressoch\u00e9 in rovina..\nXVIII-XIX secolo.\nDurante l'assedio di Torino del 1706, la zona fu compresa tra due linee di controvallazione e circonvallazione dell'esercito francese. L'area fu scelta come centro di comando dal duca de la Feuillade, il generale responsabile dell'attacco da sud-ovest. La cascina \"Olivero\" ospitava il quartier generale dell'esercito stesso; la cascina \"Grangia\", all'epoca ancora munita delle mura medievali, fu invece destinata a fureria, mentre la \"Martiniana\" fu trasformata in forno per il pane. Tutti gli edifici furono uniti con delle opere di fortificazione (mura e valli), collegate con un sistema di trincee. Con la costruzione della prima cinta daziaria nella prima met\u00e0 del XIX secolo, la futura Piazza Santa Rita ospiter\u00e0 l'ingresso da sud-ovest della citt\u00e0, la cosiddetta \"Barriera di Orbassano\".\nPrimo Novecento.\nIl tradizionale impianto agricolo rimase pressoch\u00e9 intatto, almeno fino ai primi del Novecento, quando furono costruiti i primi edifici al di fuori della cinta daziaria: lo sviluppo urbano infatti, venne fissato intorno alle barriere doganali di Orbassano e Stupinigi e alle relative direttrici stradali, secondo i piani regolatori del 1887, del 1901 e del 1908. Le prime case popolari di via Tripoli 71-75 sorsero tra il 1908 e il 1912, mentre nel 1913 sorse nelle vicinanze la scuola elementare Mazzini, in stile liberty. Nel 1906 poi, si svilupp\u00f2 il nuovo polo militare torinese attorno alla attuale Piazza d'Armi, incluse le aree di Corso Stupinigi (attuale Corso Unione Sovietica) e la zona fino a via Tirreno (dove sorse l'eliporto). Nel periodo 1908-1914 infatti, furono costruiti i seguenti complessi militari:\nTali caserme furono demilitarizzate con l'abolizione del servizio militare obbligatorio in Italia nel 2005.\nSempre nel settore della sanit\u00e0 ospedaliera, spicca anche l'Ospedalino Koelliker, ancor oggi esistente, tra corso Unione Sovietica e corso Galileo Ferraris, a est dello Stadio e a ridosso del Borgo Filadelfia (quartiere Lingotto), fondato nel 1928 dalla omonima famiglia come ospedale infantile, spinta dal lutto di ben due figli persi in tenera et\u00e0, fu costruito da Armando Melis De Villa, quindi lungamente diretto dai primari Baudolino Mussa ed Enrico Mensi. Fu donato ai Missionari della Consolata come policlinico per adulti nel 1958. Nella stessa zona, l'asilo infantile all'angolo di Corso Sebastopoli, e il grazioso isolato di alcune ville d'epoca d'inizio Novecento, tra Via Contratti e Piazzale San Gabriele da Gorizia.&lt;br&gt;\nA partire dagli anni cinquanta, l'espansione urbanistica avvenne soprattutto verso occidente. Nel 1950, fu costruita la Centrale del Latte di Torino in Via Filadelfia, con la ciminiera sul retro alta ben 65 metri, mentre nel 1953, al fondo di via Buenos Aires, sorse l'officina di biciclette Frejus, spostandosi dalla storica sede di Piazza Statuto (chiuse, per\u00f2, nel 1959).\nAnni recenti.\nNel 1961 si registr\u00f2 un ulteriore aumento della popolazione, pi\u00f9 del doppio rispetto ai dieci anni precedenti: gli abitanti passarono da 23.000 a ben 74.000. Il ritmo costruttivo si accentu\u00f2 ancora, anche in conseguenza della legge sulle case popolari n. 167 del 1962. Tra il 1963 e il 1968, il quartiere crebbe disordinatamente, evidenziando molte carenze di servizi per l'enorme popolazione residente. Nel 1970 si toccarono i 104.191 residenti (evento che fece diventare il quartiere popolarmente noto come il \"borgo dei Centomila\"), con soli tre mercati e nessun ospedale; anche scuole, servizi sociali e sanitari, aree verdi risultavano insufficienti. Finalmente, nel 1972 nacque il primo comitato di quartiere, con funzioni di tipo consultivo. Dall'inizio degli anni settanta quindi, i servizi furono notevolmente migliorati, tanto da far assumere al quartiere un prestigio ed una qualit\u00e0 sociale, culturale ed economica ancor oggi degna di considerazione. Nel 1985, quando Santa Rita fu accorpato a Mirafiori Nord per formare la II Circoscrizione, nel quartiere c'erano ancora 80000 abitanti residenti.. Ancor oggi, il quartiere \u00e8 molto ricco di servizi e di commercio, e viene considerato decisamente ben servito. Il mercato rionale di Corso Sebastopoli risulta uno dei pi\u00f9 frequentati dell'intera parte sud di Torino. Le tradizioni popolari restano: ogni sera del 22 maggio, ricorrenza della santa, si svolge un'affollata processione intorno al Santuario.\nMonumenti e luoghi d'interesse.\nIl Santuario di Santa Rita.\nSi tratta di un ampio edificio religioso in stile neoromanico dedicato a Rita Lotti da Cascia, eretto tra il 1927 e il 1933, ma consacrato solo nel 1957, opera dell'architetto salesiano don Giulio Valotti. La sala \u00e8 a tre navate e con l'annessione all'interno di una Cappella laterale, detta \"La Primitiva\" o \"Cappella delle Grazie\", presente sul lato Via Vernazza. In fondo alla navata sinistra vi \u00e8 l'organo a canne, pi\u00f9 una piccola cappella, con un mezzobusto del fondatore, don Baloire. Le splendide vetrate colorate furono disegnate direttamente dal Valotti nel 1931, e riproducono nove momenti spirituali della vita della santa. Il Santuario contiene una statua della santa (opera di Luigi Aghemo), ottenuta da 200\u00a0kg di argento 900/1000, donati dai devoti nel periodo 1931-1933. Sul lato est del Santuario \u00e8 annesso anche un oratorio, delle sale culturali ed un teatro sotterraneo.\nLo Stadio Olimpico Grande Torino e il parco di Piazza d'Armi.\nL'attuale impianto sportivo denominato \"Stadio Olimpico Grande Torino\" presente nel quartiere \u00e8, in realt\u00e0, il risultato dell'opera di riqualificazione avvenuta nel 2006, in occasione dei Olimpiadi invernali, sulla struttura del precedente Stadio detto Municipale, poi Comunale. Quest'ultimo, fu eretto nel 1932, sui terreni dei \"Tetti Varr\u00f2\" e \"cascina Osazza\", voluto e titolato dapprima a Mussolini, quindi successivamente rinominato Vittorio Pozzo. Lo stadio ospita anche il Palasport Olimpico o \"Pala-Isozaki\", oggi ridenominato \"PalaAlpitour\", sul lato settentrionale (storicamente detto \"Curva Maratona\", oggi Piazzale pedonale \"Grande Torino\"), quindi una piscina comunale e una piscina privata su Corso Ferraris, il centro di medicina dello sport e il Palanuoto sulla Via Filadelfia.\nIl parco popolarmente noto come \"Piazza d'Armi\", fu invece creato e utilizzato effettivamente a tale scopo dall'esercito militare, nel periodo compreso tra il 1906 e il 1970 circa. Ospit\u00f2, dal 1959 al 1971, anche l'Eliporto \"Aldo Cavallo\". Il comune poi, acquist\u00f2 i due terzi meridionali del vasto terreno, per farne un grande parco pubblico di circa 220000 m2, mentre la restante parte settentrionale fu sostituita dall'espansione edilizia dell'adiacente quartiere Crocetta. Il parco fu ufficialmente inaugurato nel 1973, col nome di Parco Cavalieri di Vittorio Veneto (nome, tuttavia, poco usato), e soltanto lo spezzone centrale rimase propriet\u00e0 dell'esercito. \nLa parte sud del parco invece, a ridosso del suddetto Stadio, fu anch'essa trasformata in occasione delle Olimpiadi del 2006, con la creazione di una piazza pedonale di 20000 m2, che sostitu\u00ec il preesistente tratto continuo di corso Sebastopoli.. Fu costruito un piccolo specchio d'acqua in asse con la Torre Maratona, quindi l'opera artistica in rame chiamata \"Punti di vista\", dell'inglese Tony Cragg, e il camino del braciere olimpico dello Stadio, che fu acceso nel 2006. All'interno del parco \u00e8 presente anche un'oasi naturalistica, dove nidificano varie specie di uccelli.\nVilla Amoretti e Parco Rignon.\n Nel 1650, la villa del Parco Rignon era ancora una semplice cascina, quando l'acquist\u00f2 Giambattista Amoretti, un giovane prete ligure, divenuto poi elemosiniere e diplomatico presso la corte ducale di Carlo Emanuele II. Il podere fu poi acquistato dai marchesi di Osasio e fu edificata l'attuale villa nel 1730-1740. L'ultimo discendente, il marchese Carlo, ebbe una sola figlia, che mor\u00ec nel 1807, lasciando quindi la villa in eredit\u00e0 ai Guasco di Castelletto, famiglia della madre, per poi passare ai Provana di Collegno. Questi, a loro volta, la cedettero ai conti Rignon; il conte Vittorio, proprietario unico nel 1899, la fece ristrutturare, abbattendo i rustici adiacenti, e ingrandendo il parco con delle nuove scuderie e un'arancera.. La propriet\u00e0 pass\u00f2 quindi a Paolo Luigi Rignon, quindi al nipote Felice, gi\u00e0 sindaco di Torino e senatore del Regno, che la don\u00f2 al Comune, il quale la adib\u00ec a biblioteca civica. \nNell'anno 2004 fu aggiunto un nuovo padiglione sul retro, per ospitare nuove aree culturali.\nComplesso ex Istituto di Riposo per la Vecchiaia.\nIl grande edificio su Corso Unione Sovietica a ridosso del quartiere Lingotto, popolarmente noto col nome di \"Poveri Vecchi\", fu progettato da Crescentino Caselli, allievo di Alessandro Antonelli, e costruito tra il 1881 e il 1887 come succursale decentrata dell'ormai inadeguato \"Ospizio Generalissimo di Carit\u00e0\" (Palazzo degli Stemmi di Via Po), quindi destinato a poveri, anziani e malati. Fu poi ribattezzato nel 1931 come \"Regio Istituto di Riposo per la Vecchiaia\". \nCostituito da un corpo centrale e quattro padiglioni, la struttura \u00e8 di muratura e tiranti metallici a volte, con una copertura di laterizi incombustibili. La facciata misura 351,5 metri e l'intera struttura occupa un'area di 25000 m2. Inizialmente poteva ospitare fino a 1800 assistiti. Attualmente, la parte sud dell'edificio ospita una residenza per anziani, mentre le due ali nord sono la sede di parte della Facolt\u00e0 di Economia dell'Universit\u00e0 degli Studi di Torino e della sede centrale del Consorzio CSI-Piemonte."}
{"id": "581477", "revid": "228587", "url": "https://it.wikipedia.org/wiki?curid=581477", "title": "Khaibau", "text": "Biografia.\nIl nome di questo sovrano non \u00e8 noto da alcuna delle liste reali ma \u00e8 attestato da numerosi reperti archeologici come il Nilometro di Semnae oggetti provenienti da Bubasti e Kerma.\nIl Canone Reale, in effetti unica lista che riporti in modo sistematico, i sovrani del \"secondo periodo intermedio\", riporta al termine linea 6.6 la dizione, in inchiostro rosso, \"6 anni vuoti\", lacuna che potrebbe appunto essere colmata da Khaibau."}
{"id": "581481", "revid": "1305772", "url": "https://it.wikipedia.org/wiki?curid=581481", "title": "D9", "text": ""}
{"id": "581482", "revid": "287204", "url": "https://it.wikipedia.org/wiki?curid=581482", "title": "Cuneglas", "text": "Secondo una genealogia in antico gallese, sia lui che il padre furono sovrani di Rh\u00f4s, un'area dell'odierno Denbighshire (nel Galles centro-settentrionale). Vissero agli inizi del VI secolo.\nCuneglas \u00e8 uno dei tiranni menzionati nel \"De Excidio Britanniae\" di Gildas, che parla di una \"\"casa dell'orso\", che in gallese potrebbe essere \"Din Arth\" o \"Din Erth\", cio\u00e8 \"Forte dell'orso\"\", nome di una fortezza a Llandrillo-yn-Rh\u00f4s, nell'antico regno di Cynlas. Tuttavia, esiste anche un Dinerth nel Ceredigion."}
{"id": "581483", "revid": "117524645", "url": "https://it.wikipedia.org/wiki?curid=581483", "title": "E0", "text": ""}
{"id": "581487", "revid": "18323", "url": "https://it.wikipedia.org/wiki?curid=581487", "title": "Nexus", "text": ""}
{"id": "581489", "revid": "767487", "url": "https://it.wikipedia.org/wiki?curid=581489", "title": "Underground Kingz", "text": "UGK (acronimo di Underground Kingz) \u00e8 stato un duo hip hop nato a Port Arthur (Texas), formato nel 1987 da due amici di lunga data:\nBiografia.\nIl duo UGK pubblica il suo primo album nel 1988, dal titolo \"The Southern Way\", e distribuito da una etichetta discografica locale chiamata Big Tyme Records tramite musicassetta. Nel 1992, attraggono l'attenzione Jive Records che propone loro un contratto per cinque dischi, il loro album di debutto per la major \"Too Hard to Swallow\" viene pubblicato pi\u00f9 tardi nello stesso anno, il 10 novembre. L'album contiene diverse nuove canzoni ma anche altre provenienti dal precedente \"The Southern Way\". Tuttavia, altri brani inizialmente inclusi sono stati tagliati all'ultimo minuto ufficialmente per il contenuto troppo esplicito. Cinque di questi brani sono stati poi raccolti in un EP distribuito dalla Big Tyme Records con l'appropriato titolo \"Banned\".\nIl successivo album \"Super Tight\" viene pubblicato due anni dopo il 30 agosto ed entra nel \"Billboard 200\", anche se solo alla posizione n.95. Altri due anni passano per la realizzazione del loro terzo album per la Jive, intitolato \"Ridin' Dirty\". Il disco va molto meglio dei suoi predecessori, salendo fino alla 15\u00aa posizione. Dopo questa pubblicazione il duo rimane in silenzio per cinque anni, nei quali si limitano ad apparizioni di alto profilo come nella hit del 2000 di Jay-Z \"Big Pimpin\", e nel brano dei Three 6 Mafia \"Sippin' on Some Sizzurp\" dello stesso anno. Entrambe le collaborazioni incrementano la loro reputazione ed aiutano ad aumentare l'interesse per i progetti a cui stanno lavorando. La Jive non riesce a capitalizzare questo interesse per il duo, e l'uscita nel 2001 di \"Dirty Money\" passa quasi sotto silenzio.\nAltri problemi per l'UGK sorgono nel 2002 quando Pimp C viene incarcerato il 28 gennaio per rapina a mano armata. Per il tempo della detenzione, Bun B lavora a collaborazioni con altri artisti per portare avanti la richiesta di scarcerazione del compagno. Durante questo periodo, la Jive pubblica il \"Best of UGK\" cos\u00ec come una versione Chopped and screwed remix dell'album.\nCome risultato della detenzione di Pimp C, entrambi i membri dell'UGK iniziano carriere soliste pi\u00f9 che altro per necessit\u00e0. La Rap-A-Lot Records pubblica l'album di debutto come solista di Pimp C \"Sweet James Jones Stories\", il 1\u00ba marzo 2005. Bun B pi\u00f9 tardi far\u00e0 la stessa cosa con \"Trill\" il 18 ottobre 2005, entrando al n.6 della \"Billboard 200\" e successivamente salendo al n.1 della \"Top R&amp;B/Hip-hop Album chart\", diventando poi disco d'oro.\nIl 30 dicembre 2005, Pimp C viene scarcerato sulla parola fino a dicembre 2009 e si rimette a lavorare sul suo prossimo album intitolato \"Pimpalation\", pubblicato nel 2006. Il duo ha poi dichiarato la data di uscita del loro ultimo lavoro (che poi si sarebbe rivelato il penultimo): 7 agosto 2007, ed il disco si intitoler\u00e0 \"Underground Kingz\". Successivamente, Bun B far\u00e0 uscire nel 2009 un album intitolato \"UGK 4 Life\", dedicato proprio a Pimp C, improvvisamente deceduto il 4 dicembre 2007 in una stanza d'albergo in seguito a un'overdose di farmaci e che tra l'altro contiene anche alcuni brani dove appare lo stesso Pimp C, essendo stati registrati prima della sua morte.\n\"UGK 4 Life\" si rivela quindi essere l'ultimo album vero e proprio del duo e pu\u00f2 essere considerato anche il primo album postumo di Pimp C."}
{"id": "581493", "revid": "14691", "url": "https://it.wikipedia.org/wiki?curid=581493", "title": "Nexus (browser)", "text": ""}
{"id": "581516", "revid": "594559", "url": "https://it.wikipedia.org/wiki?curid=581516", "title": "Casa Atreides", "text": "La Casata Atreides \u00e8, nel fantascientifico ciclo di Dune ideato da Frank Herbert, una dinastia aristocratica che governa il pianeta Caladan. Gli Atreides sono un elemento integrante del Landsraad, il sistema feudale su cui \u00e8 retto l'Impero.\nLa famiglia Atreides \u00e8 caratterizzata da lealt\u00e0, senso dell'onore e valore della parola data, incarnate nel romanzo \"Dune\" dal Duca Leto Atreides, detto \"il Giusto\", padre di Paul Atreides, futuro Kwisatz Haderach, destinato a diventare il nuovo imperatore dopo aver sconfitto Shaddam Padishah IV della Casata imperiale Corrino. Il Duca Leto trover\u00e0 la morte a seguito dell'attacco Harkonnen contro il pianeta Arrakis, chiamato pi\u00f9 comunemente Dune, luogo di produzione della spezia e pianeta di origine della popolazione Fremen.\nLo stemma della casata Atreides \u00e8 un falco (nei videogiochi della Westwood Studios tratti dai romanzi del ciclo, le truppe Atreides sono distinguibili dal loro colore blu, in contrasto con il verde degli Ordos e il rosso degli Harkonnen)."}
{"id": "581520", "revid": "1905646", "url": "https://it.wikipedia.org/wiki?curid=581520", "title": "Mario Biondi (scrittore)", "text": "Essenzialmente un narratore, la sua notoriet\u00e0 \u00e8 dovuta soprattutto al romanzo \"Gli occhi di una donna\", che gli ha valso l'assegnazione del Premio Campiello 1985.\nBiografia.\nNato a Milano da Spero Latino, tour operator, e Anita Orsenigo Marzorati, \u00e8 vissuto lungamente a Como, zona di origine di tre dei suoi nonni (la quarta, Maria Movio in Biondi, era di Londra, figlia del rinomato argentiere Latino Movio, trasferitosi l\u00ec in giovent\u00f9 dall'Italia). Completati gli studi al Liceo Classico A. Volta di Como si \u00e8 laureato in Economia Politica presso l'Universit\u00e0 Bocconi di Milano con una tesi su \u00abRapporti tra incivilimento e progresso economico\u00bb, quindi ha lavorato cinque anni nell'industria (Burroughs, Nestl\u00e9) e poi per sedici anni nell'editoria (Einaudi, Sansoni, Longanesi), dirigendo l'ufficio stampa. In aggiunta si \u00e8 sempre occupato attivamente di narrativa angloamericana di cui \u00e8 anche traduttore e recensore per diversi quotidiani, settimanali e mensili come \"l'Unit\u00e0\", \"Corriere della Sera\", \"Il Giornale\" (allora diretto da Indro Montanelli), \"Europeo\" e altri. Scrittore professionista dagli anni ottanta, giornalista pubblicista dal 7 luglio 1975, ha collaborato con pezzi di varia umanit\u00e0 a \"7\", \"Europeo\", \"Panorama\", \"Amica\", \"Io donna\", \"Max\", \"Esquire\", \"Vanity Fair\", \"Myster\", \"Class\", \"Specchio\", \"Meridiani\", \"Bell'Europa\" e altri. Vive a Milano.\nLe sue prime poesie adolescenziali risalgono ai tempi della Prima Liceo classico (1955). Al 1968 risalgono invece le prime pubblicate; ne sono seguite molte altre in varie pubblicazioni letterarie o antologie (vedi sotto).\nNei primi anni Settanta del '900 ha cominciato a collaborare con riviste letterarie come \"Il Caff\u00e8\" e \"Il bimestre\", diretto da Sergio Salvi.\nA partire dal 1975 ha pubblicato quindici romanzi (vedi elenco dettagliato pi\u00f9 sotto).\nNel 2006 ha sottoposto a revisione e riscrittura e ripubblicato presso TEA i romanzi \"Il destino di un uomo\" e \"Due bellissime signore\", unificati in un solo romanzo intitolato \"Destino\". Cos\u00ec era infatti nato il progetto, poi sdoppiato in due libri per volont\u00e0 dell'editore di allora. \nNel 2015, dopo aver riproposto in formato ebook alcuni testi tornati di sua propriet\u00e0 letteraria, ha proposto direttamente in formato Kindle di Amazon il romanzo \"Rosa d'Oriente\", cui nel 2016 ha fatto seguito nello stesso formato il romanzo \"Il segreto dell'azteco\"\nHa tradotto settantadue opere di autori soprattutto americani e inglesi.\nCuriosit\u00e0: Nella primissima giovent\u00f9 ha anche vestito la maglia azzurra delle nazionali junior e universitaria di atletica leggera, venendo inserito nella squadra dei \"Probabili Olimpici 1960\" per le Olimpiadi di Roma, cui per altro non \u00e8 arrivato a partecipare a causa di un infortunio.\nNel 1981, al suo romanzo \"La sera del giorno\" \u00e8 stato assegnato il Premio Calabria\nNel 1994 gli \u00e8 stato assegnato il Premio del CONI per la narrativa.\nCarriera letteraria ed evoluzione stilistica.\nGli inizi dello scrittore Mario Biondi, come quasi sempre succede, si muovono nell'ambito della poesia. Poetiche le sue frequentazioni (Antonio Porta, Edoardo Sanguineti, Gruppo 63), e poetici i suoi primi testi, editi su riviste letterarie o in volumetto (vedi sotto l'elenco completo).\nE come molto spesso succede, la sua prima prova nell'ambito della narrazione (\"Il lupo bambino\", 1975) avviene nell'ambito del \u201cromanzo di formazione\u201d, ovvero autobiografico, seppure in senso molto lato, sempre privilegiando la \"fiction\", ovvero la \u201cfinzione narrativa\u201d, la \u201cinvenzione\u201d che muove da ombre di autenticamente vissuto.\nBiondi ha sempre affermato di voler affrontare il maggior numero possibile di generi narrativi, aggiungendo a quelli indicati da Oreste Del Buono il genere \u201cromanzo d'amore\u201d (\"Un amore innocente\", \"Crudele amore\", \"Un giorno e per tutta la vita\"), il \u201cromanzo di avventura\u201d, bellica e finanziaria (\"Il destino di un uomo\", \"Due bellissime signore\"), il \u201ctechno-thriller\u201d con sfumature new age (\"Una porta di luce\", \"Codice Ombra\"), il \u201cromanzo esotizzante\u201d (\"La Casa delle Mille e Una Notte\").\nInevitabilmente autobiografica, infine, la \u201cnarrazione di viaggio\u201d (\"Parti con un sorriso\", \"Strada bianca per i Monti del Cielo\", \"Con il Buddha di Alessandro Magno\"), ma sempre in una struttura altamente affabulatoria\nTipico della sua \u201cnarrativa di invenzione\u201d (\"fiction\") \u00e8 poi il gusto quasi balzachiano di far riapparire nei suoi romanzi personaggi gi\u00e0 presenti in lavori precedenti, anche se non necessariamente in ordine cronologico: non di rado il \"sequel\" viene prima del \"prequel\". Spesso ricompare Emma Lucini Olgiati Drezzo (protagonista di \"Gli occhi di una donna\"), e suoi figli o eredi. E altri, come per esempio Benedetta Cailler e Sal De Terlese, i due protagonisti di \"La civetta sul com\u00f2\" (1986, poi ripresentata in ebook come \"L'Araba Fenice\"), dove riappare il misterioso avventuriero Pierre, gi\u00e0 in \"La sera del giorno\" (1981). Il duo Cailler-DeTerlese riappare ringiovanito di parecchi anni in \"Due bellissime signore\" (1993). E molti personaggi dei due romanzi \u201cd'amore\u201d (o \u201cturchi\u201d) riappaiono in \"La Casa delle Mille e Una Notte\".\nViaggi e memorie di viaggio.\nNel 2003 Biondi, viaggiatore \u00abimpegnato\u00bb dalla fine dei Sessanta, raccoglie i suoi ricordi di viaggio in \"G\u00fcle g\u00fcle. Parti con un sorriso\". 35 anni di viaggi da New York all'Iran, attraverso Algeria, Albania, Siria, Giordania, Turchia, Egitto. Nel 2004 si rende conto di aver inconsapevolmente percorso gran parte della Via della Seta, quindi completa l'itinerario percorrendo Turkmenistan, Uzbekistan e Kirghizistan, raggiungendo la Cina a Kashgar oltre i Tien Shan (Monti del Cielo) e attraversando il Deserto di Taklamakan fino a Turpan (grotte dei mille Buddha di Bezeklik). Ne nasce: \"Strada bianca per i Monti del Cielo. Vagabondo sulla Via della Seta\".\nTra il 2005 e il 2007 Biondi ha poi completato con scrupolo filologico la Via della Seta arrivando fino all'estremit\u00e0 orientale rappresentata dalle antiche capitali cinesi Xi'an e Luoyang e spingendosi da l\u00ec a Pechino, Shanghai e Lhasa (con la famosa Ferrovia del Qingzang da Xining, Qinghai), ma soprattutto percorrendo, oltre allo Xizang (Tibet) larghi tratti delle altre Regioni Autonome Tibetane in Gansu (Complessi monasteriali Gelugpa (\"Berretti gialli\") di Labrang-Si e Langmu-Si, Grotte di Bingling-Si sul Fiume Giallo), Qinghai (Complesso monasteriale Gelugpa di Kumbum, luogo natale di Tsongkhapa, monasteri di Tongren-Rebkong etc.) e Sichuan (Grande Buddha di Leshan e Monte Emei). Da queste complesse esperienze \u00e8 nato nel 2008 \"Con il Buddha di Alessandro Magno. Dall'ellenismo sull'Indo ai misteri del Tibet\", lungo e appassionato itinerario sulle vie dell'arte del Gandh\u0101ra, ovvero del sincretismo tra la parola del Buddha e la cultura ellenistica portata da Alessandro fino all'Indo. Un sincretismo che ha spinto i suoi influssi fino all'estremo Oriente.\n Nel 2008, ancora in Cina, \u00e8 stata la volta del Ningxia, la Provincia autonoma dei musulmani Hui, ma soprattutto del Qinghai, diviso nei due grandi territori dell'Amdo e di parte del Kham (Yushu-Jyekundo), abitati rispettivamente da tibetani Amdowa e Khampa.\nNel 2009 \u00e8 continuata l'esplorazione dei territori di Amdowa e Khampa, pi\u00f9 i Golok e i Qiang, ai confini con il Tibet vero e proprio, con la scoperta personale di diversi monasteri B\u00f6n (religione del Tibet pre-buddista) e Jonang (tradizione buddista che si riteneva estinta, ma che si sta ripresentando con vigore).\nNel 2010 \u00e8 il turno delle localit\u00e0 sacre del Monte Kailash e del Lago Manasarovar, pi\u00f9 l'antico Regno di Guge (estremo Tibet Occidentale), culla del buddismo tibetano. Nello stesso anno e nei successivi i viaggi continuano verso le Feste Sacre del Bhutan (Tsechu e Drupchhoe) e del Nepal (Indra Jatra, Dasain, Tihar).\nNel 2012 \u00e8 la volta dell'India settentrionale, con i luoghi dei Moghul (Agra etc.) e le 4 localit\u00e0 rese sacre per i buddisti dal Buddha Siddharta Gautama (Bodghaya, Sarnath, Nalanda, Kushinagar).\nNel 2015 le esperienze di viaggio si estendono a Myanmar e Laos attraverso la Thailandia, e le ricerche, fino ad allora limitate al buddismo Mahayana (soprattutto nella componente del Buddhismo Vajray\u0101na tibetano) cominciano ad ampliarsi a quello Theravada.\nAppassionato di sci e di alta montagna, anche se non alpinista, Biondi racconta di aver visto da vicino dieci ottomila metri. In ordine di tempo: Nanga Parbat, Cho Oyu, Everest, Shisha Pangma, Makalu e Lhotse, Kangchenjunga, Dhaulagiri e Annapurna, Manaslu. Mostra inoltre le foto dei 9 siti sopra i 5000 metri s.l.m. a cui \u00e8 salito (Campo Base dell'Everest e diversi passi in Tibet o zone tibetane).\nLe 72 traduzioni.\nHa tradotto settantadue opere di autori soprattutto di lingua inglese, tra cui James Joyce, Bernard Malamud, John Updike, Edith Wharton, Anne Tyler, Peter Carey e i Premi Nobel Isaac Bashevis Singer, William Golding, Wole Soyinka e Orhan Pamuk (dalla prima edizione americana di \"Kara kitab - Il libro nero\" per richiesta dello stesso Pamuk all'editore Frassinelli).\nL'attivit\u00e0 in Internet.\nMario Biondi ha sempre nutrito un vivo interesse per la tecnologia e i suoi aspetti futuribili, come testimoniano i romanzi \"Una porta di luce\" (1998) e \"Codice Ombra\" (1999)\n Logica conseguenza, il suo interesse per Internet. Nell'aprile del 1995 ha creato un suo sito Web, un sito di servizio tuttora in funzione, che oltre a fornire notizie sullo scrittore e sul suo lavoro e collegamenti con il mondo della letteratura e della musica classica, offre alcuni database per l'analisi del testo in svariati grandi classici (Bibbia, Eneide, Divina Commedia, Gerusalemme liberata, Orlando Furioso, Promessi Sposi). A essi si affianca un poderoso Database dell'Opera.\nIn conseguenza di questa sua esperienza di giornalismo in rete, nel 2000 Biondi \u00e8 stato incaricato dal Gruppo Editoriale Mauri Spagnol (allora Gruppo Longanesi) di creare e dirigere il \"Portale del Romanzo\" InfiniteStorie.it, un servizio di informazioni sulle novit\u00e0 nel mondo del romanzo, che ha iniziato la sua attivit\u00e0 nel dicembre di quell'anno e che Biondi ha diretto fino al 30 novembre 2014, quando il servizio \u00e8 stato chiuso."}
{"id": "581527", "revid": "7077", "url": "https://it.wikipedia.org/wiki?curid=581527", "title": "Gioco da tavolo tedesco", "text": ""}
{"id": "581529", "revid": "599013", "url": "https://it.wikipedia.org/wiki?curid=581529", "title": "Selenite", "text": ""}
{"id": "581531", "revid": "1501558", "url": "https://it.wikipedia.org/wiki?curid=581531", "title": "Campionato europeo di calcio Under-21 1996", "text": "Il Campionato di calcio europeo Under-21 1996, 10\u00aa edizione del Campionato europeo di calcio Under-21 organizzato dall'UEFA, si \u00e8 svolto dal 12 marzo al 31 maggio 1996, in Spagna a partire dal 28 maggio. Il torneo \u00e8 stato vinto dall'Italia.\nLe fasi di qualificazione hanno avuto luogo tra il 3 settembre 1994 e il 15 novembre 1995 e hanno designato le otto nazionali che si sono affrontate in gare a eliminazione diretta con andata e ritorno.\nCome due anni prima, tra le quattro vincitrici dei quarti di finale \u00e8 stata designata una (la Spagna) quale nazione ospitante delle partite della fase finale.\nLa finale si \u00e8 disputata il 31 maggio 1996 tra le formazioni dell'Italia e della Spagna.\nLe prime cinque classificate si sono qualificate alle Olimpiadi di Atlanta 1996.\nFase ad eliminazione diretta.\nQuarti di finale.\nAndata 12 e 13 marzo, ritorno 26 e 27 marzo 1996.\nSquadre qualificate per le Olimpiadi.\nLe quattro nazioni semifinaliste e la migliore delle squadre eliminate nei quarti di finale si qualificano automaticamente alle Olimpiadi di Atlanta 1996, con l'eccezione della Scozia, in quanto i suoi giocatori potrebbero partecipare solo come parte del Regno Unito. Siccome la Scozia ha raggiunto le semifinali, parteciperanno alle Olimpiadi estive del 1996 le due migliori nazionali eliminate ai quarti."}
{"id": "581532", "revid": "118496439", "url": "https://it.wikipedia.org/wiki?curid=581532", "title": "Vibe (rivista)", "text": "Vibe \u00e8 una rivista statunitense dedicata all'hip-hop e alla black music in generale.\n\"Vibe\" viene fondata da Quincy Jones e vede il primo numero nel settembre del 1993. Nel 1996 istituisce i Vibe Music Seminar incontri con i migliori esponenti afroamericani dello spettacolo. Dal 2003 istituisce i Vibe Awards, premi assegnati agli artisti secondo diverse categorie."}
{"id": "581534", "revid": "14691", "url": "https://it.wikipedia.org/wiki?curid=581534", "title": "Carcassonne (gioco da tavolo)", "text": ""}
{"id": "581536", "revid": "116780058", "url": "https://it.wikipedia.org/wiki?curid=581536", "title": "Campionato europeo di calcio Under-21 1998", "text": "Il Campionato di calcio europeo Under-21 1998, 11\u00aa edizione del Campionato europeo di calcio Under-21 organizzato dalla UEFA, si \u00e8 svolto in Romania dal 23 al 31 maggio 1998. Il torneo \u00e8 stato vinto dalla Spagna.\nLe fasi di qualificazione hanno avuto luogo tra il 23 aprile 1996 e il 17 dicembre 1997 e hanno designato le otto nazionali finaliste. Tra queste \u00e8 stata designata la Romania quale nazione ospitante la fase finale.\nLa fase finale in Romania si \u00e8 svolta a partire dai quarti di finale a eliminazione diretta.\nLa finale si \u00e8 disputata il 31 maggio 1998 tra le formazioni della Grecia e della Spagna."}
{"id": "581537", "revid": "547034", "url": "https://it.wikipedia.org/wiki?curid=581537", "title": "Campionato europeo di calcio Under-21 2000", "text": "Il Campionato di calcio europeo Under-21 2000, 12\u00aa edizione del Campionato europeo di calcio Under-21 organizzato dalla UEFA, si \u00e8 svolto in Slovacchia dal 27 maggio al 3 giugno 2000. Il torneo \u00e8 stato vinto dall'Italia.\nLe fasi di qualificazione hanno avuto luogo tra il 4 settembre 1998 e il 29 marzo 2000 e hanno designato le otto nazionali finaliste. Tra queste \u00e8 stata designata la Slovacchia quale nazione ospitante la fase finale.\nNei gironi di qualificazione le 47 rappresentative Under-21 partecipanti sono state divise in 9 gironi (7 gironi da 5 squadre e 2 da 6). Le vincenti dei nove gironi hanno poi disputato uno spareggio, con partite di andata e ritorno, con le migliori sette seconde di ogni gruppo (le composizioni degli otto spareggi sono state decise per sorteggio).\nLa fase finale in Slovacchia per la prima volta si \u00e8 svolta in due gironi all'italiana, composti da quattro squadre ciascuno con partite di sola andata. Le due vincenti (Repubblica Ceca e Italia) hanno disputato la finale del torneo il 3 giugno 2000, mentre le due seconde (Spagna e Slovacchia) si sono sfidate per l'assegnazione del 3\u00ba e 4\u00ba posto. Le semifinaliste si sono qualificate per le Olimpiadi di Sydney 2000.\nQualificazioni.\nSquadre qualificate.\nAL'Inghilterra doveva giocare un incontro andata e ritorno contro la , ma la partita d'andata che si sarebbe tenuta a Belgrado fu cancellata a causa di tensioni politiche; in alternativa si propose di disputare la partita a Lussemburgo, ma essa fu cancellata per motivi di sicurezza. Si era dunque giocata solo la partita di ritorno al Mini Estadi di Barcellona, tenutasi il 29 maggio 2000 e vinta dagli inglesi 3\u20130.&lt;br&gt;\nBPur essendo la Slovacchia la nazionale ospitante, anch'essa ha dovuto superare i gironi di qualificazione e gli spareggi per poter accedere alla fase finale della competizione.\nFinale.\nUomo partita: Andrea Pirlo\nLa rosa della Nazionale italiana.\nAllenatore: Marco Tardelli"}
{"id": "581546", "revid": "287204", "url": "https://it.wikipedia.org/wiki?curid=581546", "title": "Fabre d'\u00c9glantine", "text": "Biografia.\nNato a Carcassonne nel luglio del 1750 da Fran\u00e7ois Fabre, commerciante in stoffe, e da Anne-Catherine Fons, fece i primi studi a Limoux, dove la famiglia si era trasferita nel 1757, nel collegio dei Padri dottrinari, dove apprese il greco, il latino, la musica e il disegno. Nel 1771 entr\u00f2 nella congregazione dei dottrinari a Tolosa come insegnante delle prime classi. In quell'anno partecip\u00f2 ai \"Jeux floraux\" banditi dall'Accademia di Tolosa con un \"Sonetto alla Vergine\" che fu premiato con il giglio d'argento, ma non ottenne il primo premio - come lui invece sosteneva -, consistente nell\"\u00e9glantine\" d'oro, soprannome da lui poi adottato.\nLasci\u00f2 quasi subito la congregazione per unirsi a una compagnia di teatranti ambulanti. Nel 1772 recit\u00f2 a Grenoble, nel 1775 a Chalon-sur-Sa\u00f4ne, nel 1775 a Beauvais, nel 1776 a Namur. Qui rischi\u00f2 la vita per aver tentato di fuggire con una minorenne, Catherine Deresmond, figlia del direttore del teatro: la pena gli fu commutata in un'ammenda e nel bando dai Paesi Bassi. Nel 1777 era a Parigi dove dedic\u00f2 a Buffon l\"Histoire naturelle et son \u00e9tude dans le cours des Saisons\", poi a Sedan, dove tent\u00f2 senza successo la strada di direttore di teatro, e nel 1778 a Troyes e a Strasburgo.\nQui spos\u00f2, il 9 novembre 1778, Marie-Nicole Godin, un'attrice lontana discendente di Lesage. Nell'atto di matrimonio egli si presenta come Fabre d'Eglantine, nobile, laureato in diritto e figlio di un avvocato del Parlamento. Nel 1779 nacque il figlio Jules-Louis-Th\u00e9odore-Vincent, futuro ingegnere. Entrambi recitarono dal 1779 al 1780 a Maastricht, dove il 12 aprile 1779 Fabre d'\u00c9glantine debutt\u00f2 da protagonista nel \"Misantropo\" di Moli\u00e8re. Il 7 febbraio 1780 vi fece rappresentare la propria \"Laure et P\u00e9trarque\", op\u00e9ra-comique in un atto su musica di Frans Rouwijzer (1737-1827), della quale restano poche romanze: \"Il pleut, il pleut, berg\u00e8re\", \"Je t'aime tant\", \"\u00c0 peine encore le couchant brille\", \"Laure et P\u00e9trarque\".\nDal 1780 al 1786 proseguirono gli spostamenti della sua compagnia. Il 23 settembre 1780, a Liegi, recit\u00f2 \"Le Triomphe de Gr\u00e9tri\", suo omaggio al musicista; nel 1783, a Ginevra, compose il poema \"La Treille de Gen\u00e8ve\" e a Lione rappresent\u00f2 la sua tragedia \"Augusta\", dove recit\u00f2 Collot d'Herbois. Nel 1785 diresse il teatro di N\u00eemes e il 30 giugno 1786 recit\u00f2 al teatro di Avignone. Nel 1787 si stabil\u00ec a Parigi, deciso a ottenere la consacrazione di autore drammatico, ma inizialmente si procur\u00f2 solo insuccessi: \"Les Gens de lettres, ou le Po\u00e8te provincial \u00e0 Paris\", commedia in cinque atti, ebbe una sola rappresentazione, il 21 settembre, al Th\u00e9\u00e2tre-Italien; \"Augusta\", data alla Com\u00e9die-Fran\u00e7aise l'8 ottobre, conobbe sei repliche, e peggio and\u00f2 alla commedia in cinque atti \"Le Pr\u00e9somptueux, ou l'Heureux imaginaire\", che gli caus\u00f2 l'accusa di plagio.\nLa Rivoluzione.\nNel 1789 lasci\u00f2 la moglie per convivere con l'attrice Caroline Remy. Entusiasta della Rivoluzione, ne propag\u00f2 i principi guadagnandosi il favore del pubblico. \"Le Philinte de Moli\u00e8re ou la Suite du Misanthrope\", commedia in cinque atti rappresentata il 22 febbraio 1790 alla Com\u00e9die, ottenne grande successo. Fabre d'\u00c9glantine partecip\u00f2 attivamente alla vita politica parigina: s'iscrisse al club dei Cordeliers, vi fu eletto segretario e con Danton, suo intimo amico, e Jules Par\u00e9 ne fu il membro pi\u00f9 influente. Inizi\u00f2 anche una collaborazione al giornale \"R\u00e9volutions de Paris\" di Camille Desmoulins e cerc\u00f2 invano di farsi eleggere giudice di pace a Chevreuse: un libello anonimo lo dipinse \u00ab avido di denaro, dissipatore e avaro, cattivo padre e cattivo marito \u00bb.\nContinuava intanto la sua attivit\u00e0 di drammaturgo. Il 20 agosto 1790 fu rappresentata \"Isabelle de Salisbury\", commedia \u00ab eroica e lirica \u00bb in tre atti con musica di Bernardo Mengozzi, il 28 gennaio 1791 si tenne la prima della commedia in due atti \"Le Convalescent de qualit\u00e9, ou l'Aristocrate\", seguita a giugno da \"L'Intrigue \u00e9pistolaire\" e a luglio da \"L'Apothicaire\". \"L'H\u00e9riti\u00e8re, ou les Champs et la Ville\", commedia in cinque atti, fu rappresentata il 5 novembre 1791, e clamorosamente fischiata; anche \"Le Sot orgueilleux ou L'\u00e9cole des \u00e9lections\", andata in scena il 7 marzo 1792, che ironizzava su taluni aspetti della Rivoluzione, non piacque al pubblico.\nNell'estate del 1792, poco prima della caduta della monarchia, Fabre d'\u00c9glantine avrebbe offerto la sua collaborazione alla Corte, ma solo per ingannarla e ricavarne benefici in denaro, come pure avrebbero fatto Danton e altri dantonisti. Dopo il 10 agosto 1792, Danton, nuovo ministro della Giustizia, fece lui e Desmoulins suoi segretari. Interessato alle forniture militari, il 15 settembre Fabre d'\u00c9glantine ricevette dal ministro della Guerra Joseph Servan 30.000 lire per una provvista di scarpe e stivali. Ancora a dicembre, il nuovo ministro Jean-Nicolas Pache gli chiese conto delle forniture non effettuate, e una denuncia anonima l'accuser\u00e0 di aver accaparrato 10.000 paia di scarpe rivendute ad alto prezzo ai volontari.\nDalla fine d'agosto pubblic\u00f2 il giornale \"Compte rendu au peuple souverain\". Nel quarto numero apparve un appello al massacro: \u00ab Che nelle citt\u00e0 il sangue dei traditori sia il primo olocausto offerto alla libert\u00e0 affinch\u00e9, avanzando contro il comune nemico, non ce ne lasciamo alle spalle nessuno che possa preoccuparci \u00bb, e nel settimo numero giustific\u00f2 i massacri di settembre. D'altra parte, eletto il 16 settembre alla Convenzione, chiam\u00f2 alla concordia nazionale. Vot\u00f2 la morte di Luigi XVI e ruppe con i Girondini dopo il tradimento di Dumouriez, lanciando contro di loro una campagna di stampa sulle colonne della \"Gazette nationale de France\".\nIl 3 gennaio 1793 fece parte del Comitato di guerra e fu inviato in missione nella Seine-et-Oise e nell'Eure-et-Loir per l'arruolamento di 300.000 uomini. Sostituito da Armand-Joseph Guffroy, il 26 marzo entr\u00f2 nella Commissione di salute pubblica, che venne sostituita il 6 aprile dal Comitato di salute pubblica, di cui egli non fece parte. Membro della commissione incaricata di progettare il nuovo calendario repubblicano, Fabre d'\u00c9glantine fu il creatore della denominazione dei giorni e dei mesi. Fece parte anche della commissione d'inchiesta sul furto dei gioielli della Corona e in tale veste il 24 ottobre testimoni\u00f2 al processo contro Jean-Marie Roland.\nNell'estate del 1793, appoggiato da Delaunay d'Angers, Jean-Fran\u00e7ois Delacroix e Julien de Toulouse, accus\u00f2 la Compagnia delle Indie e gli stranieri residenti in Francia di speculazioni in accordo con il governo britannico, cos\u00ec che la Convenzione decise in ottobre il sequestro dei beni degli stranieri e la liquidazione della Compagnia. La presunta cospirazione fu confermata il 16 novembre da Fran\u00e7ois Chabot e Claude Basire, che tuttavia, in successive confessioni, coinvolsero nella corruzione portata avanti da una \u00ab cricca di banchieri \u00bb Danton e i suoi amici. Nello stesso tempo Fabre d'\u00c9glantine attacc\u00f2 gli H\u00e9bertisti, ottenendo dalla Convenzione l'arresto di Vincent, Maillard, Ronsin e Mazuel, e il 5 gennaio 1794 scrisse un \"Ritratto di Marat\" denunciando coloro che, a suo giudizio falsamente, pretendevano di essere i successori dell'\u00ab Amico del popolo \u00bb.\nL'affare della Compagnia delle Indie lo port\u00f2 alla rovina. Nelle indagini si scopr\u00ec che il decreto di liquidazione della Compagnia era stato falsificato da Fabre d'\u00c9glantine e da Delaunay, in modo che la liquidazione sarebbe stata operata dalla Compagnia stessa e non pi\u00f9 dallo Stato, come previsto dal decreto votato dalla Convenzione. In tal modo, ottenuto il crollo del valore delle azioni della Compagnia, la mantenevano in vita e ne riacquistavano le azioni a prezzo stracciato. Tutta l'operazione era stata favorita da una tangente di 500.000 lire pagata dalla Compagnia. Quanto alla \u00ab cospirazione dello straniero \u00bb, si trattava di una montatura, che trov\u00f2 per\u00f2 credito presso il Comitato di salute pubblica, architettata da Fabre d'\u00c9glantine per rovinare gli H\u00e9bertisti assecondando cos\u00ec i piani degli Indulgenti.\nEspulso dal club dei Giacobini, Fabre d'\u00c9glantine fu arrestato il 12 gennaio 1794 con l'accusa di falso ideologico e concussione, e rinchiuso nel carcere del Luxembourg. Processato con Danton e gli altri coinvolti nell'affare, si difese presentando un \"Pr\u00e9cis apolog\u00e9tique\" nel quale neg\u00f2 ogni responsabilit\u00e0. Tranne Louis Marie Lulier, assolto, Fabre d'\u00c9glantine e tutti gli altri imputati - Fran\u00e7ois Chabot, Marie-Jean H\u00e9rault de S\u00e9chelles, Claude Basire, Joseph Delaunay, Danton, Desmoulins, Pierre Philippeaux, Marc Ren\u00e9 d'Espagnac, Junius Frey, Emmanuel Frey, Andr\u00e9s Mar\u00eda de Guzm\u00e1n, Jean Fr\u00e9d\u00e9ric Diederichsen, Fran\u00e7ois Joseph Westermann, Jean-Fran\u00e7ois Delacroix (il barone Jean Batz e Julien de Toulouse erano latitanti) - furono condannati a morte e ghigliottinati il 5 aprile 1794.\nFabre d'\u00c9glantine venne sepolto nel Cimitero degli Errancis."}
{"id": "581552", "revid": "6923", "url": "https://it.wikipedia.org/wiki?curid=581552", "title": "Emotional Rescue", "text": "Emotional Rescue \u00e8 un album discografico del gruppo rock britannico The Rolling Stones pubblicato nel 1980 dalla Rolling Stones Records.\nIl disco.\nRegistrato nel 1979, prima a Nassau, Bahamas (Compass Point), e poi a Parigi (Pathe Marconi), con alcune sovraincisioni effettuate alla fine dell'anno a New York City, \"Emotional Rescue\" fu il primo album dei Rolling Stones inciso dopo la risoluzione della causa legale che aveva coinvolto Keith Richards per accuse di droga e che avrebbe potuto farlo finire in prigione per molti anni. Rivitalizzati dal successo di \"Some Girls\", Richards e Mick Jagger guidarono gli Stones alla registrazione di dozzine di nuove canzoni, alcune delle quali sarebbero poi state riciclate per \"Tattoo You\", il disco successivo, utilizzandone soltanto dieci per \"Emotional Rescue\".\nAnche se molte delle tracce vedono la formazione classica della band costituita da Jagger, Richards, Ronnie Wood, Charlie Watts, e Bill Wyman, molti furono gli apporti esterni dati dal tastierista Nicky Hopkins, dal sassofonista Bobby Keys, dal suonatore d'armonica a bocca Sugar Blue, e dal pianista cofondatore del gruppo Ian Stewart.\nLa canzone \"Claudine\" avrebbe dovuto far parte della scaletta dell'album, ma non venne inclusa in esso per paura di eccessive controversie. Infatti, il testo della canzone parla della sentenza ridicola (30 giorni di carcere) inflitta alla cantante-attrice Claudine Longet per aver ucciso il suo amante, lo sciatore olimpico Vladimir \"Spider\" Sabich, nella loro casa di Aspen, in Colorado. Il brano venne recuperato solo successivamente ed incluso nella versione deluxe della ristampa di \"Some Girls\" nel 2011. Altre canzoni rimaste fuori dall'album ma che avrebbero trovato posto sul successivo lavoro della band, \"Tattoo You\", furono \"Black Limousine\", \"Start Me Up\", \"Hang Fire\", \"Little T&amp;A\", e \"No Use in Crying\". \"Think I'm Going Mad\", altra traccia proveniente dalle sessioni in questione, venne pubblicata come B-side del singolo \"She Was Hot\" nel 1984.\nCopertina.\nLa copertina dell'album, opera di Peter Corriston, mostra una selezione di fotografie \"termiche\" dei membri del gruppo scattate dall'artista Roy Adzak usando una camera termica, dispositivo che misura l'emissione di calore.\nPubblicazione ed accoglienza.\nPubblicato nel giugno 1980, anticipato dall'omonimo singolo dalla marcata sonorit\u00e0 disco, \"Emotional Rescue\" si rivel\u00f2 un immediato successo. La title track \u00e8 una ballata cantata in falsetto da Jagger. Proprio tale stile di canto, ispirato a Barry Gibb dei Bee Gees dest\u00f2 un certo scalpore all'epoca tra gli appassionati dei Rolling Stones. Il singolo raggiunse la terza posizione in classifica nella statunitense Billboard Hot 100. L'album stesso diede ai Rolling Stones il loro primo numero 1 in Gran Bretagna sin dai tempi di \"Goats Head Soup\" del 1973 e rest\u00f2 sette settimane in vetta alla classifica americana. Il singolo successivo \"She's So Cold\" fu un successo da top 30 mentre \"Dance Pt. 1\" raggiunse la nona posizione nella classifica Dance di \"Billboard\"."}
{"id": "581567", "revid": "1833487", "url": "https://it.wikipedia.org/wiki?curid=581567", "title": "Mussetta di Sopra", "text": "Mussetta di Sopra \u00e8 una frazione di San Don\u00e0 di Piave, nella citt\u00e0 metropolitana di Venezia. Unitamente al quartiere del centro urbano di San Don\u00e0 oggi denominato Mussetta di Sotto, fu comune autonomo dal 1805 al 1807 nel Regno d'Italia napoleonico.\nStoria.\nIn una carta topografica ottocentesca del Regno Lombardo Veneto le localit\u00e0 in riva al Piave, tra il comune di Noventa di Piave e San Don\u00e0 di Piave, erano denominate, con una collocazione diversa dall'attuale, Mussetta di Sopra, Mussetta di Sotto e Mussetta di Mezzo.\nVerso la fine degli anni trenta del XX secolo vengono riconosciute, dal punto di vista ecclesiastico, le localit\u00e0 di Mussetta di Sotto e Mussetta di Sopra nei siti attuali.\nNel 1942 fu aperta al culto la chiesa dedicata a san Giuseppe. Dal 1962 la chiesa di Mussetta di Sopra dipende dalla parrocchiale di Santa Maria Assunta di Mussetta di Sotto."}
{"id": "581572", "revid": "690118", "url": "https://it.wikipedia.org/wiki?curid=581572", "title": "IS (carro armato)", "text": "Gli IS furono una serie di carri armati pesanti sovietici, sviluppata tra gli anni '40 e '50 il cui ultimo stadio fu il carro T-10M. Tratti comuni della serie sono l'armamento principale calibro 122\u00a0mm e una pesante corazzatura. I carri pesanti vennero progressivamente sostituiti nella dottrina militare russa dal pi\u00f9 versatile concetto di carro armato da combattimento, ma molti esemplari rimasero operativi (per lo pi\u00f9 come riserva strategica) fino agli anni novanta. La serie fu denominata \"IS\" (\"\u0418\u0421\" nell'alfabeto cirillico) dalle iniziali di Iosif Stalin, che, all'atto della progettazione, era segretario del Partito Comunista dell'Unione Sovietica.\nIS-1.\nSviluppo.\nL'apparizione dei carri armati tedeschi Panzer VI Tiger I sul fronte europeo orientale della seconda guerra mondiale ebbe un'influenza decisiva nello sviluppo dei carri armati pesanti sovietici. Il KV-1 (in onore del ministro della guerra Kliment Efremovi\u010d Voro\u0161ilov), gi\u00e0 assillato da problemi di lentezza e armamento insufficiente, fu giudicato del tutto inadatto a confrontarsi col nuovo mezzo tedesco. Nel marzo 1942 venne messo allo studio nella fabbrica carri sperimentale di \u010celjabinsk un nuovo carro denominato KV-13.\nI collaudi del nuovo mezzo non furono soddisfacenti, nonostante offrisse un livello di protezione significativamente migliore dei suoi predecessori e, di conseguenza, l'esercito si disinteress\u00f2 velocemente al nuovo carro armato. Tuttavia il gruppo prosegu\u00ec lo sviluppo, assemblando due nuove varianti del KV-13 nel dicembre 1942. Rispetto al carro originale, i nuovi esemplari avevano una torretta completamente ridisegnata.\nNel febbraio 1943, per decreto del GOKO, le Officine Kirov e la fabbrica di trattori di \u010celjabinsk produssero due esemplari sperimentali, che furono battezzati carri \"Iosif Stalin\" (Voro\u0161ilov era ormai in disgrazia dopo le debacle del 1941). Il modello armato con cannone da 76,2\u00a0mm fu chiamato \"JS-1\", mentre l'altro, armato con un obice trasportabile U-11 da 122\u00a0mm fu battezzato \"JS-2\"'.\nEntrambi i modelli, testati a inizio primavera del '43, mostrarono buone prestazioni in generale: rispetto al KV-1S erano pi\u00f9 veloci, meglio protetti e meno pesanti.\nCorretti alcuni difetti di giovent\u00f9, si stava per mettere l'IS-1 in produzione quando, a aprile inoltrato del '43, arriv\u00f2 a Kubinka il primo Tiger I catturato, per sottoporlo a test comparativi. Il risultato fu che la migliore arma per contrastare il nuovo carro tedesco era il cannone antiaereo da 85\u00a0mm 52-K m 1939, che, a distanze uguali o inferiori a 1000 m, era in grado di perforare la piastra frontale spessa 100\u00a0mm.\nIl Gabinetto Centrale per la Progettazione dei Pezzi d'Artiglieria (TsAKB) fu incaricato di sviluppare e installare un nuovo pezzo da 85\u00a0mm per l'IS-1. Fin dall'inizio fu chiaro che sarebbe stato impossibile installare un cannone da 85\u00a0mm nella torretta non modificata dell'IS-1 senza ridurre in maniera sensibile lo spazio interno per l'equipaggio. Fu necessario quindi ingrandire la torretta e, di conseguenza, lo scafo fu allungato di 42\u00a0cm. A seguito dell'allungamento, venne anche aggiunta un'ulteriore ruota al treno di rotolamento. La nuova versione dell'IS-1 venne denominata \"Oggetto #237\" e messa in produzione in via sperimentale \u2013 2 esemplari \u2013 nel luglio 1943: uno armato col cannone S-31 (ottenuto combinando la canna da 85\u00a0mm con la base dello Zis-5 da 76,2\u00a0mm per semplificare la produzione) e l'altro col D-5T (sviluppato per il SU-85). Alla fine fu scelta la combinazione armata col cannone D-5T, che venne ribattezzata IS-85.\nUna piccola serie di carri fu prodotta nell'estate del 1943. Esaminati e approvati dall'establishment del Cremlino, furono messi in produzione di massa e presero servizio nell'Armata Rossa a partire dal 4 settembre dello stesso anno. Il carro riassunse la sua denominazione originale di IS-1 a partire dal marzo 1944.\nCaratteristiche tecniche.\nIl carro \u00e8 convenzionale, con torretta montata in posizione centrale leggermente avanzata e motore da 600 cv montato posteriormente in posizione trasversale.\nLa corazzatura \u00e8 di acciaio omogeneo, fusa, spessa 120\u00a0mm in corrispondenza della porzione superiore della piastra frontale e 100\u00a0mm allo scudo della torretta. Sono molto protetti anche i lati, con 90\u00a0mm.\nL'armamento principale \u00e8 costituito da un cannone D-5T da 85\u00a0mm, mentre una mitragliatrice da 7,62\u00a0mm pu\u00f2 essere montata (anche se, di fatto, non sempre l'equipaggio lo faceva) in un cupolino sul retro della torretta, analogamente al KV-1. Un'altra mitragliatrice da 7,62\u00a0mm \u00e8 montata coassialmente al cannone.\nL'equipaggio \u00e8 di 4 persone (capocarro, cannoniere, pilota e servente). Il pilota siede anteriormente in posizione centrale, con le leve per il comando dei cingoli (per avanzamento e sterzata) alla sua destra e alla sua sinistra. La visibilit\u00e0 anteriore a portello chiuso \u00e8 assicurata da una feritoia. I proiettili dell'armamento principale sono stivati in riservette intorno all'anello e sui lati della torretta.\nIl peso complessivo \u00e8 di circa 46 t. L'autonomia \u00e8 di circa 250\u00a0km.\nImpiego operativo.\nTra settembre 1943 e gennaio 1944 vennero prodotti un po' pi\u00f9 di 100 IS-1. Nel febbraio 1944, tutti i reggimenti di carri pesanti da sfondamento esistenti, equipaggiati coi carri KV, furono riequipaggiati con nuovo materiale. Simultaneamente, furono creati nuovi reggimenti coi nuovi carri IS. Durante l'addestramento i nuovi equipaggi ricevettero lo status di \"guardie\", a causa dell'importanza che veniva attribuita al loro compito. Cosa abbastanza peculiare, sui carri IS-1 di questi reggimenti erano presenti due ufficiali: il capocarro e il pilota avevano il grado di tenente. Il cannoniere e il servente erano sottufficiali, col grado di sergente. Non tutti gli equipaggi avevano esperienza di combattimento su carri pesanti; questo si tradusse in performance disastrose alla loro entrata in servizio.\nUna delle prime unit\u00e0 entrate in battaglia fu il 13\u00ba reggimento guardie carri pesanti da sfondamento, armato con 21 carri IS-1. Il 15 febbraio 1944 dovettero aiutare la 109\u00aa brigata carri durante l'assalto del villaggio di Lysisanka, nella regione di Fastov; gli avversari erano il III. Panzerkorps. Il comandante distacc\u00f2 5 carri IS-1 e li mand\u00f2 all'assalto del villaggio. I tedeschi lasciarono avvicinare i russi fino a circa 600\u00a0m prima di aprire il fuoco da postazioni mimetizzate. Tutti i carri furono messi fuori combattimento, due bruciati e irrecuperabili. Ogni carro ricevette fino a sette colpi. Il villaggio fu catturato il giorno dopo in maniera pi\u00f9 saggia, circondandolo e attendendo che i tedeschi finissero il carburante.\nIl primo scontro verificabile tra IS-1 e Tiger avvenne il 4 marzo 1944. In Ucraina il 1\u00ba Reggimento guardie fu coinvolto in uno scontro con un raggruppamento di carri Tiger. Un IS-1 fu distrutto dalla distanza di 1500\u20131800\u00a0m mentre altri due furono immobilizzati. Durante lo scontro furono messi fuori combattimento, ma non distrutti, due Tiger.\nL'8 marzo un paio di IS-1 furono distrutti da una batteria di PaK 40 da 75\u00a0mm da cortissima distanza. Il primo carro ricevette otto colpi e il secondo quattro.\nIl 15 marzo, quindici IS-1 del 13\u00ba Reggimento guardie sostennero un attacco della 50\u00aa Brigata carri, vicino all'Uman'. Cinque IS-1 furono messi fuori combattimento dai cannoni contraerei da 88\u00a0mm, altri tre furono immobilizzati da guasti meccanici e uno cadde in un fiume. Durante la battaglia successe anche un fatto piuttosto raro: la corazzatura inferiore di un IS-1 fu perforata dal colpo del fucile anticarro Panzerb\u00fcchse da 7,92\u00a0mm.\nIl 16 marzo una compagnia di Tiger colse in un'imboscata un gruppo di IS-1. Due carri bruciarono coi loro equipaggi.\nStoria.\nSviluppo.\nDai primi impieghi operativi dell'IS-1 risult\u00f2 subito evidente che non era n\u00e9 armato n\u00e9 protetto per i compiti assegnati. In pratica, pur essendo superiore al KV, non era nettamente migliore del carro che avrebbe dovuto sostituire e non era neppure marcatamente migliore dei suoi avversari. Si procedette ad un miglioramento dell'armamento e della protezione.\nDall'analisi della battaglia di Kursk emerse che l'arma controcarro migliore era il cannone divisionale da 122\u00a0mm A-19. Fu possibile installarlo anche sui carri armati, grazie all'adozione di ammortizzatori di rinculo, meccanismi per controllare l'alzo e altri sottosistemi mutuati dall'obice sperimentale U-11. Il progetto di massima fu approvato il 31 ottobre 1943.\nFu necessario installare un freno di bocca per ridurre vampa e polvere sollevata durante lo sparo. Il tipo impiegato inizialmente fu un modello a T, giudicato presto insoddisfacente e sostituito con uno di disegno tedesco in prima battuta e in seguito con uno nuovo e pi\u00f9 pesante. I test si succedettero rapidamente con esito soddisfacente. In particolare, durante i test di fuoco, la corazza laterale di un Panther fu completamente perforata e il lato opposto fu strappato dalle saldature. Il cannone cos\u00ec modificato fu adottato come 122 mm D-25T.\nLa prima produzione fu consegnata nel dicembre del 1943, appena tre mesi dopo i primi IS-1. A partire da febbraio 1944 la produzione dei IS-1 fu sospesa e si produssero solo IS-2. Si evidenziarono presto problemi dell'armamento. In primo luogo, il carro poteva trasportare solo 28 colpi, non i 59 del IS-1. Poi la cadenza di fuoco era bassa, a causa di munizioni costituite da proietto e carica separata.\nPer correggere il difetto fu adottata una culatta di differente disegno e parzialmente automatica, che consentiva una cadenza di 1,5\u00a0\u2013 2 colpi al minuto, contro l'1 originario. Inoltre, durante il primo incontro tra i IS-2 e i carri tedeschi, si vide che il proietto APHE BR-471 penetrava la piastra frontale dei Panther solo a meno di 700 m. La corazza frontale dei Tiger I, invece, poteva essere perforata fino a 1200 m. Questo perch\u00e9 il proiettile, molto appuntito, tendeva a perforare pi\u00f9 efficacemente corazze verticali (tipo Tiger), ma rimbalzava da quelle inclinate del Panther. Le performance migliori le aveva il proietto ad alto esplosivo OF-471, che a volte riusciva a sradicare completamente la piastra frontale dalle saldature.\nA partire dall'estate del 1944 il problema della scarsa penetrazione dei proiettili AP scomparve. Questo fu dovuto, pi\u00f9 che altro, alla sostituzione da parte dei tedeschi dell'acciaio al manganese con acciaio ad alto tasso di carbonio legato con nickel. Le corazze cos\u00ec composte tendevano ad essere pi\u00f9 fragili, specialmente lungo le saldature.\nPer quanto riguarda la protezione passiva, a partire dai primi mesi del 1944 fu resa pi\u00f9 robusta la corazzatura del carro, sottoponendo le lastre a tempra drastica per innalzarne la durezza superficiale. Questo port\u00f2 a un accresciuto numero di componenti necessari per la produzione dello scafo, oltre a costi pi\u00f9 elevati. Alla fine si giunse a un nuovo disegno della parte frontale del carro, pi\u00f9 filante e con un'inclinazione costante di 60\u00b0 rispetto alla verticale. La nuova piastra frontale, prodotta dal maggio 1944, risult\u00f2 impenetrabile all'88\u00a0mm KwK 36 anche se colpita da breve distanza. La parte inferiore del muso, inclinata di 30\u00b0, rimase pi\u00f9 vulnerabile. Dal luglio 1944 pezzi di cingolo vennero attaccati ad essa come soluzione \"artigianale\". La torretta risult\u00f2 impossibile da modificare. Disegnata per il cannone da 85\u00a0mm, risultava sbilanciata dal peso del 122\u00a0mm. Un'accresciuta corazzatura l'avrebbe ulteriormente sbilanciata, rendendo necessario un nuovo meccanismo di brandeggio.\nDopo queste modifiche il carro rimase sostanzialmente inalterato fino al 1954-55, quando fu intrapreso un programma di modernizzazione che diede origine al IS-2M.\nCaratteristiche tecniche del IS-2.\nIl carro IS-2 \u00e8 convenzionale, con torretta montata in posizione centrale leggermente avanzata e motore da 600 cv montato posteriormente in posizione trasversale. La corazzatura \u00e8 di acciaio omogeneo, fusa, spessa 120\u00a0mm in corrispondenza della porzione superiore della piastra frontale e 100\u00a0mm allo scudo della torretta. Sono molto protetti anche i lati, con 90\u00a0mm.\nL'armamento principale \u00e8 costituito da un cannone da 122 mm D-25T, con proietti e cariche separati. Una mitragliatrice DT da 7,62\u00a0mm \u00e8 montata coassialmente al cannone.\nRispetto al IS-1, la cupola del capocarro \u00e8 leggermente spostata a sinistra e il periscopio PT4-17 \u00e8 stato sostituito da un visore MK-IV. Sul portello del capocarro \u00e8 installata una mitragliatrice pesante D\u0160K per difesa antiaerea. L'equipaggio \u00e8 di 4 persone (capocarro, cannoniere, pilota e servente). Il pilota siede anteriormente in posizione centrale, con le leve per il comando dei cingoli (per avanzamento e sterzata) alla sua destra e alla sua sinistra. La visibilit\u00e0 anteriore a portello chiuso \u00e8 assicurata da una feritoia. I proiettili dell'armamento principale sono stivati in riservette intorno all'anello della torretta e sui lati della torretta stessa.\nIl peso complessivo del carro \u00e8 di circa 46 t. L'autonomia, in condizioni ottimali \u00e8 di circa 250\u00a0km.\nImpiego operativo.\nCome il IS-1, il IS-2 ebbe il suo battesimo del fuoco durante le fasi finali della liberazione dell'Ucraina.\nLe prime battaglie a cui prese parte furono quelle di Proskurovo-\u010cernigovskaya e Uman'sko-Boto\u010dskaya. I reggimenti equipaggiati con questa macchina erano l'11\u00b0 e il 72\u00ba Reggimento guardie.\nIl 72\u00ba reggimento, incorporato nella 1\u00aa Brigata corazzata Guardie, nel maggio 1944 prese parte ad azioni nei pressi di Obertin e, in 20 giorni di combattimenti, perse appena otto carri, distruggendo oltre quaranta cingolati fra Tiger e Sturmgesch\u00fctz III o IV, tre portamunizioni e dieci cannoni controcarro. Il carro si dimostr\u00f2 in grado di sostenere anche elevati livelli di danno prima di capitolare.\nIn un rapporto ufficiale russo si legge:\nIn generale, i rapporti di danneggiamento dei IS-2 sono tutti simili. I carri venivano messi fuori combattimento solo da colpi di grosso calibro sparati a distanze inferiori agli 800 m, sui lati o sul retro. Per lo pi\u00f9, l'equipaggio era in grado di evacuare il veicolo illeso o con ferite leggere.\nIn definitiva, i IS-2 e i Panzer VI Tiger I e Panzer VI Tiger II ebbero solo ingaggi sporadici.\nIl primo scontro tra IS-2 e Tiger II si ebbe il 13 agosto 1944. La compagnia comandata dal tenente Klimenkov distrusse due Tiger II. Contemporaneamente, il tenente Udalov ne distrusse altri tre.\nIl 12 novembre ci fu un'altra schermaglia vicino a Budapest e il 12 gennaio 1945 vicino a Lisuv. In entrambi i casi, tutte e due le parti subirono grosse perdite.\nVale la pena di ricordare che l'88\u00a0mm del Tiger II aveva una migliore capacit\u00e0 di perforare le corazze, mentre il 122\u00a0mm sovietico grazie all'enorme energia cinetica era spesso in grado di far saltare la torretta o far detonare le munizioni all'interno dei carri avversari anche senza penetrare la corazza.\nIn totale, entro la fine del conflitto furono formate cinque brigate carri pesanti indipendenti. Due di esse presero parte alla battaglia di Berlino.\nI IS-2 si rivelarono ottimi per neutralizzare le postazioni fortificate nemiche, dal momento che un singolo colpo da 122\u00a0mm poteva distruggere la cupola in cemento armato di un bunker.\nA partire dai primi mesi del 1945, i carri furono impiegati sempre di pi\u00f9 in ambiente urbano. I IS-2 ricevettero delle scudature aggiuntive, montate spaziate rispetto alla corazzatura principale, per proteggersi dai razzi a carica cava dei panzerfaust o altre armi simili. Il colpo distruggeva lo scudo superficiale, ma non perforava la corazza principale, sulla quale rimaneva un piccolo buco annerito, poco profondo, che gli equipaggi chiamavano \"il bacio della strega\". Durante i combattimenti in area urbana, gli equipaggi ricevettero anche l'ordine di combattere con i portelli chiusi, ma non bloccati. Questo permetteva di soccorrere gli equipaggi feriti, prevenendo, contemporaneamente, la possibilit\u00e0 che i nemici riuscissero a buttare bombe a mano dentro il carro da postazioni sopraelevate. La misura si rivel\u00f2 efficace, e le perdite di equipaggi diminuirono. I tedeschi praticamente non poterono mai studiarlo a fondo, perch\u00e9 i russi erano padroni dei campi di battaglia e recuperavano i relitti dopo gli scontri.\nOltre che nell'Armata Rossa, il IS-2 serv\u00ec nell'Esercito polacco. 71 carri furono destinati al 4\u00ba e al 5\u00ba reggimento carri pesanti. Durante la battaglia di Pomerania, i due reggimenti distrussero 31 carri nemici perdendone 14. Entrambi i reggimenti presero parte alla battaglia di Berlino. Nella primavera del '45, poco prima della liberazione di Praga, anche l'esercito cecoslovacco ricevette diversi IS-2.\nAll'inizio degli anni '50, diversi IS-2 furono forniti alla Cina. Secondo alcune fonti (ma l'informazione \u00e8 da verificare), dei volontari cinesi potrebbero averli usati in Corea contro gli americani. Pare che operassero almeno quattro battaglioni cinesi indipendenti, ognuno con quattro compagnie di T-34/85 e una di IS-2 (cinque carri). I IS-2 furono forniti dalla Cina al Vietnam durante le guerre indocinesi. Cuba ricevette due reggimenti di IS-2 nei primi anni '60. I IS-2M operarono nell'esercito sovietico piuttosto a lungo, sopravvivendo ai IS-3 e ai IS-4.\nNegli anni '70 erano usati in estremo oriente come fortini. L'ultimo utilizzo fu nel 1982 nel distretto di Odessa durante delle manovre. L'ordine ufficiale di rimozione dal servizio, comunque, fu emanato solamente nel 1995.\nIS-3 e IS-3M.\nSviluppo e caratteristiche.\nLo sviluppo del IS-3 ebbe inizio nell'estate del 1944, con il nome di \"Kirovets-1\". Il progetto venne intrapreso dopo un'attenta analisi delle tipologie di danno inflitte dai tedeschi ai corazzati russi. All'epoca c'erano due modelli di carri pesanti allo studio: il primo (basato sugli object numero 244, numero 245 e numero 248) era caratterizzata da un'inedita piastra frontale a V rovesciata al posto della classica lastra piana. La nuova configurazione consent\u00ec di sagomare tutta la parte anteriore del carro, adottando anche delle \"guancette\" inclinate ai lati del muso. La soluzione permise di irrobustire il disegno senza aumentare il peso. La torretta, simile a quella dei precedenti carri IS, era saldata anzich\u00e9 fusa, dal momento che le fonderie erano perlopi\u00f9 impegnate a produrre le torri dei IS-2 e dei T-34/85. Il secondo progetto era caratterizzato da una grossa torre arrotondata, vagamente rassomigliante una scodella rovesciata. La nuova torretta, grazie alla forma particolare, era in grado di deflettere pi\u00f9 efficacemente i proiettili perforanti. Inoltre, la buona disposizione degli interni permetteva di minimizzare le dimensioni e, al contempo, di aumentare la corazzatura da 100\u00a0mm a 250\u00a0mm.\nEntrambi i progetti furono sottoposti a Maly\u0161ev, ministro della produzione dei carri armati, che, con acume, decise di combinare la torretta del secondo progetto con lo scafo del primo. Il nuovo carro, denominato \"Oggetto #703\", venne mostrato a \u017dukov e a Vasilevskij nell'ottobre del '44. Subito dopo, Stalin ordin\u00f2 la sua messa in produzione. Il carro di serie si dimostr\u00f2 robusto e ben protetto. L'armamento principale era costituito da un cannone da 122\u00a0mm A-19, con ventotto proietti a carica separata, assistito da un meccanismo di caricamento semiautomatico.\nNormalmente il carro trasportava 18 proietti ad alto esplosivo e 10 AP, distribuzione che suggerisce un impiego primario contro bersagli \"morbidi\". L'equipaggio era di quattro persone (pilota, comandante, cannoniere, servente). Per la prima volta su un carro russo, il pilota era dotato di portello con iposcopi anzich\u00e9 feritoie. L'iposcopio del pilota doveva per\u00f2 essere rimosso prima di aprire il portello. Il carro trasportava 450 litri di carburante internamente, inoltre poteva essere equipaggiato con quattro serbatoi esterni da 90 litri l'uno, connessi direttamente ai serbatoi principali. I serbatoi esterni erano dotati di meccanismo di sgancio di emergenza. Il IS-3 rest\u00f2 in produzione di massa fino a met\u00e0 del 1946, con un totale di 2.311 esemplari prodotti. Inizialmente soffr\u00ec di numerosi difetti, legati a problemi di progettazione. I pi\u00f9 seri erano: motore e cambio inaffidabili e problemi ad alcune componenti della torretta. Nel 1946 fu formata una commissione per analizzare e eliminare questi problemi, che propose un programma di ammodernamento e miglioria. Tra il 1948 e il 1950 tutti i carri furono ammodernati, rinforzando motore e cambio, sostituendo le ruote e rimpiazzando le radio 10-RK con pi\u00f9 moderne 10-RT. Dopo il programma di modifica, il peso del carro si era innalzato a 48,8 t. Nonostante le modifiche, il veicolo continu\u00f2 ad essere inaffidabile. Alla fine degli anni '50, il carro fu ammodernato nuovamente, dando vita al IS-3M. In definitiva, i carri modernizzati erano pi\u00f9 o meno comparabili con gli altri carri russi, ma ormai erano divenuti obsoleti. Furono mandati in aree di stoccaggio e usati raramente.\nImpiego operativo.\nIl primo gruppo di preserie di IS-3 lasci\u00f2 la fabbrica a met\u00e0 maggio 1945. Questi carri non parteciparono quindi ad alcun'azione nei teatri di guerra europei, nonostante i Tedeschi asserissero di averne distrutti molti durante la battaglia di Berlino. Almeno un reggimento di IS-3 fu inviato in Estremo Oriente, ma non \u00e8 noto se siano mai stati coinvolti in azioni contro l'esercito giapponese. Il 7 settembre 1945 52 carri parteciparono alla parata della vittoria a Berlino, suscitando scalpore negli osservatori occidentali. I primi carri di serie, completi di ogni caratteristica progettuale, vennero prodotti nel 1946. Nello stesso anno, due carri furono anche inviati in Polonia a scopo di valutazione. Nel 1950 un carro fu inviato in Cecoslovacchia. La Cina ricevette diversi carri, solamente dopo la fine della guerra di Corea. L'unico impiego certificato di questo carro da parte dell'Armata Rossa fu nel 1956 a Budapest.\nVerso la fine degli anni '50 l'esercito egiziano ricevette i primi tre IS-3, anche se la maggior parte fu acquisita tra il 1962 e il 1967. L'esercito israeliano cattur\u00f2 alcuni IS-3 nella Guerra dei sei giorni (1967) e nella Guerra dello Yom Kippur (1973) e li riequipaggi\u00f2 con motore del T-54.\nIS-4.\nLo sviluppo di questo carro ebbe inizio nel 1944, col nome in codice di IS-4-701, come tentativo di sviluppare un carro pesante per la fine del conflitto e il dopoguerra. I prototipi di questo carro furono denominati \"oggetto 701-2\", \"oggetto 701-5\" e \"oggetto 701-6\". Alla fine, l'\"oggetto 701-6\" fu giudicato quello di maggior successo e accettato in servizio nel 1947 con la designazione di IS-4. Rispetto ai precedenti carri IS aveva uno scafo pi\u00f9 lungo (con sette anzich\u00e9 sei ruote al treno di rotolamento) e una torretta a pianta leggermente pi\u00f9 ampia, per consentire lo stivaggio di un maggior numero di munizioni. L'armamento rimaneva l'usuale 122\u00a0mm, affiancato da una mitragliatrice coassiale e da una contraerea di grosso calibro montata sulla cupola del capocarro. Il carro armato imbarcava 30 colpi da 122\u00a0mm del tipo proietto/carica separata. Le munizioni erano sistemate in speciali contenitori di acciaio per prevenire detonazioni accidentali. Si ritiene che la produzione di massa di questo carro sia partita nel 1947 e che ne siano stati costruiti 250 esemplari. La maggior parte furono assegnati alle divisioni di stanza in estremo oriente. La produzione fu cancellata nel 1949 e poco dopo i carri furono tolti dal servizio. La corta vita operativa del veicolo si deve principalmente a problemi tecnici riguardanti la trasmissione, oltre che al peso eccessivo che lo rendeva logisticamente troppo impegnativo.\nIS-5.\nProgetto iniziato nel 1944 alla fabbrica numero 100. Furono considerate diverse combinazioni di armamento, protezione e layout della torretta. Alla fine furono costruiti solo dei modellini in legno.\nIS-6.\nProgetto sviluppato nel 1944 a \u010celyabinsk, con la designazione di \"object 253\". Il carro, in seguito denominato IS-6, aveva uno scafo simile a quello del IS-2, con una trasmissione elettromeccanica. La motorizzazione poteva spingere il mezzo (che aveva un peso di 51,5 t) a 43\u00a0km/h. L'armamento principale era l'usuale A-19 da 122\u00a0mm, mentre la protezione era superiore a quella del IS-3 (bench\u00e9 inferiore al IS-4). La trasmissione elettro meccanica, che secondo i progettisti avrebbe dovuto influire positivamente sulla manovrabilit\u00e0 del carro, si rivel\u00f2 inaffidabile, anche a causa del grosso peso del veicolo. Fu sviluppato anche un carro con trasmissione puramente meccanica, ma era ancora meno affidabile.\nIS-7.\nIl progetto del IS-7 inizi\u00f2 nel 1945, con il nome di \"object 260\". Lo scafo era costituito da piastre inclinate ad angolo molto acuto. Inizialmente venne realizzata solo una \"maquette\" in legno. Nel 1946 venne realizzato il primo prototipo funzionante (differente dal modello, ma con la stessa designazione). Il secondo prototipo, completato il 25 dicembre 1946, super\u00f2 con successo un percorso di prova di 45\u00a0km. Il carro presentava una serie di soluzioni nuove, soprattutto per un mezzo russo. Aveva cingoli di acciaio con tasselli in gomma, ampiamente utilizzati in occidente, ma sempre rifiutati dai russi, ed era armato con un cannone S-26 da 130\u00a0mm, dotato di un peculiare freno di bocca traforato (detto a \"pepiera\"). La cadenza di fuoco era di 6-8 colpi al minuto, elevata in relazione al calibro del pezzo, ed ottenuta grazie a un meccanismo di caricamento automatico. Vennero prodotti due scafi e due torrette, che furono sottoposte a Kubinka al fuoco dei cannoni da 88 e 128\u00a0mm tedesco e 122\u00a0mm russo. I risultati furono usati per sviluppare la corazza definitiva.\nNel 1947 scafo e torretta furono ridisegnati, e la protezione aumentata. L'armamento principale fu aggiornato montando il cannone S-70 L 54, sempre da 130\u00a0mm. Un'altra novit\u00e0 fu un sistema (sulla cui reale efficacia non si hanno dati precisi), che avrebbe dovuto agganciare il cannone a un bersaglio e aprire il fuoco automaticamente. Nell'estate del 1948 furono prodotti quattro IS-7, che vennero inviati a Kubinka per i test. La corazza risult\u00f2 pressoch\u00e9 invulnerabile, sostenendo con successo i colpi dei 128 e 130\u00a0mm.\nIS-8, IS-9, T-10 e T-10M.\nAlla fine del 1948, il GBTU eman\u00f2 una specifica per un carro armato del peso non superiore alle 50 tonnellate. Il nuovo progetto ricevette la designazione di JS-8. Furono costruiti inizialmente un modello in scala 1:1 e un prototipo, seguiti da una piccola serie di 10 esemplari. Nella primavera del 1950 questi ultimi furono sottoposti a dei test a Kubinka. I test furono pi\u00f9 o meno soddisfacenti, e la commissione esaminatrice espresse parere favorevole alla messa in produzione del nuovo mezzo, ma solo dopo una serie di modifiche.\nAlla fine, le modifiche furono cos\u00ec numerose che il carro cambi\u00f2 designazione due volte: venne prima chiamato JS-9 e poi JS-10.\nNel 1953 Stalin mor\u00ec. Anche a seguito del processo di destalinizzazione che ne segu\u00ec, la designazione del veicolo fu cambiata da JS-10 a T-10. Il T-10 era armato con un cannone D-25TA da 122\u00a0mm e una mitragliatrice coassiale D\u0160KM (un aggiornamento della D\u0160K) da 12,7\u00a0mm. Nel 1955 vennero prodotti i primi due prototipi: uno con il cannone stabilizzato sul piano verticale e l'altro con l'armamento principale stabilizzato su entrambi gli assi. La seconda variante fu accettata un anno pi\u00f9 tardi con la designazione di T-10\u00b0. Nel 1957 fu prodotta un'ulteriore versione, il T-10B, che, oltre al cannone stabilizzato sui due assi, era dotata di mirini T2S-29-14. Nello stesso anno entr\u00f2 in produzione anche il T-10M, caratterizzato da un cannone dalle caratteristiche balistiche migliorate (il M-62-T2 da 122\u00a0mm), dalla stabilizzazione su entrambi gli assi dell'armamento e da un sistema di visione notturna, un po' rudimentale per gli standard attuali, ma relativamente all'avanguardia per l'epoca. Il carro era anche dotato di mitragliatrice pesante contraerea. La corazzatura era in acciaio laminato compatto, con spessore fino a 210\u00a0mm. Nel 1963 il carro fu equipaggiato con un sistema per guado sul fondo dei fiumi, in grado di far attraversare corsi d'acqua profondi fino a 5 metri, mentre nel 1967 venne dotato di munizioni APDS e HEAT. L'equipaggio era di 4 persone. Non risulta che il mezzo sia mai stato utilizzato in combattimento. La produzione del T-10M termin\u00f2 nel 1966. I mezzi in linea non furono sottoposti a programmi ufficiali di aggiornamento, anche se non si pu\u00f2 escludere che un certo numero di T-10 siano stati dotati di apparati facilmente installabili, come un telemetro laser. Il T-10 \u00e8 stato spesso descritto come il meglio protetto tra i carri russi degli anni '60 e, per alcuni versi, la sua capacit\u00e0 di sopravvivere sui campi di battaglia di un ipotetico teatro di guerra europeo era superiore a quella delle prime serie del T-72. Non \u00e8 mai stato esportato e, a quanto sembra, avrebbe dovuto essere utilizzato come carro di rottura. Fu tenuto in riserva strategica fino al 1993, quando venne definitivamente radiato.\n\"Izdeliye\"-Oggetto 277, 279 e 770.\nLegati alla storia della serie IS e con loro imparentati, ci sono anche tre prototipi di carro armato che, rispetto ai molti studi prodotti e mai concretizzati, arrivarono vicini alla fase costruttiva e introdussero concetti e soluzioni interessanti.\nL\"oggetto 277\" riprendeva idee del JS-7 e del T-10. Era armato con un cannone da 130\u00a0mm e con una mitragliatrice coassiale KPVT da 14,5\u00a0mm. Il carro era inoltre equipaggiato con uno stabilizzatore assiale \"Groza-2\" e con un sistema di visione notturna. Il motore sviluppava 1090 cv. Si equipaggi\u00f2 inoltre il mezzo con un sistema per la difesa da attacchi nucleari, un meccanismo per pulire automaticamente i visori e per guadi profondi.\nL\"oggetto 279\" fu sviluppato nel 1957 e fu un veicolo piuttosto originale. L'impostazione del mezzo era classica, ma il problema della protezione fu risolto in modo nuovo: lo scafo del carro venne coperto con uno scudo ellittico, destinato a proteggerlo dalle granate HEAT e dagli effetti di un'esplosione nucleare, che avrebbe dovuto investirlo senza ribaltarlo. Lo spessore della corazzatura era di 269\u00a0mm sulla piastra frontale e 305 alla torretta.\nL'armamento era costituito da un cannone M-65 da 130\u00a0mm e da una mitragliatrice coassiale KPVT da 14,5\u00a0mm. Il carro era mosso da un motore diesel da 950 cv. L'equipaggio era di 4 uomini. Un'altra innovativa soluzione adottata riguardava il treno di rotolamento: era costituito da quattro cingoli accoppiati a due a due. Anche se l'altezza del carro risultava un po' elevata, l'idea permetteva di avere una pressione specifica sul terreno bassa, con, conseguentemente, un'ottima manovrabilit\u00e0 su terreni soffici, come fango o neve.\nL\"oggetto\" 770 fu una piattaforma di prova tecnologica. Incorpor\u00f2 diverse tecnologie all'avanguardia per l'epoca: uno dei primi sistemi NBC (efficace, per la verit\u00e0, pi\u00f9 contro gli attacchi nucleari che verso i bio-chimici), una girobussola, estintori automatici e visori notturni. La corazzatura era spessa 120\u00a0mm alla piastra frontale e 290\u00a0mm alla torretta. L'armamento constava di un cannone M-65 da 130\u00a0mm con 26 colpi e di una mitragliatrice da 14,5\u00a0mm. Il motore era un V 10 diesel da 1000 cv raffreddato a liquido. Il carro fu descritto da analisti militari come un'ottima realizzazione e serv\u00ec per sviluppare soluzioni incorporate in modelli successivi."}
{"id": "581574", "revid": "1431409", "url": "https://it.wikipedia.org/wiki?curid=581574", "title": "Christopher Plummer", "text": "Giovane attore shakesperiano, si avvicin\u00f2 al cinema nella seconda met\u00e0 degli anni cinquanta, interpretando ruoli minori. Raggiunse il grande successo con l'interpretazione del capitano Von Trapp in \"Tutti insieme appassionatamente\" (1965). Nel 2012 fu premiato con l'Oscar al miglior attore non protagonista per \"Beginners\", dopo essere gi\u00e0 stato candidato nel 2010 per \"The Last Station\". Inoltre vinse tre Emmy Award, due Tony Award, un Golden Globe, uno Screen Actors Guild Award e un BAFTA Award.\nNel 1968 venne insignito dell'Ordine del Canada, riconoscimento concesso ai cittadini canadesi distintisi nel mondo.\nBiografia.\nGli inizi a teatro.\nNato in Canada il 13 dicembre 1929, nipote del Primo Ministro canadese John Abbott, Plummer era figlio unico dell'avvocato John Plummer e di Isabella Abbott. A seguito del divorzio dei genitori segu\u00ec sua madre a Senneville nel Qu\u00e9bec, dove studi\u00f2 per diventare pianista, ma poi segu\u00ec la via della recitazione durante i primi anni quaranta. Dopo aver fatto parte per molti anni della Canadian Repertory Theatre di Ottawa, approd\u00f2 a Hollywood. A Broadway inizi\u00f2 la carriera teatrale, soprattutto in ruoli shakespeariani che port\u00f2 sulle scene con naturalezza.\nSi fece notare anche per due spettacoli con Katharine Cornell, \"The Constant Wife\" e \"The Dark Is Light Enough\", entrambi del 1954, presentati a New York. Il marito della Cornell, intuendone le grandi capacit\u00e0, lo port\u00f2 a Parigi per interpretare il ruolo di Giasone in \"Medea\"; successivamente recit\u00f2 accanto a Julie Harris in \"The Lark\". Mentre si divideva tra Broadway e Londra conobbe il , con cui si aggiudic\u00f2 il primo Tony Award della carriera. Negli anni cinquanta cominci\u00f2 a lavorare come speaker per la radio e per la televisione.\nGli esordi a Hollywood.\nNel 1958 debutt\u00f2 al cinema accanto a Henry Fonda e Susan Strasberg in \"Fascino del palcoscenico\", diretto da Sidney Lumet, e sempre nello stesso anno fu protagonista di \"Il paradiso dei barbari\", diretto da Nicholas Ray.\nNel 1960 lavor\u00f2 insieme a un giovane Robert Redford nel film per la televisione \"Captain Brassbound's Conversion\", poi interpret\u00f2 Commodo ne \"La caduta dell'Impero romano\" (1964), con Stephen Boyd e Sophia Loren. Nel 1964 torn\u00f2 in televisione interpretando Amleto in \"Hamlet\", con Michael Caine. Ma il ruolo con cui ottenne grande visibilit\u00e0 e successo fu quello del capitano Von Trapp nel musical \"Tutti insieme appassionatamente\" (1965).\nIn seguito recit\u00f2 in \"Lo strano mondo di Daisy Clover\" (1965) con Redford e Natalie Wood, \"Agli ordini del F\u00fchrer e al servizio di Sua Maest\u00e0\" (1967) con Romy Schneider e Yul Brynner, \"La notte dei generali\" (1967) con Peter O'Toole e Philippe Noiret, \"Edipo re\" (1968) con Orson Welles, \"I lunghi giorni delle aquile\" (1969) e \"Waterloo\" (1970) con Rod Steiger.\nGli anni settanta e ottanta.\nPur non interpretando ruoli da protagonista durante gli anni settanta Plummer consolid\u00f2 la sua fama, recitando con Faye Dunaway in \"After the Fall\" (1974) e con Peter Sellers ne \"La Pantera Rosa colpisce ancora\" (1975), e venne diretto da John Huston in \"L'uomo che volle farsi re\" (1975), in cui imperson\u00f2 lo scrittore Rudyard Kipling, accanto a star affermate come Sean Connery e Michael Caine.\nTorn\u00f2 protagonista in \"I boss del dollaro\" (1976) accanto a Kirk Douglas. Vinse un Emmy Award come miglior attore protagonista per il telefilm \"Arthur Hailey's the Moneychangers\" (1976), e interpret\u00f2 il ruolo di Erode Antipa, accanto a Ernest Borgnine e Laurence Olivier in \"Ges\u00f9 di Nazareth\" (1977), diretto da Franco Zeffirelli. Nel 1979 fu Sherlock Holmes in \"Assassinio su commissione\" con Donald Sutherland, poi fece coppia con Anthony Hopkins in \"Una corsa sul prato\" (1978) e con Harrison Ford in \"Una strada, un amore\" (1979). Fu diretto da Paul Newman in \"Prima dell'ombra\" (1980), poi divise la scena con William Hurt e Sigourney Weaver in \"Uno scomodo testimone\" (1981). Interpret\u00f2 l'Arcivescovo nella miniserie-scandalo \"Uccelli di rovo\" (1983). Nella seconda met\u00e0 degli anni ottanta doppi\u00f2 alcuni cartoni animati come \"David Gnomo amico mio\" e \"Madeline\".\nNegli anni ottanta apparve anche in \"Ovunque nel tempo\" (1980) con Christopher Reeve, \"Gloria Vandrerbilt\" (1982), \"Scarlatto e nero\" (1983) con Gregory Peck, \"Prova d'innocenza\" (1985) con Faye Dunaway, \"Dreamscape - Fuga nell'incubo\" (1984) accanto a Max von Sydow, \"Nato per vincere\" (1986) con un giovane Nicolas Cage, \"La retata\" (1987) con Tom Hanks e \"Nosferatu a Venezia\" (1988) con Klaus Kinski.\nGli anni novanta.\nDopo un'apparizione nella sitcom \"I Robinson\", fu accanto a Vanessa Redgrave in \"E Caterina... regn\u00f2\" (1991) e \"Il segreto\" (1992). Nel 1991 ebbe il ruolo dell'antagonista Chang nel sesto film di \"Star Trek\". Fu diretto da Spike Lee in \"Malcolm X\" (1992) e poi in \"Inside Man\" (2006), entrambi con Denzel Washington. Dopo \"Wolf - La belva \u00e8 fuori\" (1994) con Jack Nicholson e Michelle Pfeiffer, venne diretto da Terry Gilliam in \"L'esercito delle 12 scimmie\" (1995), accanto a Bruce Willis e Brad Pitt.\nGli anni duemila.\nCome uno dei veterani di Hollywood, diede ancora ottime interpretazioni in thriller politici come \"Insider - Dietro la verit\u00e0\" (1999) con Al Pacino, Russell Crowe, e Philip Baker Hall, nel televisivo \"On Golden Pond\" (2001) accanto a Julie Andrews e \"American Tragedy\" (2000), per cui ottenne una candidatura al Golden Globe come miglior attore non protagonista, in thriller come \"Oscure presenze a Cold Creek\" (2003) al fianco di Sharon Stone, e nel colossal \"Alexander\" (2004), diretto da Oliver Stone, e poi ancora \"Il mistero dei Templari\" (2004) con Nicolas Cage, Jon Voight e Harvey Keitel, \"Syriana\" (2006), ancora con William Hurt, e nel sentimentale \"Emotional Arithmetic\" (2007) con Max von Sydow e Susan Sarandon.\nDopo aver partecipato a \"Inside Man\" di Spike Lee (2006) e \"La casa sul lago del tempo\" (2006) di Alejandro Agresti, torn\u00f2 a recitare in un film di Terry Gilliam, \"Parnassus - L'uomo che voleva ingannare il diavolo\" (2009). Sempre nel 2009 interpret\u00f2 Lev Tolstoj in \"The Last Station\", ruolo grazie al quale ottiene la sua prima candidatura all'Oscar. Prest\u00f2 la sua voce al cattivo Charles Muntz nel film d'animazione della Pixar \"Up\" (2009).\nGli anni duemiladieci.\nNel 2010 fu ancora doppiatore per la pellicola di animazione \"9\", per poi recitare in \"Priest\" (2011) con Paul Bettany. Nello stesso anno fu protagonista di \"Millennium - Uomini che odiano le donne\", remake dell'omonimo film svedese. Prest\u00f2 inoltre la voce al maestro Arngeir, uno dei quattro anziani barbagrigia del gioco \"\". Nel 2012 vinse il Critics' Choice Award al miglior attore non protagonista per il ruolo del padre gay nel film \"Beginners\", ruolo che gli valse anche il premio Oscar al miglior attore non protagonista, divenendo cos\u00ec a 82 anni l'attore pi\u00f9 anziano a vincere una statuetta.\nNel 2017 rimpiazz\u00f2 Kevin Spacey, a seguito dello scandalo sessuale a carico di quest'ultimo, nel film \"Tutti i soldi del mondo\", in cui interpretava il miliardario Jean Paul Getty. Il regista Ridley Scott decise di eliminare tutte le scene in cui compariva Spacey e di rigirarle con Plummer al suo posto. Per questa interpretazione venne candidato ai Golden Globe, ai BAFTA e al premio Oscar al miglior attore non protagonista.\nL'attore \u00e8 morto il 5 febbraio 2021 all'et\u00e0 di 91 anni nella propria abitazione in Connecticut, dopo aver battuto la testa in seguito a una caduta; dopo i funerali, il suo corpo \u00e8 stato cremato.\nVita privata.\nPlummer fu sposato tre volte: la prima dal 1956 al 1960 con l'attrice Tammy Grimes, dalla cui unione \u00e8 nata l'attrice Amanda Plummer. Dopo il divorzio, nel 1962 si rispos\u00f2 con la giornalista britannica Patricia Lewis, divorziando nel 1967. Spos\u00f2 infine, nel 1970, l'ultima moglie, l'attrice Elaine Taylor. \u00c8 stato anche cugino dell'attore Nigel Bruce.\nDoppiatori italiani.\nNelle versioni in italiano dei suoi film, Christopher Plummer \u00e8 stato doppiato da:\nDa doppiatore \u00e8 stato sostituito da:"}
{"id": "581581", "revid": "697352", "url": "https://it.wikipedia.org/wiki?curid=581581", "title": "JS-2", "text": ""}
{"id": "581583", "revid": "14691", "url": "https://it.wikipedia.org/wiki?curid=581583", "title": "Coloni di Catan", "text": ""}
{"id": "581585", "revid": "767487", "url": "https://it.wikipedia.org/wiki?curid=581585", "title": "I ragazzi venuti dal Brasile (film)", "text": "I ragazzi venuti dal Brasile (\"The Boys from Brazil\") \u00e8 un film del 1978 diretto da Franklin J. Schaffner, tratto dal romanzo omonimo di Ira Levin.\nTrama.\nSfuggito alla cattura e latitante in Brasile, Josef Mengele, autore di atroci pratiche nei lager nazisti, in gran segreto e sotto falsa identit\u00e0, elabora una grandiosa quanto folle operazione di \"pulizia della razza ariana\", che consiste nel clonare Adolf Hitler utilizzando il sangue e i tessuti da lui stesso prelevati al dittatore tiranno prima della sua morte. Il piano di Mengele, a cui egli lavora da 20 anni, \u00e8 quello di fare nascere 94 bambini geneticamente identici a Hitler, affidandoli tramite adozione a ignare famiglie accuratamente selezionate in vari Paesi del mondo e cercando di riprodurre le esatte condizioni familiari e sociali dell'infanzia e dell'adolescenza dello stesso Hitler, dove ad esempio all'et\u00e0 di 14 anni \u00e8 prevista la morte del padre, come effettivamente accadde al futuro fuhrer tedesco.\nMengele assolda una squadra composta da ex nazisti e giovani fanatici, per compiere i 94 omicidi in quella che lui considera \"una missione sacra in senso letale\". Nonostante il successo dei primi delitti, l'ebreo Ezra Lieberman, il pi\u00f9 famoso e accanito cacciatore di nazisti, messo in allerta da una telefonata dal Paraguay di un giovane giornalista americano che sta conducendo un'inchiesta sui nazisti rifugiatisi in Sudamerica, comincia a studiare e a indagare in proprio. Lieberman viene a scoprire, durante un interrogatorio in carcere a Frieda Maloney, una ex guardiana di lager incaricata di gestire le adozioni dei cloni di Hitler, che esiste una lista delle famiglie adottive di cui ella ignorava completamente lo scopo.\nVenuti a sapere dell'operato di Lieberman, i capi della \"Kameradenwerk\", l'organizzazione dei nazisti fuggiaschi, prima uccidono il giornalista americano e poi sospendono ogni operazione, spingendo un furente Mengele a proseguire da solo. Sulla sua strada trover\u00e0 ancora Lieberman che lo braccher\u00e0 fino alla sua morte. Mengele muore per mano di uno dei giovani Hitler da lui stesso creati, dato in adozione a una famiglia americana: dopo aver scoperto che Mengele aveva ucciso suo padre, lo fa sbranare vivo dai suoi feroci dobermann. Mentre gli agenti israeliani vorrebbero eliminare tutti i giovani cloni di Hitler sparsi per il mondo, Liebermann brucia la lista per non rendersi complice di cos\u00ec tanti omicidi.\nProduzione.\nRiprese.\nLe riprese del film, svoltesi dal 1\u00ba ottobre 1977 al 14 marzo 1978, sono state effettuate in varie localit\u00e0 dell'Austria, compresa Vienna, in Inghilterra, negli Shepperton Studios, a Lisbona, in Portogallo, e negli Stati Uniti, in Pennsylvania, a Lancaster, con riprese anche allo Zook's Mill Covered Bridge.\nAccoglienza.\nIncassi.\nIl film, girato con un budget di 12 milioni di dollari, incass\u00f2 negli Stati Uniti 19 milioni di dollari."}
{"id": "581587", "revid": "5", "url": "https://it.wikipedia.org/wiki?curid=581587", "title": "Alveoli dentari", "text": ""}
{"id": "581590", "revid": "697352", "url": "https://it.wikipedia.org/wiki?curid=581590", "title": "JS-1", "text": ""}
{"id": "581592", "revid": "697352", "url": "https://it.wikipedia.org/wiki?curid=581592", "title": "JS 1", "text": ""}
{"id": "581593", "revid": "697352", "url": "https://it.wikipedia.org/wiki?curid=581593", "title": "JS 2", "text": ""}
{"id": "581595", "revid": "697352", "url": "https://it.wikipedia.org/wiki?curid=581595", "title": "IS 3", "text": ""}
{"id": "581596", "revid": "697352", "url": "https://it.wikipedia.org/wiki?curid=581596", "title": "IS-3", "text": ""}
{"id": "581601", "revid": "697352", "url": "https://it.wikipedia.org/wiki?curid=581601", "title": "IS 2", "text": ""}
{"id": "581603", "revid": "697352", "url": "https://it.wikipedia.org/wiki?curid=581603", "title": "IS-2", "text": ""}
{"id": "581604", "revid": "697352", "url": "https://it.wikipedia.org/wiki?curid=581604", "title": "IS 1", "text": ""}
{"id": "581605", "revid": "697352", "url": "https://it.wikipedia.org/wiki?curid=581605", "title": "IS-1", "text": ""}
{"id": "581606", "revid": "697352", "url": "https://it.wikipedia.org/wiki?curid=581606", "title": "JS 3", "text": ""}
{"id": "581607", "revid": "697352", "url": "https://it.wikipedia.org/wiki?curid=581607", "title": "JS-3", "text": ""}
{"id": "581608", "revid": "339392", "url": "https://it.wikipedia.org/wiki?curid=581608", "title": "T 10", "text": ""}
{"id": "581609", "revid": "767487", "url": "https://it.wikipedia.org/wiki?curid=581609", "title": "Frine, cortigiana d'Oriente", "text": "Frine, cortigiana d'Oriente \u00e8 un film italiano del 1953 diretto da Mario Bonnard su sceneggiatura dello stesso Bonnard e di Bruno Baratti.\nTrama.\nNel IV secolo a.C. durante i primi anni di governo di Alessandro Magno, nella citt\u00e0 greca di Tebe il tiranno Osco ordina di distruggere la famiglia della bella Afra con l'inganno. Fingendosi un mendicante, Lamaco entra in casa della ragazza e poi accusa i genitori di aver rubato una preziosa collana dal tempio di Demetra. Per questo madre e padre di Frine vengono arsi vivi, mentre la ragazza viene gettata in prigione. Lamaco, temendo di essere tradito da Osco, fugge via con il suo schiavo muto. Dopo varie peripezie Afra riesce a fuggire dalla grinfie di Osco, ma viene catturata in un bosco e portata da un mercante di schiavi che, assieme ad altre fanciulle, la trascina ad Atene per venderla al mercato. Sopraggiunge proprio Lamaco, che la riconosce e decide di salvarla, acquistandola e convincendola ad arricchirsi diventando una cortigiana d'alto bordo, con il nome di battaglia di Frine, ossia \"rospo\". Nel frattempo, Alessandro con il suo esercito ha raso al suolo la citt\u00e0 di Tebe, che si era dimostrata contraria al suo progetto di espansione per rendere Grecia e Macedonia una sola unit\u00e0. Passato un anno dal rapimento di Frine, la ragazza \u00e8 diventata veramente abile nella sua arte ed \u00e8 la cortigiana pi\u00f9 richiesta della citt\u00e0. Tuttavia un giorno un Ateniese giovane e bello, l'avvocato Iperide, la incontra e se innamora perdutamente dopo un breve colloquio. Per convincere la ragazza a seguirlo, l'uomo arriva al punto di rubare per lei una preziosa collana. Frine segretamente ricambia la passione di Iperide, ma lo scultore Prassitele, amico dell'oratore, la convince a lasciarlo. Frattanto, venuta al corrente della triste sorte di Tebe, Frine chiede di far ricostruire le mura della citt\u00e0 con le proprie ricchezze, a patto che sulla porta vengano scritte queste parole: \"Tebe, distrutta da Alessandro il Macedone, ricostruita per volont\u00e0 di Frine\". La reazione degli arconti \u00e8 di profondo scandalo e per ottenere il suo scopo Frine, su istigazione del perfido Lamaco, tenta di spacciarsi per una dea durante i riti eleusini in onore di Demetra. Trascinata davanti all'Areopago (tribunale di allora), Frine sembra destinata alla condanna per empiet\u00e0. Sennonch\u00e9, dopo un colloquio con Prassitele che lo convince dell'onest\u00e0 di Frine, giunge di nuovo in scena Iperide, pronto a difendere l'accusata. Grazie alla testimonianza di alcuni profughi tebani, l'uomo riesce a far assolvere Frine e a far condannare Lamaco. L'amore per Iperide spegne l'ambizione di Frine e finalmente la citt\u00e0 di Tebe pu\u00f2 essere ricostruita con l'iscrizione: \"A Tebe, citt\u00e0 distrutta da Alessandro Magno e ricostruita per volont\u00e0 del popolo\".\nIl ruolo di Sergio Leone.\nUn giovane Sergio Leone partecipa in qualit\u00e0 di aiuto regista. Il suo ruolo diventa importante per la realizzazione del film, anche a causa dello scarso coinvolgimento di Bonnard: gestisce in prima persona la relazione con gli attori, dando loro indicazioni ed \u00e8 il solo responsabile di tutte le scene con una grande quantit\u00e0 di attori e figuranti."}
{"id": "581610", "revid": "123612058", "url": "https://it.wikipedia.org/wiki?curid=581610", "title": "Trasporto pubblico locale", "text": "Il trasporto pubblico locale (abbreviato in \"TPL\") \u00e8 l'insieme delle diverse modalit\u00e0 di trasporto pubblico su scala locale in ambito cittadino, provinciale o regionale.\nStoria.\nI trasporti di massa in ambito locale si sviluppano nel XIX secolo, quando comparvero gli omnibus, ossia carrozze coperte a trazione equina, pi\u00f9 tardi convertite in tram trainati sempre da cavalli, oppure mossi dal vapore o da un motore elettrico percorrendo binari predisposti.\nNel 1863 fu inaugurata la prima linea urbana sotterranea, la metropolitana di Londra, prima con locomotive a vapore e poi con motrici elettriche. I tram elettrici dominarono i paesaggi urbani all'inizio del XX secolo.\nL'avvento della motorizzazione privata condusse all'eliminazione dei binari nelle citt\u00e0, portando alla sostituzione delle tranvie con filobus e con autobus. La modalit\u00e0 tranviaria ha subito peraltro un rilancio a partire dalla fine del XX secolo in alcuni paesi come in Francia o negli Stati Uniti.\nQuale complemento rispetto a questi sistemi tradizionali sono talora in opera sistemi ettometrici quali marciapiedi mobili, scale mobili, ascensori e \"people mover\" o proposti servizi di trasporto pubblico non di linea quali l'autobus a chiamata o il taxi collettivo.\nMezzi impiegati.\nIl trasporto pubblico locale pu\u00f2 essere svolto con diversi mezzi di trasporto pubblici e su diverse tipologie di infrastrutture, sia in sede riservata (corsie preferenziali, viadotti, passanti ferroviari) sia in sede promiscua. Di seguito i mezzi impiegati nello svolgimento del servizio di TPL:\nSistemi tariffari integrati.\nGeneralmente, la compresenza all'interno di un singolo bacino di pi\u00f9 aziende di trasporto comporta l'acquisto di pi\u00f9 titoli di viaggio, con aumento dei tempi di trasbordo e delle difficolt\u00e0 legate alla reperibilit\u00e0 degli stessi. Per questo motivo, negli ultimi anni, sono andati diffondendosi nelle aree metropolitane delle grandi citt\u00e0 i sistemi tariffari integrati, i quali permettono l'utilizzo di servizi svolti da pi\u00f9 aziende (anche su mezzi di trasporti differenti, es. autobus e treno) con un singolo biglietto o abbonamento.\nAlcuni sistemi tariffari integrati in vigore in Italia sono il Metrebus a Roma, lo STIBM a Milano, l\"'Unico\" a Pescara-Chieti o UnicoCampania a Napoli e nella Regione Campania secondo integrazioni tariffarie differenti per fasce.\nIndicatori statistici.\nPer una valutazione/confronto dei diversi sistemi di trasporto pubblico locale \u00e8 generalizzato l'uso di alcuni indicatori quali, ad esempio:"}
{"id": "581611", "revid": "47767", "url": "https://it.wikipedia.org/wiki?curid=581611", "title": "Josef Stalin", "text": ""}
{"id": "581614", "revid": "1632387", "url": "https://it.wikipedia.org/wiki?curid=581614", "title": "Sucking in the Seventies", "text": "Sucking in the Seventies, pubblicato nel 1981, \u00e8 una raccolta ufficiale dei Rolling Stones.\nNel 2005 \u00e8 stato rimasterizzato e ripubblicato dalla Virgin Records."}
{"id": "581615", "revid": "88519", "url": "https://it.wikipedia.org/wiki?curid=581615", "title": "Trasporto Pubblico Locale", "text": ""}
{"id": "581625", "revid": "1750468", "url": "https://it.wikipedia.org/wiki?curid=581625", "title": "Amelia Sachs", "text": "Amelia Sachs \u00e8 un personaggio letterario creato da Jeffery Deaver, presente in tutti i romanzi riguardanti le indagini di Lincoln Rhyme.\nIl personaggio.\n\u00c8 una giovane poliziotta, figlia di un agente di polizia morto di cancro (nel film \"Il collezionista di ossa\", suicidatosi con un'arma da fuoco), bella (ha degli splendidi capelli rossi e prima di entrare in polizia ha lavorato come modella) con un passato reso difficile da un suo ex-ragazzo, un poliziotto corrotto. L'agente sostituisce sulle scene dei crimini il criminalista Rhyme, tetraplegico obbligato sulla sedia a rotelle. Soffre di artrite (lo nasconde ai superiori, dunque ne sono a conoscenza solo Lincoln e la sua squadra) ed \u00e8 claustrofobica. Nelle situazioni di emergenza ripete sempre a se stessa, come un mantra, una frase che le diceva il padre: \"se ti muovi in fretta non possono prenderti\". Amelia \u00e8 un'eccellente tiratrice (nelle prove risulta sempre la migliore e raggiunge spesso il punteggio massimo) porta sempre con s\u00e9 un coltello a serramanico (vietato agli agenti di polizia) e guida, con l'abilit\u00e0 di un pilota professionista, una Camaro alla quale \u00e8 affezionatissima. Il padre le ha insegnato a lavorare con i motori, di cui \u00e8 appassionata, dunque \u00e8 anche un eccellente meccanico. Ha una madre malata, che non incontra mai poich\u00e9 le due donne si sono accordate per non vedersi pi\u00f9.\nGrazie al coraggio dell'agente e all'intelligenza del criminologo i due riescono in ogni indagine a smascherare il colpevole. La loro collaborazione non \u00e8 subito delle migliori, vedi Il collezionista di ossa, ma dopo un inizio difficile i due formeranno una squadra affiatata, divenendo coppia anche nella vita privata.\nTrasposizione Cinematografica.\nNella trasposizione cinematografica (il film Il collezionista di ossa del regista Phillip Noyce) il personaggio di Amelia Sachs viene rinominato in Amelia Donaghy ed interpretato dall'attrice Angelina Jolie\nSerie TV.\nNel 2020 NBC produce una nuova serie TV ispirata al romanzo di Jeffery Deaver (Il collezionista di ossa), chiamata Lincoln Rhyme - Caccia al collezionista di ossa, in cui il personaggio di Amelia Sachs \u00e8 interpretato da Arielle Kebbel."}
{"id": "581626", "revid": "767487", "url": "https://it.wikipedia.org/wiki?curid=581626", "title": "47 morto che parla", "text": "47 morto che parla \u00e8 un film del 1950 diretto da Carlo Ludovico Bragaglia, con protagonista Tot\u00f2, il cui soggetto \u00e8 tratto dall'omonima commedia di Ettore Petrolini.\nNella Smorfia napoletana il \"morto che parla\" fa 48, ma in quella romana corrisponde al 47.\nTrama.\nCampania, 1903. In un paese non meglio definito, l'avarissimo barone Antonio Peletti ha ereditato dal padre una cassetta contenente monete preziose e gioielli dal valore altissimo.\nNel testamento il defunto aveva espresso la volont\u00e0 di devolvere met\u00e0 del patrimonio al comune affinch\u00e9 venisse costruita una scuola, e l'altra met\u00e0 a suo nipote abiatico, ovvero il figlio di Antonio, Gastone, innamorato della cameriera Rosetta.\nMa l'avido barone Peletti, pur di non separarsi dal tesoro, nega di averlo mai ritrovato e in questo modo asserisce di non poter donarne la met\u00e0 al comune.\nUn giorno, Gastone scopre il nascondiglio della cassetta e ne sostituisce il contenuto con dei pesi: fugge a Napoli con l'amata Rosetta per sposarsi e per vedere il notaio e far finalmente valere il testamento del nonno, concedendo met\u00e0 del denaro al comune.\nLa scuola dovrebbe essere costruita il prima possibile: i bambini sono costretti a fare 4\u00a0km all'andata e 4\u00a0km al ritorno per andare alla scuola comunale del paese vicino; per riuscire a sapere dove il riccone tiene nascosto il suo tesoro, gli amministratori comunali, con un'efficace messinscena e l'aiuto di una compagnia teatrale, gli fanno credere di essere morto e di trovarsi nell'aldil\u00e0. Prima, infatti, con l'aiuto del farmacista, somministrano del papavero al barone, facendogli credere di aver assunto del potente arsenico; al suo risveglio, il barone si ritrova nei campi sulfurei, in un'atmosfera quasi dantesca. Perci\u00f2, credendo di essere morto, e dietro la minaccia di terribili punizioni per la sua avarizia in vita, il barone Peletti rivela il nascondiglio del tesoro: la cassa contenente i luigi d'oro e i gioielli si trova, infatti, nella camera da letto di Peletti, sotto alcuni tappeti.\nScoperto l'imbroglio, il barone ha un malore e viene creduto morto dai suoi concittadini. Risvegliatosi, il barone medita di rendere pan per focaccia ai suoi concittadini: su suggerimento dell'attrice Marion Bonbon, che lo aveva ingannato fingendosi uno spirito guida dell'aldil\u00e0, il barone si introduce nella casa del sindaco, facendo finta di essere un fantasma e chiedendo di riavere la cassetta per espiare la colpa di aver causato la morte del barone. Poco prima di uscire dalla casa, la copertura salta e Peletti fa giusto in tempo ad affidare il tesoro alla Bonbon, la quale fugge con il colonnello Bertrand de Tassigny, lasciando a mani vuote il suo complice.\nIl barone Antonio non si d\u00e0 tregua e insegue l'attrice: riesce a salire sulla mongolfiera diretta a Parigi con Marion e Bertrand, poco prima della loro dipartita. Durante il viaggio, la mongolfiera viene danneggiata e i tre devono disfarsi degli oggetti pi\u00f9 pesanti per proseguire il volo e non precipitare; il barone si vede dunque costretto a gettare in mare la propria cassetta, rassegnato ormai alla definitiva perdita della fortuna.\nGiunta in paese la notizia della scomparsa dei tre, mai arrivati a Parigi, i cittadini decidono di erigere un busto a memoria del defunto barone davanti alle scuole comunali, la cui costruzione viene finanziata col denaro consegnato da Gastone al sindaco.\nDopo essere \"naufragato\" in Sardegna, il barone Peletti torna in paese in sella a un asinello proprio durante la cerimonia di inaugurazione della scuola: creduto morto per ben 3 volte, nell'incredulit\u00e0 generale, il barone sembra approvare il matrimonio del figlio e la sua decisione di devolvere il denaro per la costruzione della scuola.\nProduzione.\nSceneggiatura.\nIl soggetto \u00e8 liberamente ispirato all'omonima commedia teatrale di Ettore Petrolini; il personaggio del barone Peletti \u00e8, tuttavia, assai lontano da quello della commedia. Evidenti sono le contaminazioni con L'avaro di Moli\u00e8re.\nRiprese.\nLe riprese di \"47 morto che parla\" iniziarono nell'autunno del 1950 e il film fu girato quasi per intero negli studi della Titanus della Farnesina. Per le scene del finto inferno si gir\u00f2 alla solfatara di Pozzuoli: invece di usare particolari effetti speciali, si pens\u00f2 di sfruttare direttamente le bocche fumanti gas sulfureo; in questo modo il paesaggio risult\u00f2 ancor pi\u00f9 naturale.\nAccoglienza.\nArturo Lanocita scrisse sul Corriere della sera: \"Tot\u00f2, questa volta in un film costruito, ossia con capo e coda; c'e' dentro un racconto filato e, cosa ancor pi\u00f9 nuova, c'e' un personaggio che non \u00e8 soltanto un fantoccio, ma un carattere fin troppo delineato. [...] \u00c8 un film recitato, questa volta, dal principio alla fine; si che Tot\u00f2 non risulta soltanto una marionetta, ma un bravo attore.\"\nIl 13 gennaio 1951, Vittorio Bonicelli scrisse su Il Tempo che, oltre alla consueta abitudine di Tot\u00f2 di interpretare il ruolo di maschera e \"improvvisare davanti alla macchina da presa dietro sommari suggerimenti, [...] il film ha peraltro una novit\u00e0: \u00e8 terribilmente triste\"."}
{"id": "581629", "revid": "339392", "url": "https://it.wikipedia.org/wiki?curid=581629", "title": "Moti reggini", "text": ""}
{"id": "581631", "revid": "149485", "url": "https://it.wikipedia.org/wiki?curid=581631", "title": "Felipe Calder\u00f3n", "text": "Studi e carriera.\nLaureatosi in giurisprudenza 1987 nella \"Escuela Libre de Derecho\" a Citt\u00e0 del Messico, Calder\u00f3n ha conseguito un Master in economia nel \"Instituto Tecnol\u00f3gico Aut\u00f3nomo de M\u00e9xico\" (ITAM).\nAder\u00ec al Partito Azione Nazionale (PAN), divenendo segretario del movimento giovanile, e si candid\u00f2 come governatore del Michoac\u00e1n nel 1995.\nCandidato per le elezioni presidenziali del 2006, Calder\u00f3n batt\u00e9 con uno scarto di 240.000 voti, il rivale Andr\u00e9s Manuel L\u00f3pez Obrador, candidato del Partito della Rivoluzione Democratica (PRD), che denunci\u00f2 brogli elettorali e scaten\u00f2 una protesta popolare che blocc\u00f2 il centro storico di Citt\u00e0 del Messico per settimane, ma il Tribunale elettorale senza ricontare i voti conferm\u00f2 la vittoria di Calder\u00f3n (6 settembre 2006)\nIl suo mandato \u00e8 cominciato il 1\u00ba dicembre 2006, per terminare sei anni dopo.\nCalderon ha fatto della lotta al narcotraffico uno dei punti cardine della propria azione di governo: in virt\u00f9 di questo impegno, ben 20.000 uomini delle forze armate sono impiegati nella lotta contro la criminalit\u00e0 organizzata ed il narcotraffico. Per quanto il problema sia ancora lontano dall'essere risolto, \u00e8 stato aumentato e perfezionato l'appoggio economico e tecnico degli Stati Uniti.\n\u00c8 sposato con Margarita Zavala G\u00f3mez del Campo dal 1994 e ha tre figli: Mar\u00eda, Luis Felipe e Juan Pablo."}
{"id": "581632", "revid": "119617935", "url": "https://it.wikipedia.org/wiki?curid=581632", "title": "Dicraeosaurus", "text": "Il dicreosauro (gen. \"Dicraeosaurus\") era un dinosauro erbivoro vissuto in Africa orientale nel Giurassico superiore (Kimmeridgiano, circa 150 milioni di anni fa).\nVertebre biforcute.\nI fossili di questo dinosauro sono stati rinvenuti negli anni '10 del secolo scorso in Tanzania da Werner Janensch, durante gli scavi che disseppellirono la famosa fauna a dinosauri di Tendaguru. Il dicreosauro \u00e8 un dinosauro sauropode affine ai giganteschi \"Diplodocus\" e \"Apatosaurus\" (o \"Brontosaurus\"); come per i suoi parenti, il corpo tozzo di questo animale era sorretto da zampe simili a colonne, e la coda era lunghissima. Rispetto ai diplodocidi, per\u00f2, vi erano alcune differenze rilevanti: innanzitutto le minori dimensioni (\"Dicraeosaurus\" in media era lungo 12 metri ma forse anche 20 metri, contro i 30 e oltre dei cugini americani), che lo rendevano un sauropode di taglia medio - piccola. Il collo, poi, pur essendo piuttosto allungato, non lo era come nella maggior parte dei sauropodi noti. Infine, le vertebre cervicali erano biforcute (da qui il nome dell'animale, che significa \"lucertola biforcuta\"). Come tutti i diplodocoidi, anche \"Dicraeosaurus\" possedeva vertebre alleggerite per ridurre il peso, ma la differenza con gli altri rappresentanti della superfamiglia era proprio nella forma di queste vertebre, che ricordavano una \"Y\". Queste particolari strutture, senza dubbio, servivano all'inserzione dei muscoli di questo dinosauro.\nDiversificazione di erbivori.\nIl dicreosauro era erbivoro, e si nutriva di piante insieme a una vasta gamma di dinosauri che abitavano, come questo animale, l'odierna Tanzania. Nelle rocce di Tendaguru, infatti, sono stati rinvenuti grandi quantit\u00e0 di ossa di altri dinosauri vegetariani quali i giganteschi \"Giraffatitan\", \"Janenschia\", \"Tendaguria\" e \"Tornieria\", il corazzato \"Kentrosaurus\" e il veloce \"Dryosaurus\". La competizione, per\u00f2, era fortemente ridotta a causa delle diverse dimensioni di questi dinosauri, che brucavano a diversi livelli: il basso \"Kentrosaurus\" si nutriva al livello del terreno, e poco pi\u00f9 in alto trovava il suo nutrimento \"Dryosaurus\"; le fronde pi\u00f9 alte erano cibo per \"Giraffatitan\"; al livello immediatamente inferiore si nutrivano \"Janenschia\" e \"Tendaguria\", mentre \"Dicraeosaurus\" probabilmente si trovava in competizione con \"Tornieria\" che, pur dotato di un lunghissimo collo, lo teneva con tutta probabilit\u00e0 in orizzontale rispetto al corpo, per controllare la massima estensione territoriale senza muoversi. Si suppone che l'habitat di \"Dicraeosaurus\" fosse diverso, quindi, da quello di \"Tornieria\": forse l'animale pi\u00f9 piccolo viveva nei pressi degli specchi d'acqua.\nForme evolute.\nDel genere \"Dicraeosaurus\" sono conosciute due specie: \"D. hansemanni\", la specie tipo, e \"D. sattleri\", rinvenuta in depositi leggermente pi\u00f9 recenti e pi\u00f9 evoluta della precedente. \"D. sattleri\" \u00e8 stato spesso avvicinato al genere \"Amargasaurus\" e potrebbe rappresentare un genere distinto. Altri resti originariamente attribuiti a \"Dicraeosaurus\", rinvenuti in Egitto in strati del Cretacico superiore, non sono pi\u00f9 considerati appartenere a questo animale."}
{"id": "581635", "revid": "1543377", "url": "https://it.wikipedia.org/wiki?curid=581635", "title": "Jaques of London", "text": "Jaques of London \u00e8 una nota casa produttrice di giochi e di attrezzature sportive di propriet\u00e0 familiare. Fu fondata a Londra nel 1795 ed \u00e8 anche nota come John Jaques of London e John Jaques and Son.\nStoria.\nLa Jaques ha avuto una straordinaria importanza nella storia dei giochi. Alcuni eventi di particolare rilievo della storia della societ\u00e0 sono i seguenti."}
{"id": "581639", "revid": "287204", "url": "https://it.wikipedia.org/wiki?curid=581639", "title": "Cantone di Audincourt", "text": "Il cantone di Audincourt \u00e8 una divisione amministrativa francese dell'arrondissement di Montb\u00e9liard, situato nel dipartimento del Doubs nella regione della Borgogna-Franca Contea.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 9 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "581640", "revid": "547034", "url": "https://it.wikipedia.org/wiki?curid=581640", "title": "Cantone di Clerval", "text": "Il Cantone di Clerval era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581642", "revid": "984922", "url": "https://it.wikipedia.org/wiki?curid=581642", "title": "Cantone di \u00c9tupes", "text": "Il Cantone di \u00c9tupes era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581643", "revid": "1442080", "url": "https://it.wikipedia.org/wiki?curid=581643", "title": "Diego Fuser", "text": "Biografia.\nDi famiglia veneta, \u00e8 sposato con Orietta con cui ebbe un figlio di nome Matteo, morto a soli 15 anni a causa di una malattia. Successivamente, ha avuto poi una figlia.\nCarriera.\nClub.\nCresciuto nel Torino, si mise in luce nella stagione 1988-1989, esordendo in Serie A a 19 anni, per poi essere ingaggiato dal Milan per 7 miliardi di lire. In rossonero rimane per tre stagioni, di cui la seconda in prestito alla Fiorentina. Con i rossoneri vince lo scudetto nel 1991-1992, la Coppa Campioni 1989-1990 e la Supercoppa europea e la Coppa Intercontinentale nel 1989.\nA Milano non trova molto spazio e viene ceduto alla Lazio per 7 miliardi di lire all'inizio della stagione 1992-1993, concludendo il primo campionato con 10 reti. Nel 1998 vince con la squadra biancoceleste la Coppa Italia, alzata al cielo da capitano. In biancazzurro totalizzer\u00e0 242 presenze mettendo a segno 42 reti. Nell'estate dello stesso anno si trasferisce al del patron Calisto Tanzi, con cui vince Coppa Italia, Coppa UEFA e Supercoppa italiana.\nDopo tre stagioni passate nella squadra emiliana si trasferisce per una breve parentesi alla Roma, senza trovare tuttavia la continuit\u00e0 delle stagioni precedenti. \nLascia quindi la massima serie dopo 405 partite e 65 reti, facendo ritorno nella stagione 2003-2004 a vestire la maglia granata in Serie B ove terminer\u00e0 la sua carriera tra le squadre professionistiche.\nNell'estate del 2004 passa al Canelli, centrando la promozione in Serie D e trovando come compagno di squadra Gianluigi Lentini, al quale \u00e8 legato da una profonda amicizia. Nell'estate del 2009, dopo una stagione alla Saviglianese, fa ritorno a Canelli dove rimane per alcuni mesi per poi passare alla Nicese, formazione militante nello stesso girone del campionato di Eccellenza Piemonte. \nIl 4 marzo 2010, in seguito alle dimissioni di dell'allenatore Daniele Berta, la Nicese ufficializza Fuser con il ruolo di \"giocatore-allenatore\". Il lavoro dell'ex centrocampista della Nazionale \u00e8 coadiuvato da Alessandro Musso, tecnico della squadra juniores. Fra i dilettanti ha collezionato 135 presenze realizzando 41 reti.\nComplessivamente, considerando tutte le sue 24 stagioni di campionato disputate in carriera, Fuser vanta 569 partite impreziosite da 108 reti. Il 10 ottobre 2012, ad un anno e mezzo dal suo ritiro, torna a giocare alla soglia dei 44 anni e viene ingaggiato dal Colline Alfieri Don Bosco, squadra di San Damiano d'Asti militante nel torneo regionale di Promozione. Il 5 dicembre 2012 rescinde il contratto ponendo cos\u00ec fine al suo ritorno al calcio giocato.\nNazionale.\nHa vestito la maglia della nazionale italiana per 25 volte, e ha partecipato al con Arrigo Sacchi in panchina.\nImpiegato meno frequentemente da Cesare Maldini, successore di Sacchi, Fuser ritrova la maglia azzurra con una certa continuit\u00e0 sotto la gestione tecnica di Dino Zoff, che gi\u00e0 lo aveva allenato alla Lazio, venendo impiegato costantemente nelle qualificazioni al ; a causa di problemi fisici, rimane tuttavia fuori dalla lista dei convocati per la fase finale."}
{"id": "581644", "revid": "899609", "url": "https://it.wikipedia.org/wiki?curid=581644", "title": "Cantone di H\u00e9rimoncourt", "text": "Il Cantone di H\u00e9rimoncourt era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581648", "revid": "2153076", "url": "https://it.wikipedia.org/wiki?curid=581648", "title": "Tattoo You", "text": "Tattoo You \u00e8 un album discografico del gruppo rock britannico The Rolling Stones pubblicato nel 1981.\nL'album si rivel\u00f2 un successo sia di critica che di vendite, raggiungendo la vetta della classifica \"Billboard\" negli Stati Uniti, vendendo pi\u00f9 di quattro milioni di copie. Il disco fu anche l'ultimo album dei Rolling Stones a raggiungere il primo posto in America, concludendo la loro striscia positiva di album posizionatisi al numero 1 che durava sin da \"Sticky Fingers\" del 1971.\nLa rivista \"Rolling Stone\" l'ha inserito al 211\u00ba posto della sua lista dei 500 migliori album.\nIl disco.\n\"Tattoo You\" \u00e8 un album composto principalmente da outtakes provenienti da precedenti sessioni, alcune vecchie di un decennio, con l'aggiunta di nuove parti vocali e sovraincisioni varie. Insieme a due nuove canzoni, i Rolling Stones misero insieme il materiale per pubblicare un nuovo lavoro in modo da promuovere il loro tour mondiale del 1981-82.\nRegistrazione.\nAllo stato iniziale molte delle composizioni consistevano in tracce di base strumentali, per le quali Jagger scrisse nuovi testi e melodie. Nonostante l'eclettica natura dell'album, i Rolling Stones riuscirono a dividere \"Tattoo You\" in due facciate tematiche distinte: un lato rock and roll e l'altro incentrato sulle ballate.\nLe prime canzoni usate per \"Tattoo You\" furono \"Tops\" e \"Waiting on a Friend\". Le tracce base di questi due brani risalivano al 1972 durante le sessioni in studio per \"Goats Head Soup\" e contenevano ancora Mick Taylor, e non Ronnie Wood, alla chitarra. Per questo motivo in seguito Taylor pretese, ed ottenne, una percentuale sulle royalties dell'album.\nIl disco si apre con la celebre \"Start Me Up\", incisa in origine nel 1975 con il titolo di lavorazione \"Never Stop\" e con un ritmo reggae durante le sedute per \"Black and Blue\", ripresa una seconda volta nel 1978 allo studio Pathe Marconi di Parigi mentre si lavorava a \"Some Girls\", dove raggiunse la sua definitiva forma rock. Inoltre, anche le tracce \"Slave\" e \"Worried About You\" provengono dalle sessioni di \"Black and Blue\". Le prime versioni vedono Billy Preston alla tastiera e Ollie E. Brown alle percussioni. Wayne Perkins suona la chitarra solista in \"Worried About You\". \"Start Me Up\", \"Hang Fire\" e \"Black Limousine\" risalivano invece alle gi\u00e0 citate sedute in studio per \"Some Girls\" del 1978. Alla registrazione di \"Emotional Rescue\", risalgono le tracce base dei brani \"No Use in Crying\", \"Little T&amp;A\", e le nuove versioni di \"Black Limousine\" e \"Hang Fire\".\nGran parte delle tracce vocali per le canzoni di \"Tattoo You\" furono sovraincise nell'ottobre-novembre 1980 e nell'aprile-giugno 1981. Mick Jagger fu l'unico membro del gruppo a presenziare ad alcune di queste sessioni. Altre sovraincisioni, come quella del sassofono di Sonny Rollins in \"Slave\" e \"Waiting on a Friend\", furono aggiunte nel corso di queste sessioni.\nPubblicazione e accoglienza.\n\"Start Me Up\" venne pubblicata su singolo nell'agosto 1981, una settimana prima dell'uscita ufficiale di \"Tattoo You\", ricevendo un ottimo riscontro e raggiungendo la top 10 della classifica sia in Gran Bretagna che negli Stati Uniti, e il primo posto in Australia. Ampiamente considerata una delle canzoni pi\u00f9 celebri degli Stones, trascin\u00f2 \"Tattoo You\" al numero 1 per nove settimane in America, alla seconda posizione nel Regno Unito, e alla terza in Italia. Anche il responso critico fu positivo, e molti critici considerarono \"Tattoo You\" come una sorta di passo in avanti rispetto al precedente \"Emotional Rescue\". \"Waiting on a Friend\" e \"Hang Fire\", anch'esse pubblicate su 45 giri, entrarono nella Top 20 US. Recensendo \"Tattoo You\", Debra Rae Cohen comment\u00f2 sulla rivista \"Rolling Stone\": \"Proprio quando stavamo per perdere la pazienza, il nuovo disco dei Rolling Stones \u00e8 un ritorno in piena forma, con un'accettazione del fatto della loro esistenza continuata - ed eventuale mortalit\u00e0 ... \".\nRobert Christgau diede all'album una buona recensione, ma critic\u00f2 \"Start Me Up\" nel suo saggio \"Pazz and Jop\" del 1981, scrivendo: \"La sua tematica centrale - Mick come macchina del sesso, spiega perch\u00e9 l'album che inizia non trascende mai l'eccellenza, tranne quando Sonny Rollins, non accreditato, invade lo spazio degli Stones. Sebbene sia buona a modo suo come \"Street Fighting Man\", quanto ti piaccia dipende interamente da quanto ti preoccupi delle difficolt\u00e0 tecniche degli Stones\".\nPatty Rose, in \"Musician\", scrisse: \"La sensazione dell'album ... \u00e8 pi\u00f9 quella della riscoperta della giovinezza, del suonare, non della fatica dell'ultimo periodo, non della droga. [...] Gli Stones hanno liberato l'ennesimo strato di autocoscienza e il loro nuovo lucido vinile formicola con un tipo di eccitazione nuova\".\nScrivendo per \"Creem\", Nick Tosches espresse riserbo circa il sessismo gratuito degli Stones, e la negativit\u00e0 generale presente nei loro testi. Dopo aver fatto notare la misoginia presente in pezzi come \"Slave\", \"Little T&amp;A\", \"Hang Fire\" e persino \"Waiting on a Friend\", egli aggiunse: \"Non si pu\u00f2 dire che gli Stones abbiano un approccio benevolo ai soggetti trattati [...]."}
{"id": "581650", "revid": "984922", "url": "https://it.wikipedia.org/wiki?curid=581650", "title": "Cantone di L'Isle-sur-le-Doubs", "text": "Il Cantone di L'Isle-sur-le-Doubs era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581651", "revid": "339392", "url": "https://it.wikipedia.org/wiki?curid=581651", "title": "Leeds United", "text": ""}
{"id": "581653", "revid": "287204", "url": "https://it.wikipedia.org/wiki?curid=581653", "title": "Cantone di Ma\u00eeche", "text": "Il cantone di Ma\u00eeche \u00e8 una divisione amministrativa francese dell'arrondissement di Montb\u00e9liard, situato nel dipartimento del Doubs nella regione della Borgogna-Franca Contea.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 27 a 51 comuni.\nComposizione.\nI 27 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 51:"}
{"id": "581659", "revid": "984922", "url": "https://it.wikipedia.org/wiki?curid=581659", "title": "Cantone di Montb\u00e9liard-Est", "text": "Il Cantone di Montb\u00e9liard-Est era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Montb\u00e9liard e il comune di Bethoncourt."}
{"id": "581660", "revid": "14691", "url": "https://it.wikipedia.org/wiki?curid=581660", "title": "John Jaques &amp; Son", "text": ""}
{"id": "581663", "revid": "1926649", "url": "https://it.wikipedia.org/wiki?curid=581663", "title": "Leeds United Football Club", "text": "Il Leeds United Football Club o Leeds United, \u00e8 un club calcistico inglese di Leeds, nato nel 1919 dopo lo scioglimento di un preesistente club cittadino, il .\nMilita in Premier League, il vertice del campionato inglese di calcio, e disputa gli incontri interni nell'impianto di propriet\u00e0, Elland Road, capace di posti a sedere. \nNel suo palmar\u00e8s figurano tre campionati inglesi (1968-1969, 1973-1974 e 1991-1992), una Coppa d'Inghilterra (1971-1972), una Football League Cup (1967-1968), due Supercoppe d'Inghilterra (1969 e 1992) e due Coppe delle Fiere (1967-1968 e 1970-1971). Tra gli anni sessanta e settanta del XX secolo il Leeds, guidato dall'allenatore Don Revie, si impose come una delle migliori squadre europee dell'epoca, giungendo in finale di Coppa delle Coppe (1972-1973) e Coppa dei Campioni (1974-1975).\nIl colore sociale del club \u00e8 il bianco con bordi gialli e blu; il soprannome dei calciatori e dei tifosi \u00e8 \"Whites\" (\"Bianchi\").\nStoria.\nLe origini.\nPrima del Leeds United, la citt\u00e0 inglese era rappresentata nei campionati nazionali da un'altra formazione, il Leeds City Football Club, nato nel 1904 e radiato dalla federazione calcistica inglese nel 1919 a causa di alcuni pagamenti illegali compiuti per l'acquisto di alcuni giocatori nel periodo della prima guerra mondiale.\nSi decise dunque di formare un nuovo club che rappresentasse la citt\u00e0, il Leeds United, che inizi\u00f2 a giocare nella Midland Football League, un campionato di seconda fascia inglese in cui spesso militavano le squadre giovanili delle formazioni della prima divisione: la neonata formazione prese proprio il posto vacante lasciato dalla formazione delle riserve del vecchio Leeds City.\nNel 1920, il Leeds venne riconosciuto dalla federazione calcistica inglese e pot\u00e9 cos\u00ec partecipare ai campionati nazionali. Nello stesso anno la squadra venne acquistata da Hilton Crowther, il presidente del Huddersfield Town.\nI primi anni.\nGli anni di John Charles.\nLa squadra partecip\u00f2 alla Second Division fino al 1924, quando venne promossa in First Division. La sua permanenza dur\u00f2 solo due anni, fino al 1926-1927 quando, piazzandosi penultima in campionato, retrocesse nuovamente. Negli anni precedenti alla seconda guerra mondiale il Leeds venne due volte in seconda divisione e in entrambi i casi riusc\u00ec a riconquistare la massima serie l'anno successivo. Nel 1947, subito dopo la guerra, i Whites retrocedettero per la terza volta, nella stagione peggiore della loro storia.\nIl Leeds rimase nella Second Division per ben nove stagioni fino al 1956, quando riusc\u00ec a centrare di nuovo la promozione in First Division, grazie al fondamentale apporto del campione gallese John Charles, che milit\u00f2 nella formazione inglese anche nella stagione successiva prima di essere ceduto alla Juventus per la cifra record di 65 000 sterline. La perdita di questo campione determin\u00f2 un nuovo declino per la squadra, che incapp\u00f2 in una nuova retrocessione nel 1960.\nGli anni settanta.\nL'era d'oro di Don Revie.\nNel marzo del 1961, il club ingaggi\u00f2 uno degli allenatori pi\u00f9 importanti della sua storia: Don Revie. Alla sua prima stagione trov\u00f2 non poche difficolt\u00e0, in quanto il club si trovava in una situazione finanziaria pessima. Alla fine della stagione 1961/62, il Leeds riusc\u00ec a salvarsi dalla retrocessione in Third Division solo nelle ultime giornate del campionato. Solamente due anni dopo nel 1964, Revie riusc\u00ec a riportare la squadra di nuovo nella massima serie del campionato inglese. Dal 1965 al 1974, il Leeds di Revie non termin\u00f2 mai una stagione al di sotto delle prime quattro posizioni inanellando una serie di successi che portarono il club sul tetto d'Inghilterra e d'Europa.\nI Whites in questo periodo d'oro vinsero due campionati nel 1969 e nel 1974, la FA Cup nel 1972 e la League Cup nel 1968. Negli stessi anni la squadra riusc\u00ec a trovare anche una conferma del suo buon momento a livello continentale aggiudicandosi per ben due volte la Coppa delle Fiere, nel 1968 e nell'ultima edizione del trofeo del 1971; il 22 settembre dello stesso anno gli inglesi disputarono la finale che la UEFA organizz\u00f2 per l'assegnazione definitiva del trofeo, contro il Barcellona, formazione che era riuscita ad aggiudicarsi la coppa per pi\u00f9 volte. Il Leeds non riusc\u00ec ad avere la meglio sui catalani che si aggiudicarono il trofeo vincendo l'incontro per 2-1.\nIn questi anni il Leeds arriv\u00f2 per ben cinque volte secondo in classifica; raggiunse inoltre diverse finali senza vincere il trofeo, in FA Cup (nel 1965, nel 1970 e nel 1973), nella Coppa delle Fiere del 1967 e nella Coppa delle Coppe del 1973, quest'ultimo perso in maniera molto controversa. L'ultima stagione alla guida dei Whites di Revie fu nel 1974, quando il Leeds vinse il suo secondo campionato, l'anno successivo l'allenatore pass\u00f2 alla nazionale inglese che aveva appena fallito l'accesso ai mondiali.\nIl dopo Revie e la finale della Coppa dei Campioni.\nIl 20 luglio 1974 Brian Clough, che aveva lasciato il Brighton &amp; Hove dopo solo 8 mesi, prese il posto di Don Revie sulla panchina del Leeds che fu chiamato ad allenare l'Inghilterra. Il suo arrivo fu aspramente criticato dai tifosi che erano ormai legati da anni all'impostazione tattica del vecchio allenatore. Sotto la gestione Clough, la squadra non riusc\u00ec mai a decollare, fornendo prestazioni di basso livello. Nel romanzo biografico \"Il maledetto United\", l'autore David Peace descrive Don Revie e Brian Clough come acerrimi rivali. Costantemente accusato di scarso fair play da Brian Clough e da molti altri personaggi di spicco dell'Inghilterra degli anni settanta, Don Revie fu rimpianto dai giocatori del Leeds, che accusavano Brian Clough di aver sempre detestato la loro squadra e di cercare di farla retrocedere, con allenamenti mediocri e schierando i giocatori peggiori. I principali promotori dell'ammutinamento furono Joe Jordan e Gordon McQueen. Brian Clough non trov\u00f2 un'intesa con l'ambiente e infine, dopo quarantaquattro giorni di insuccessi, venne esonerato. Come da clausola contrattuale per la rescissione, ottenne dal Leeds una buonuscita di 25.000 sterline, il saldo delle tasse sulla propria casa e una Mercedes. Al suo posto venne ingaggiato Jimmy Armfield, ex capitano della nazionale.\nCon l'arrivo del nuovo allenatore la squadra cominci\u00f2 a decollare soprattutto in Coppa dei Campioni dove il Leeds arriv\u00f2 trionfalmente alla finale il 28 maggio 1975 al Parco dei Principi di Parigi contro il : la partita, per\u00f2, termin\u00f2 per 2-0 a favore della formazione tedesca in circostanze abbastanza polemiche. Gli incidenti causati dai sostenitori di entrambe le squadre portarono l'UEFA a vietare al Leeds di disputare incontri di qualsiasi competizione gestita dalla confederazione per quattro stagioni sino al 1980, che furono successivamente ridotte a due, segnando comunque la fine del ciclo continentale dei \"Peacocks\" iniziato alla fine degli anni 1960.\nIl lento declino.\nDopo cinque anni di stagioni mediocri, la dirigenza desiderosa di nuovi successi decise di esonerare Armfield e di ingaggiare Jock Stein che dopo poco pi\u00f9 di un mese abbandon\u00f2 l'incarico per allenare la Nazionale scozzese. Jimmy Adamson prese il suo posto sulla panchina ma il suo apporto non riusc\u00ec a fermare il declino iniziato dopo la finale della Coppa Campioni.\nGli anni ottanta.\nUn nuovo periodo difficile.\nNel 1980, Adamson fu sostituito dalla vecchia stella della nazionale e del Leeds Allan Clarke. Nonostante la campagna acquisti dispendiosa compiuta dalla dirigenza la squadra nella stagione 1981-82 retrocesse di nuovo dopo molti anni in Seconda Divisione. Clarke venne cos\u00ec sostituito da Eddie Gray\nCon poche risorse economiche a disposizione, Gray cerc\u00f2 di sfruttare le giovani promesse provenienti dalla primavera del Leeds, questa politica non pag\u00f2 l'allenatore che non riusc\u00ec a centrare l'obiettivo promozione, venne cos\u00ec esonerato nel 1985. Il nuovo tecnico, Billy Bremner, riusc\u00ec a portare due anni dopo la squadra ai play-off per la promozione dove i Whites vennero sconfitti per 3-2 dal Charlton Athletic dopo i tempi supplementari.\nIl ritorno in First Division.\nNell'ottobre del 1988 con la squadra inchiodata sulla ventunesima posizione in classifica, Bremner venne esonerato ed al suo posto arriv\u00f2 Howard Wilkinson, che riport\u00f2 il Leeds dopo otto anni nella First Division l'anno successivo nel 1989-90. La chiave dell'immediato successo, furono gli acquisti chiave effettuati il primo anno di Wilkinson come: Gordon Strachan forte mediano dal Manchester United, Vinnie Jones, Mel Sterland, Lee Chapman e Chris Fairclough. Questi importanti rinforzi si aggiunsero ad una squadra ricca di talenti cresciuti nel vivaio su tutti David Batty e Gary Speed.\nGli anni novanta.\nLa rinascita.\nWilkinson continu\u00f2 la sua opera di consolidamento della squadra, scart\u00f2 giocatori per lui poco adatti al livello della Prima Divisione, e ne acquist\u00f2 altri di livello superiore come ad esempio il portiere John Lukic, uno degli acquisti pi\u00f9 costosi della storia dei Whites, il difensore Chris Whyte ed il centrocampista scozzese Gary McAllister. Alla prima stagione dopo il ritorno nella massima serie il Leeds fin\u00ec al quarto posto, l'ottima annata spinse la societ\u00e0 ad accontentare Wilkinson e per la stagione successiva vennero acquistati il difensore Tony Dorigo, il centrocampista Steve Hodge ed il talentuoso attaccante francese \u00c9ric Cantona, che insieme a Rod Wallace form\u00f2 una formidabile coppia d'attacco. Grazie a questi importanti innesti la squadra riusc\u00ec a vincere il terzo titolo della sua storia nel 1992 e nello stesso anno la Charity Shield, la Supercoppa inglese, battendo il Liverpool per 4-3.\nLa nuova crisi.\nL'anno successivo la squadra fin\u00ec diciassettesima, a tre piazzamenti dalla zona retrocessione. La squadra di Wilkinson ebbe un inizio di ripresa solo nel 1996 quando arriv\u00f2 nella finale della Coppa di Lega, dove perse contro l'Aston Villa. Inoltre c'\u00e8 la vendita di \u00c9ric Cantona al Manchester United.\nLa ripresa.\nGeorge Graham sostitu\u00ec Wilkinson sulla panchina; il suo arrivo fu causa di diverse controversie da parte della stampa e dei tifosi. Graham alle spalle aveva sub\u00ecto una lunga squalifica da parte della Federazione, per via di alcuni pagamenti illegali versati ad alcuni agenti di giocatori.\nIl nuovo allenatore mise a segno alcuni astuti acquisti, grazie ai quali il Leeds riusc\u00ec a qualificarsi per la Coppa UEFA. Nell'ottobre del 1998, Graham lasci\u00f2 i Whites ed al suo posto venne ingaggiato David O'Leary come direttore tecnico, al suo fianco come allenatore c'era Eddie Gray. Grazie a questa coppia il Leeds, introdusse moltissimi giovani talenti nel mondo del calcio inglese come il difensore Jonathan Woodgate, il trequartista Alan Smith ed il centrocampista Stephen McPhail, il loro talento contribu\u00ec a portare la squadra alle semifinali della Coppa UEFA ed al terzo posto in classifica, grazie al quale il Leeds ottenne l'accesso per la UEFA Champions League.\nInsieme a Michael Jones, Smith \u00e8 primatista di reti (14) con Leeds nelle competizioni calcistiche europee. Nella semifinale di andata della Coppa UEFA, gli inglesi si trovarono di fronte ai turchi del Galatasaray. Disgraziatamente prima dell'inizio di quella partita persero la vita due tifosi del Leeds, Christopher Loftus e Kevin Speight, vittima della violenza di alcune frange di tifo estreme della squadra turca. Nella partita di ritorno venne osservato un minuto di silenzio, che da allora viene ripetuto ogni volta che il Leeds gioca un incontro in prossimit\u00e0 della data della tragedia, il 9 aprile 2000.\nGli anni duemila: le difficolt\u00e0 economiche e la lenta risalita.\nNel gennaio del 2000 l'immagine del Leeds venne sporcata da un incidente in cui due giocatori, Jonathan Woodgate e Lee Bowyer aggredirono uno studente indiano nel centro della citt\u00e0.\nNella stagione 2000-2001 O'Leary condusse il Leeds alle semifinali della UEFA Champions League, contro il Valencia di H\u00e9ctor C\u00faper. Nella prima partita pareggi\u00f2 all'Elland Road per 0-0, nella partita di ritorno venne sconfitta pesantemente a Valencia per 3-0. Dopo l'importante stagione europea, Peter Ridsdale, presidente del club, decise di chiedere numerosi prestiti da utilizzare nella campagna acquisti, con la prospettiva di recuperare i liquidi con i diritti Tv ed i premi per la qualificazione in Champions League. Nonostante l'importante stagione europea del Leeds, in campionato la squadra non riusc\u00ec a raggiungere la zona che permetteva l'accesso alla massima competizione continentale. Il mancato raggiungimento della qualificazione, mand\u00f2 a monte i piani del presidente ed il club non riusc\u00ec ad ottenere abbastanza denaro per poter colmare i debiti.\nLa crisi finanziaria costrinse la dirigenza a vendere alcuni dei giocatori pi\u00f9 rappresentativi, come Rio Ferdinand, venduto al Manchester United per 30 milioni di sterline. O'Leary, in contrasto con il presidente, nel 2002 si dimise dall'incarico e fu sostituito da Terry Venables. Con il nuovo allenatore la squadra non riusc\u00ec a raggiungere una buona intesa, mentre altri giocatori quali la bandiera Jonathan Woodgate furono ceduti. Alla fine della stagione 2002-2003 Venables venne sostituito da Peter Reid, che traghett\u00f2 la squadra fino alla fine del campionato riuscendo ad ottenere una clamorosa salvezza, alla penultima giornata. Nel frattempo Ridsdale tent\u00f2 di risanare la gravosa situazione economica ridisegnando i quadri societari ed affidandosi ad un esperto di economia, il professor John McKenzie dell'Universit\u00e0 di Leeds. La pessima partenza della stagione 2003-2004 costrinse il club ad un nuovo cambio di panchina, che venne affidata di nuovo ad Eddie Gray, mentre nello stesso anno vi fu un cambio alla presidenza, dove si insedi\u00f2 Gerald Krasner. Quella stagione vide una nuova retrocessione dopo quattordici anni per il Leeds, che si piazz\u00f2 al penultimo posto della classifica.\nPer il 2004-2005 Gray lasci\u00f2 la panchina a Kevin Blackwell. Molti dei giocatori dopo la retrocessione si svincolarono a paramentro zero dal club ed altri vennero venduti; anche se ci\u00f2 port\u00f2 ad un miglioramento dei bilanci, la situazione finanziaria rimase comunque grave. Il Leeds fu costretto a vendere i beni immobili societari e la propriet\u00e0 dell'Elland Road, il proprio stadio, per 4,2 milioni di sterline nell'autunno del 2004.\nUn miglioramento sostanziale dei conti vi fu solamente il 21 gennaio 2005, quando Krasner annunci\u00f2 la vendita del 50% del pacchetto societario a Ken Bates per 10 milioni di sterline. Backwell riusc\u00ec a dare un certo spessore all'organico grazie all'arrivo di molti giocatori svincolati e acquistati a basso costo, raggiungendo la met\u00e0 della classifica. Nel 2005-2006 il Leeds concluse il campionato di seconda divisione tra le prime sei squadre della graduatoria, raggiungendo i play-off per la promozione, da cui usc\u00ec sconfitto nello scontro con il Watford.\nNella stagione 2006-2007 il Leeds, fra le maggiori candidate per la promozione, inizi\u00f2 l'annata in malo modo, con l'esonero di Kevin Blackwell e la sua sostituzione con Dennis Wise, e la prosegu\u00ec peggio, precipitando nelle zone basse alla classifica. A tale situazione, con la squadra terzultima in graduatoria, si aggiunsero ulteriori problemi societari che fecero entrare la societ\u00e0 in uno stato di amministrazione controllata: in base alle norme inglesi, ci\u00f2 comport\u00f2 una penalizzazione di dieci punti, che ha condann\u00f2 un gi\u00e0 virtualmente retrocesso Leeds United all'ultima piazza e alla conseguente discesa aritmetica nella Football League One, la terza serie nazionale. Fu toccato il punto pi\u00f9 basso nella storia centenaria della squadra britannica, la quale non era mai retrocessa nel terzo livello del calcio inglese.\nLa stagione 2007-2008 inizi\u00f2 con una penalizzazione di 15 punti in classifica, ma la squadra riusc\u00ec a qualificarsi ai play-off, senza per\u00f2 superarli (sconfitta per 1-0 dal ).\nLa stagione seguente inizi\u00f2 con una serie di vittorie, tanto che il Leeds si trov\u00f2 nelle parti alte della classifica e si accredit\u00f2 tra le squadre favorite per la promozione. Ciononostante, non and\u00f2 oltre un piazzamento in zona play-off, che la videro ancora una volta sconfitta, questa volta dal .\nNella stagione 2009-2010 il secondo posto in League One, ottenuto battendo all'ultima giornata di campionato il per 2-1, valse al Leeds la promozione diretta in Championship.\nGli anni duemiladieci.\nNella stagione successiva il club disput\u00f2 quindi il Championship, la seconda divisione inglese, che chiuse al settimo posto con 72 punti, a soli 3 punti dalla zona play-off. Pi\u00f9 negativa fu la stagione 2011-2012, chiusa in quattordicesima posizione. \nIl 21 novembre 2012 fu resa nota l'acquisizione del 100% delle quote del club da parte di una banca d'affari di Dubai, la \"GFH Capital\". La squadra ottenne un altro mediocre piazzamento nel 2012-2013, chiudendo tredicesima. \nL'era Cellino.\nIl 1\u00ba febbraio 2014 la societ\u00e0 GFH rende noto di aver ceduto il 75% delle azioni del Leeds United alla societ\u00e0 Eleonora Sport Ltd, facente capo alla famiglia Cellino. Cellino inizialmente licenzia l'allenatore McDermott, poi, dopo aver visto vincere la sua squadra per 5-1 nel derby sull'Huddersfield Town (tripletta di Ross McCormack), opta per riassumerlo. La stagione 2013-2014 vide la squadra terminare il campionato in quindicesima posizione.\nA causa di una condanna in primo grado per evasione fiscale comminatagli in Italia, la Football League ha inizialmente opposto il proprio diritto di veto contro l'acquisto della squadra inglese (in Inghilterra la Federazione ha infatti la possibilit\u00e0 di impedire scalate societarie a soggetti dalla condotta morale dubbia); i legali di Cellino hanno per\u00f2 presentato ricorso, evidenziando il fatto che la giurisprudenza italiana ammette la presunzione d'innocenza sino all'ultimo grado di giudizio. Una Corte indipendente ha esaminato il ricorso, accogliendo la tesi difensiva e ordinando l'annullamento della decisione federale. Dopo alcune ore, la Football League ha riconosciuto la decisione della Corte; nel giro di alcuni giorni, quindi, l'acquisto del club viene definitivamente approvato.\nIl miglior piazzamento di questo periodo fu il settimo posto ottenuto nella stagione 2016-2017.\nL'era Radrizzani e il ritorno in Premier League.\nNel 2017 Cellino vende la societ\u00e0 a Radrizzani, che in vista del centenario del club attua investimenti importanti per riportare il Leeds in Premier League. Per raggiungere l'obiettivo, la dirigenza conferisce al danese Thomas Christiansen l'incarico di allenatore della squadra. Un disastroso inizio di 2018 allontana la squadra dalla lotta per un posto nei play-off e costa la panchina a Christiansen, rimpiazzato da Paul Heckingbottom. Il piazzamento finale del club fu un anonimo tredicesimo posto.\nPer la stagione 2018-2019 l'incarico di allenatore dei Whites fu assegnato all'argentino Marcelo Bielsa. La stagione inizi\u00f2 con una serie di vittorie, tanto che il Leeds si trov\u00f2 nelle parti alte della classifica e si accredit\u00f2 tra le squadre favorite per la promozione. Ciononostante non and\u00f2 oltre il terzo posto, piazzamento valido per la qualificazione in zona play-off, in cui fu eliminato in semifinale dal Derby County (vittoria 0-1 nella gara d'andata in trasferta, sconfitta 2-4 nella gara di ritorno in casa).\nL'agognata promozione in Premier League arriv\u00f2 alla penultima giornata della stagione 2019-2020, quando, beneficiando della sconfitta esterna del contro l', il Leeds si assicur\u00f2 il salto di categoria con due giornate di anticipo, interrompendo un periodo di sedici anni trascorso lontano dalla massima serie inglese. Il giorno successivo ottenne anche il titolo di campione, grazie alla sconfitta del sul campo dello .\nLa prima stagione in Premier League dopo 16 anni \u00e8 molto positiva per il Leeds, grazie anche a una campagna acquisti che porter\u00e0, su tutti, Rodrigo dal Valencia: la squadra si stabilizza sin dall'inizio a centro classifica, senza mai apparire a rischio retrocessione. Inoltre, nel corso della stagione, si ritrover\u00e0 a lottare per le posizioni valide per la qualificazione alle coppe europee, ma deve accontentarsi del nono posto.\nPi\u00f9 complicata la stagione 2021-2022, nella quale il Leeds si trova coinvolto nella lotta per non retrocedere. Il 27 febbraio, all'indomani della sconfitta interna contro il Tottenham, la societ\u00e0 decide di esonerare l'allenatore Marcelo Bielsa. Il giorno dopo, la dirigenza conferisce allo statunitense Jesse Marche l'incarico di allenatore della squadra.\nColori e simboli.\nColori.\nPer i primi quindici anni del club, il kit \u00e8 stato modellato sul blu e bianco dell'Huddersfield Town a strisce verticali, con pantaloncini bianchi e calzettoni blu scuro. Nel 1934 il Leeds \u00e8 passato alle maglie blu e gialle, pantaloncini bianchi e calzettoni blu con piani di colore giallo. Il kit \u00e8 stato indossato per la prima volta il 22 settembre 1934; Il club ha inoltre adottato il loro primo emblema nel 1934, cos\u00ec come il precedente Leeds City. Nel 1950 il club passa a maglie gialle con maniche e colletti blu, pantaloncini bianchi e neri, e calzettoni blu e oro. Nel 1955 il Leeds cambia di nuovo: maglie blu con colletti d'oro, pantaloncini bianchi e calzettoni blu e giallo a cerchio, riecheggiando cos\u00ec l'originale Leeds City. Nel 1961, con Don Revie viene introdotta la maglia totalmente bianca, emulando cos\u00ec la squadra spagnola del .\nSimboli ufficiali.\nLo stemma del Leeds United \u00e8 presente sulle divise da gioco dal 1964. Alla fine degli anni '60 e primi anni '70 il Leeds ha utilizzato lo script \"LUFC\" che \u00e8 presente tuttora sul logo, tuttavia questo \u00e8 stato presentato in maniera diagonale piuttosto che verticale. Nel 1977 lo stemma \u00e8 contornato dal giallo e dal blu, l'anno successivo era di nuovo giallo, ma racchiuso in un cerchio con le parole Leeds United AFC che lo circondavano. Nel 1978-79, un nuovo logo \u00e8 stato adornato, che era simile a quello precedente ma aveva il disegno di un pavone. Nel 1984, un altro distintivo \u00e8 stato introdotto, che dura fino al 1998, diventando cos\u00ec il pi\u00f9 longevo dell'era moderna. La rosa e la palla distintivo era distintivo, nel tradizionale blu, oro e bianco, incorporando la Rosa Bianca di York, insieme al nome del club. Nella stagione 1998-1999, il logo attuale \u00e8 stato adottato ufficialmente, con alcune modifiche di queste ultime, come la Rosa Bianca di York di colore blu, oro e di colore bianco, e la scritta \"LUFC\" in verticale lungo il centro.\nInno.\nNell'inno del Leeds sono inserite queste strofe in ricordo dello storico giocatore Billy Bremner:\nStrutture.\nStadio.\nIl Leeds gioca le partite casalinghe ad Elland Road (Old Peacock Ground). Costruito nel 1897 e ristrutturato nel 1994 ospita, dal 1919, le gare casalinghe degli Whites.\nL'impianto sorge nel quartiere di Beeston ed \u00e8 il pi\u00f9 grande stadio dello Yorkshire e l'undicesimo per grandezza in Inghilterra. L'impianto dal 1919 ospita in modo permanente la squadra locale del Leeds United e per un breve periodo ospit\u00f2 i loro predecessori: il Leeds City.\nHa una capienza di oltre 39.000 posti e il suo terreno di gioco ha dimensioni di 105 x 68 metri. Elland Road ha ospitato varie volte, come campo neutro, le semifinali di FA Cup ed \u00e8 stato scelto come uno dei campi di gioco per il Campionato europeo di calcio 1996, disputatosi in Inghilterra.\nEsternamente allo stadio, sono presenti le statue di due persone che hanno fatto la storia degli Whites: Billy Bremner, storico capitano (e in seguito anche allenatore) del Leeds per il quale ha militato per 17 anni, e Don Revie allenatore (tra gli altri proprio di Bremner) vittorioso a cavallo degli anni '60 e '70.\nNella cultura di massa.\nIl Leeds United \u00e8 citato nel romanzo \"Il maledetto United\", scritto nel 2006 da David Peace. L'opera \u00e8 un ritratto del celebre allenatore Brian Clough, ex calciatore di Middlesbrough e Sunderland, al quale nel 1974 viene offerta la possibilit\u00e0 di sostituire Don Revie sulla panchina della squadra che detesta da sempre, il Leeds United. Clough si trova ad allenare suo malgrado una squadra di calciatori viziati e arroganti, competitivi fino al limite della scorrettezza. Spinto dal suo orgoglio, allener\u00e0 l'odiato Leeds per 44 giorni cercando di modificare lo stile e l'approccio calcistico della squadra.\nNel 2009 \u00e8 stato realizzato un film omonimo, \"Il maledetto United\", diretto da Tom Hooper ed interpretato da Michael Sheen nei panni di Clough. Il film \u00e8 uscito nei cinema inglesi nel marzo 2009.\nIl Leeds United \u00e8 stato al centro del docu-reality \"\", prodotto da Eleven Sports e The City Talking e distribuito da Amazon Prime Video nel 2019. Il docu-reality segue i fatti accaduti al Leeds United durante la stagione 2018-2019 di Football League Championship, che ha visto il club perdere la semifinale dei play-off per la promozione in Premier League.\nInfine, il Leeds United era compreso nell'assortimento del gioco da tavolo \"Subbuteo\".\nSettore giovanile.\nIl settore giovanile del Leeds United ha sede nel centro sportivo di Thorp Arch, nella campagna del West Yorkshire. \u00c8 considerato uno dei pi\u00f9 validi d'Inghilterra, dato che le formazioni migliori nella storia del club erano formate in larga parte da giocatori cresciuti a Thorp Arch.\nGiocatori celebri.\nDi seguito la lista dei cento migliori giocatori del club stilata nel 2000 e pubblicata sul sito ufficiale della societ\u00e0.\nTifoseria.\nRivalit\u00e0.\nIl Leeds United ha delle rivalit\u00e0 con diversi club, tra cui Manchester United, Nottingham Forest, , Bradford City e . Una rivalit\u00e0 con il club turco del \u00e8 nata dopo che due tifosi del Leeds sono stati assassinati dai sostenitori del Galatasaray prima di una gara di Coppa UEFA nel mese di aprile del 2000. Tra l'altro, quando l'ex giocatore del Leeds Harry Kewell si trasfer\u00ec al Galatasaray nel 2008 ha causato scalpore tra i sostenitori del Leeds.\nOrganico.\nRosa 2021-2022.\nRosa, numerazione e ruoli, tratti dal sito ufficiale, sono aggiornati al 1\u00ba settembre 2021."}
{"id": "581666", "revid": "547034", "url": "https://it.wikipedia.org/wiki?curid=581666", "title": "Cantone di Montb\u00e9liard-Ovest", "text": "Il Cantone di Montb\u00e9liard-Ovest era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Montb\u00e9liard e i comuni di:"}
{"id": "581669", "revid": "125919052", "url": "https://it.wikipedia.org/wiki?curid=581669", "title": "Diritto di asilo", "text": "Il diritto di asilo (identificato spesso anche con il concetto di asilo politico in greco: \u1f04\u03c3\u03c5\u03bb\u03bf\u03bd) \u00e8 un'antica nozione giuridica, in base alla quale una persona perseguitata nel suo paese d'origine pu\u00f2 essere protetta da un'altra autorit\u00e0 sovrana, un paese straniero, o un santuario religioso (come nel medioevo).\nQuesto diritto ha le sue radici in una lunga tradizione occidentale, anche se era stato gi\u00e0 riconosciuto da Egiziani, Greci, Romani ed Ebrei. Tutti gli stati, in qualsiasi epoca, hanno offerto protezione e immunit\u00e0 a stranieri perseguitati.\nStoria.\nCon il termine \"Asylum\" era indicata in et\u00e0 protostorica la depressione del Campidoglio posta tra l\"'Arx\" e il \"Capitolium\" propriamente detto, dove oggi \u00e8 l'attuale piazza del Campidoglio. Il nome Asylum sarebbe da ricondurre alla leggenda di Romolo: sarebbe stato questo il luogo in cui, a chiunque lo avesse raggiunto, la nuova citt\u00e0 avrebbe garantito accoglienza e protezione (o dato \"asilo\"). Presso i Romani il diritto di asilo era esteso anche agli schiavi.\nIl diritto d'asilo \u00e8 un'antica nozione giuridica secondo la quale una persona perseguitata nel proprio paese per via delle proprie opinioni politiche o credenze religiose, poteva ricevere protezione da parte di un'altra autorit\u00e0 sovrana, come un altro Stato o una Chiesa.\nQuesto diritto ha dunque radici antiche nella tradizione occidentale \u2014 anche se era gi\u00e0 riconosciuto dagli antichi Egizi, Greci (per i quali era anche una consuetudine di ospitalit\u00e0), Romani ed Ebrei.\nPer esempio, Cartesio ricevette asilo nei Paesi Bassi, Voltaire in Inghilterra e Hobbes in Francia (assieme a molti nobili inglesi durante la Guerra Civile Inglese).\nAntichit\u00e0.\nMolti popoli, tra cui Ebrei ed Egizi, i Greci, e i Romani hanno riconosciuto un \"diritto d'asilo\" religioso per la protezione dalla vendetta personale dei famigliari delle vittime, e una sorta di impunit\u00e0 delle loro condotte. il diritto era cirsocritto a luoghi sacri del culto di qualche divinit\u00e0.\nLa legge mosaica e la storia del popolo ebraico, come descritte nell'Antico Testamento, limitarono il beneficio di asilo ai colpevoli di omicidio (con l'unica eccezione dei delitti commessi con l'inganno), prescrivendo la valutazione dei singoli casi da parte della potest\u00e0 del sommo sacerdote e del Consiglio degli Anziani eletti dal popolo.\nScrive Plutarco riferendosi a Roma: \u00abQuando la citt\u00e0 ebbe il suo primo insediamento, istituirono un luogo sacro per accogliere i fuggitivi e lo posero sotto la protezione del dio Asilo: vi ricevevano tutti, non restituendo lo schiavo ai padroni, n\u00e9 il povero ai creditori, n\u00e9 l'omicida ai giudici; anzi, proclamavano che in seguito a un responso dell'oracolo di Delfi avrebbero concesso a tutti il diritto di asilo. Presto la citt\u00e0 si riemp\u00ec di abitanti...\u00bb\nIl diritto d'asilo venne spesso ribadito ed esteso durante l'Impero romano, in particolare durante i regni di Traiano, Augusto, Adriano e Antonino e Marco Aurelio. Ad esempio quest'ultimo ribad\u00ec il concetto di diritto di asilo anche per gli schiavi fuggitivi che potevano rifugiarsi presso qualsiasi tempio o statua dell'imperatore.\nQuesto principio \u00e8 stato successivamente adottato dalla chiesa cristiana, e diverse norme sono state sviluppate per determinare chi e quanto beneficiasse di una protezione. Al Primo Concilio di Orl\u00e9ans nel 511, in presenza di Clodoveo, l'asilo poteva essere concesso a tutti coloro che si fossero rifugiati in una chiesa, nelle sue dipendenze o nella casa di un vescovo. Questa protezione \u00e8 stata concessa a assassini, ladri o persone accusate di adulterio. Ma riguardava anche gli schiavi fuggitivi, che non sarebbero stati riconsegnati al proprietario se questi non avesse giurato sulla Bibbia di non essere crudele. Il diritto d'asilo, proprio dell tre religioni abramitiche, \u00e8 stato confermato da tutti i seguenti Concili ecumenici cristiani.\nIn Italia, questo principio \u00e8 stato abolito a met\u00e0 dell'Ottocento con le leggi Siccardi.\nInghilterra medievale.\nNell'Inghilterra medievale, il re Etelberto del Kent realizz\u00f2 la prima legge anglo-sassone che regolava l'uso dei santuari circa nell'anno 600 d.C. Nelle leggi del re Etelredo, viene usato il termine \"grith\".\nIn epoca normanna dopo il 1066 si erano evoluti due tipi di santuario: tutte le chiese costituivano un santuario di livello inferiore (santuario all'interno della chiesa propriamente detta), ma solo le chiese con licenza del re avevano una versione pi\u00f9 ampia (santuario in una zona che circonda la chiesa). Ci sono state almeno 22 chiese con statuti di santuario pi\u00f9 ampio, tra cui Battle Abbey, Beverley, Colchester, Durham, Hexham, Norwich, Ripon, Wells, la Cattedrale di Winchester, Abbazia di Westminster e York Minster.\nA volte il criminale doveva raggiungere la chiesa stessa per essere protetto, e avrebbe potuto dover suonare una certa campana, o indossare un certo anello, o sedersi su una determinata sedia (\"frith\"). In altri luoghi, vi era una zona attorno alla chiesa abbaziale, talvolta estesa fino a un miglio e mezzo, demarcata da alcune pietre di confine; alcuni di questi elementi ancora sopravvivono in varie chiese.\nI santuari della chiesa erano regolati dal diritto comune. Un richiedente asilo doveva confessare i peccati, consegnare le armi, ed era posto sotto la supervisione del capo della chiesa o di abbazia, dove si era rifugiato. Poi aveva quaranta giorni per fare una delle due scelte: arrendersi alle autorit\u00e0 secolari e affrontare un processo per i presunti crimini, o confessare la colpa ed essere mandato in esilio (\"abiura\") per la via pi\u00f9 breve e senza poter tornare senza il permesso del re. Chiunque tornasse dall'abiura avrebbe potuto essere giustiziato dalle autorit\u00e0 e scomunicato dalla Chiesa.\nSe l'indagato avesse scelto di confessare la propria colpevolezza e di abiurare, lo avrebbe fatto in una cerimonia pubblica, di solito davanti al cancello del terreno della chiesa. Avrebbe ceduto i suoi beni alla chiesa, e ogni propriet\u00e0 terriera alla corona. Il \"coroner\", un funzionario medievale, avrebbe quindi scelto una citt\u00e0 portuale da cui il fuggiasco avrebbe dovuto lasciare l'Inghilterra (anche se il fuggitivo a volte ebbe egli stesso questo privilegio). Il rifugiato sarebbe partito a piedi nudi e capo scoperto, portando una croce di legno personale come un simbolo di protezione sotto la chiesa. Teoricamente sarebbe rimasto per la strada principale, e arrivato al porto avrebbe preso la prima nave per allontanarsi dall'Inghilterra. In pratica, tuttavia, il fuggitivo, una volta ottenuta una distanza di sicurezza, avrebbe potuto abbandonare il bastone, dileguarsi e cominciare una nuova vita.\nConosciute le opzioni disponibili, alcuni fuggiaschi avrebbero respinto entrambe le scelte, optando per una fuga dal santuario prima dei quaranta giorni. Altri semplicemente non avrebbero scelto fino alla fine del periodo. Dato che era illegale per gli amici della vittima irrompere in un asilo, la chiesa avrebbe privato il fuggitivo di cibo e acqua fino a quando non avesse preso una decisione.\nEnrico VIII modific\u00f2 le regole in materia di asilo, riducendo a un breve elenco i tipi di reati per i quali era permesso richiedere asilo. Il sistema medievale di asilo venne infine abolito interamente da Giacomo I nel 1623.\nDurante la Guerra delle due rose, quando una delle due parti dovesse improvvisamente vincere una battaglia, alcuni aderenti della parte perdente avrebbero potuto trovarsi circondati da nemici e non in grado di tornare alla loro parte. In tale situazione si sarebbero quindi precipitati al santuario presso la chiesa pi\u00f9 vicina, fino a quando non fosse stato sicuro di uscire. Un primo esempio \u00e8 la regina Elizabeth Woodville, consorte di Edoardo IV d'Inghilterra.\nNel 1470, quando i Lancaster restaurarono brevemente Enrico VI sul trono, la regina Elizabeth Woodville viveva a Londra con alcuni giovani figlie. Si trasfer\u00ec con loro al santuario dell'Abbazia di Westminster, risiedendovi confortevolmente fino a che Edoardo IV fu rimesso sul trono nel 1471 e dando alla luce il loro primo figlio Edoardo V proprio in quel periodo. Quando re Edoardo IV mor\u00ec nel 1483, Elizabeth (che era molto impopolare anche con gli York e, probabilmente, aveva bisogno di protezione) prese le sue cinque figlie e il figlio minore (Richard, Duca di York) e nuovamente si spostarono al santuario di Westminster. Per essere sicuri di aver tutti i comfort di casa, si portarono dietro tanti mobili e scrigni che gli operai dovettero fare alcuni buchi alle pareti per spostare tutto abbastanza velocemente.\nFrancia dopo la Rivoluzione del 1789.\nLa Francia fu il primo paese a riconoscere in via generale e astratta il diritto all'asilo, sancito dall'articolo 120 della Costituzione del 1793. Per tutto l'Ottocento ed il Novecento gli oppositori degli assolutismi monarchici, presenti in Europa, giovarono del diritto francese di estradare gli stranieri perseguitati per reati d'opinione; ne valsero anche molti anarchici, almeno fino a quando Parigi non si impegn\u00f2 a partecipare alle azioni di contrasto contro le loro azioni terroristiche.\nIl moderno diritto d'asilo francese \u00e8 riconosciuto dalla Costituzione del 1958, laddove rinvia al paragrafo 4 del preambolo della Costituzione del 1946 (che incorporava parti della Costituzione del 1793 che garantivano il diritto di asilo a \"chiunque fosse perseguitato a causa della sua azione per la libert\u00e0\" e che non \u00e8 in grado di ottenere protezione nel paese d'origine).\nNumerosi esuli dalle dittature sudamericane, in base a queste previsioni, furono oggetto di asilo in Francia negli anni '70 ed '80, cos\u00ec come fu accordata la medesima protezione nel caso in cui il tribunale riconoscesse la natura di reato politico del crimine per il quale era richiesta l'estradizione.\nLungo questo crinale, per oltre un ventennio la Francia divenne uno dei paesi pi\u00f9 ospitali per i terroristi di sinistra, specialmente italiani, in base alla dottrina Mitterrand (1985).\nLo sviluppo del terrorismo politico di estrema sinistra, a partire dalla seconda met\u00e0 del secolo scorso, vide cos\u00ec molti fuggitivi preferire la Francia al tradizionale asilo nei paesi del Patto di Varsavia, in cerca di \"santuari\", luoghi dove potersi riprendere da ferite, cambiare identit\u00e0, cercare alleanze.\nVi sono tuttavia anche altri paesi che concedono facilmente asilo ad autori di reati politici.\nDisciplina normativa internazionale.\nHanno diritto di asilo i \"rifugiati\", come definiti sin dai tempi antichi nel diritto delle genti.\nQuello di \"rifugiato\" \u00e8 uno \"status\" attualmente riconosciuto, secondo il diritto internazionale (art. 1 della Convenzione di Ginevra relativa allo status dei rifugiati del 1951), a chiunque si trovi al di fuori del proprio paese e non possa ritornarvi a causa del fondato timore di subire violenze o persecuzioni. Il riconoscimento di tale \"status\" giuridico \u00e8 accordato dai governi che hanno firmato i seguenti accordi - nell'ambito delle Nazioni Unite, ma anche all'interno delle previsioni di specifici trattati regionali - o dall'UNHCR secondo la definizione contenuta nel proprio statuto.\nNormativa ONU.\nIl diritto d'asilo \u00e8 sancito dalla Dichiarazione americana dei diritti e dei doveri dell'uomo del 1948 (art. XXVII):;\nLa Dichiarazione universale dei diritti dell'uomo riconosce il diritto d'asilo all'art. 14 come \"diritto di cercare e di godere in altri paesi di asilo dalle persecuzioni\", non invocabile, per\u00f2, da chi \"sia realmente ricercato per reati non politici o per azioni contrarie ai fini e ai princ\u00ecpi delle Nazioni Unite\".\nConvenzione ONU relativa allo status dei rifugiati (Ginevra, 1951).\nLa Convenzione di Ginevra del 1951 e il Protocollo del 1967 sono alla base del diritto internazionale del rifugiato. Secondo la Convenzione, un rifugiato \u00e8 un individuo che:\nConvenzione contro la tortura ed altre pene o trattamenti crudeli, disumani o degradanti (New York, 1984).\nLa Convenzione contro la tortura e altre pene o trattamenti crudeli, disumani o degradanti (in inglese, United Nations Convention against Torture and Other Cruel, Inhuman or Degrading Treatment or Punishment) \u00e8 uno strumento internazionale per la difesa dei diritti umani, sotto la supervisione dell'ONU.\nAltre fonti internazionali.\nAmeriche.\nLa Convenzione americana dei diritti dell'uomo del 1969, all'art. 22 comma 7, stabilisce che:\nDichiarazione di Cartagena (Cartagena, 1984).\nLa dichiarazione di Cartagena (Colombia) sui rifugiati fu elaborata da rappresentanti di governo e intellettuali messicani e panamensi, in occasione di una crisi internazionale in America Latina, sulla traccia della Convenzione delle Nazioni Unite del 1951 e di cui estende la definizione di rifugiato a coloro i quali fuggono dal loro paese \"perch\u00e9 la loro vita, la loro sicurezza o la loro libert\u00e0 \u00e8 minacciata da violenze generalizzate, un'aggressione straniera, un conflitto interno, massicce violazioni dei diritti umani o altre gravi turbative dell'ordine pubblico\".\nNon giuridicamente vincolante, la Dichiarazione di Cartagena \u00e8 stata in pi\u00f9 occasioni sostenuta dall'Assemblea Generale dell'Organizzazione degli Stati Americani. La maggior parte dei paesi centro e sud-americani, aderenti alla Convenzione ONU del 1951 e/o al Protocollo aggiuntivo, hanno applicato tale definizione di rifugiato pi\u00f9 estensiva, alcuni paesi addirittura recependola nelle legislazioni nazionali.\nAfrica.\nNel continente africano la prima trattazione della materia avvenne con la \u201cConvenzione che disciplina determinati aspetti del problema dei rifugiati in Africa\u201d adottata nel 1969 dall'Organizzazione dell'Unit\u00e0 Africana (OUA) che, riconoscendo la Convenzione ONU del 1951 come \u201clo strumento fondamentale e universale relativo allo status dei rifugiati\u201d e facendone propria la definizione di rifugiato, amplia la definizione stessa e racchiude altre disposizioni non esplicitamente contenute nella Convenzione di Ginevra riguardanti:\nIntervenne poi la Carta africana dei diritti dell'uomo e dei popoli, promulgata nel 1981 ed entrata in vigore il 21 ottobre 1986. Essa all'art. 12 comma 3 recita:\nEuropa.\nConvenzione europea per la salvaguardia dei diritti dell'uomo e delle libert\u00e0 fondamentali (Roma, 1950).\nLa Convenzione europea per la salvaguardia dei diritti dell'uomo e delle libert\u00e0 fondamentali (CEDU) \u00e8 un trattato internazionale redatto dal Consiglio d'Europa. Il documento \u00e8 stato elaborato in due lingue, francese e inglese, i cui due testi fanno egualmente fede. Ha istituito la Corte Europea dei diritti dell'uomo.\nLa Convenzione \u00e8 stata firmata a Roma il 4 novembre 1950 ed \u00e8 entrata in vigore il 3 settembre 1953. \u00c8 stata ratificata (o vi \u00e8 stata l'adesione) da parte di tutti i 47 Stati membri (al 22 giugno 2007) del Consiglio d'Europa.\nLa CEDU \u00e8 stata poi integrata e modificata da 14 Protocolli aggiuntivi.\nUnione Europea.\nLa Carta dei diritti fondamentali dell'Unione europea, promulgata nel 2007 ed entrata in vigore il 1\u00ba dicembre 2009, all'art. 18 afferma:\nIl Regolamento Dublino II (Regolamento CE n. 343/2003), che ha sostituito fra gli stati membri dell'Unione europea la preesistente Convenzione di Dublino del 15 giugno 1990, garantisce a ogni richiedente lo status di rifugiato che la sua domanda sar\u00e0 esaminata da uno Stato membro dell'Unione europea, in modo da evitare che egli sia successivamente mandato da uno Stato membro all'altro senza che nessuno accetti di esaminare la sua richiesta d'asilo (il problema dei cosiddetti \"rifugiati in orbita\"). Il Regolamento mira, al contempo, a evitare che i richiedenti asilo godano di una libert\u00e0 troppo ampia nella individuazione del Paese europeo al quale rivolgere la propria domanda di asilo (cosiddetto \"asylum shopping\").\nI parametri per stabilire la competenza di uno Stato hanno carattere oggettivo e sottintendono il principio che lo Stato membro responsabile dell'esame dell'istanza, indipendentemente da dove la stessa sia stata presentata, \u00e8 quello in cui \u00e8 avvenuto l'ingresso, regolare o meno, del richiedente asilo.\nIl Regolamento contempla tuttavia anche alcune specifiche regole di competenza volte a salvaguardare l'unit\u00e0 familiare dei richiedenti asilo.\nIn particolare, se un familiare del richiedente asilo ha a sua volta gi\u00e0 presentato in uno Stato membro una domanda di asilo in merito alla quale non \u00e8 stata ancora presa una decisione, oppure risiede in detto Stato membro come rifugiato gi\u00e0 riconosciuto, lo Stato membro in questione \u00e8 competente anche per l'esame della domanda d'asilo di tale familiare, sempre che l'interessato lo desideri.\nInoltre, se il richiedente asilo \u00e8 un minore non accompagnato, l'esame della sua domanda di asilo compete allo Stato membro nel quale si trova legalmente un suo familiare, purch\u00e9 ci\u00f2 sia nel migliore interesse del minore e, in mancanza di un familiare, \u00e8 competente lo Stato membro in cui il minore ha presentato la domanda d'asilo.\nInoltre, \u00e8 previsto che qualsiasi Stato membro, anche quando non \u00e8 competente in applicazione dei criteri vincolanti definiti dal regolamento, pu\u00f2 comunque accettare di esaminare una domanda d'asilo per ragioni umanitarie, fondate in parte su motivi familiari o culturali, a condizione che le persone interessate vi acconsentano.\nInfine, ciascuno Stato membro ha comunque il diritto sovrano di esaminare una domanda d'asilo che gli sia stata rivolta da un cittadino di un paese terzo, anche se tale esame non gli compete in base ai criteri stabiliti nel regolamento.\nNormativa italiana.\nIn Italia il diritto di asilo \u00e8 garantito dall'art. 10, comma 3 della Costituzione:\nTale disposizione costituzionale, secondo un recente orientamento della Corte di cassazione inaugurato con la sentenza n. 25028/2005 della sezione prima civile ma non immune da critiche in dottrina, non costituirebbe da s\u00e9 sola una base giuridica idonea a disciplinare in modo stabile e autonomo il diritto di soggiorno di un richiedente asilo nello Stato, ma offrirebbe, piuttosto, una tutela provvisoria ai richiedenti asilo, che si risolverebbe nel loro diritto di entrare nel territorio dello Stato di ottenere il permesso di soggiornarvi esclusivamente al fine di proporre domanda di riconoscimento del proprio status di rifugiato nei modi e nelle forme previste dalla vigente legislazione ordinaria, e per la sola durata del relativo procedimento. Al termine di tale procedimento, il diritto costituzionale di asilo verrebbe cos\u00ec in ogni caso a estinguersi, o per intervenuta risoluzione, o, nella ipotesi di positiva conclusione del procedimento stesso, perch\u00e9 assorbito da una forma di protezione pi\u00f9 ampia e pi\u00f9 completa.\nNella pratica, il diritto di asilo \u00e8 oggi disciplinato dal decreto legislativo n. 251/2007, adottato in attuazione della direttiva europea n. 2004/83/CE, e dal decreto legislativo n. 25/2008, adottato in attuazione della direttiva europea n. 2005/85/CE e successivamente modificato dal Decreto legislativo 3 ottobre 2008 n. 159 e dalla Legge 24 luglio 2009 n. 94. \nLe norme sono state modificate dal Decreto legge 4 ottobre 2018, n. 113, in vigore dal giorno dopo.\nIl decreto legislativo n. 251/2007 regola, essenzialmente, le condizioni e il contenuto del diritto, mentre il secondo decreto legislativo si occupa degli aspetti procedurali per il suo riconoscimento.\nEssenzialmente, il diritto di asilo, come risultante da tale normativa, \u00e8 oggi previsto, pur con diverso contenuto e diversa intensit\u00e0, sia per i rifugiati veri e propri, come gi\u00e0 definiti dalla convenzione di Ginevra, sia per le persone riconoscibili quali beneficiari di protezione sussidiaria. Essi corrispondono a quelle persone che, pur non essendo rifugiati propriamente intesi, hanno ugualmente esigenza di protezione internazionale, in quanto in caso di rimpatrio, correrebbero un rischio oggettivo di danno grave, quale la sottoposizione a pena di morte, a tortura o altri trattamenti inumani o degradanti, ovvero una minaccia grave e individuale alla loro vita o alla loro persona a causa di una situazione di violenza generalizzata derivante o dovuta a un conflitto armato interno o internazionale. A queste misure individuali, si aggiungono le misure straordinarie di accoglienza per eventi eccezionali, intese come \"le misure di protezione temporanea da adottarsi, anche in deroga a disposizioni del presente testo unico, per rilevanti esigenze umanitarie, in occasione di conflitti, disastri naturali o altri eventi di particolare gravit\u00e0 in Paesi non appartenenti all\u2019Unione europea\", nei limiti delle risorse preordinate allo scopo. \nA seguito del D.L. 113/2018, il permesso di soggiorno per calamit\u00e0 pu\u00f2 essere rilasciato dal questore, \u00e8 valido solo nel territorio nazionale per sei mesi, e consente di svolgere attivit\u00e0 lavorativa, ma non pu\u00f2 essere convertito in permesso di soggiorno per motivi di lavoro. \u00c8 attivabile \"quando il Paese verso il quale lo straniero dovrebbe fare ritorno versa in una situazione di contingente ed eccezionale calamit\u00e0 che non consente il rientro e la permanenza in condizioni di sicurezza\".\nLa valutazione delle esigenze di protezione internazionale dei richiedenti asilo \u00e8 oggi demandata, in via amministrativa, alle Commissioni Territoriali per il Riconoscimento della Protezione Internazionale. Si tratta di autorit\u00e0 amministrative (istituite presso le Prefetture di diversi capoluoghi di regione e provincia, ciascuna competente per un distinto ambito geografico) operanti in modo collegiale e composte da quattro membri: un funzionario della carriera prefettizia (che esercita le funzioni di presidente), due funzionari del ruolo del personale dell'Amministrazione civile dell\u2019Interno (altamente qualificati per l\u2019esercizio di funzioni di carattere specialistico e con compiti istruttori) e un rappresentante designato dall'UNHCR, Alto Commissariato delle Nazioni Unite per i Rifugiati.\nTali Commissioni possono riconoscere lo status di rifugiato, riconoscere lo status di protezione sussidiaria, respingere la domanda di protezione o dichiararne la manifesta infondatezza. In presenza di gravi motivi di carattere umanitario, non considerati dalla vigente normativa come legittime ipotesi per l'accesso alla protezione internazionale ma comunque ostativi a un immediato rientro dell'interessato in patria, le Commissioni possono respingere la domanda dello straniero ma nello stesso tempo trasmettere gli atti al Questore territorialmente competente, per il rilascio di un permesso di soggiorno per motivi umanitari.\nAl vertice del sistema amministrativo costituito dalle Commissioni Territoriali \u00e8 posta la Commissione Nazionale per il Diritto di Asilo, la quale ha competenza in materia di revoca e cessazione degli status di protezione internazionale riconosciuti, oltre che compiti di indirizzo e coordinamento delle Commissioni Territoriali, di formazione e aggiornamento dei componenti delle medesime Commissioni, di costituzione e aggiornamento di una banca dati informatica contenente le informazioni utili al monitoraggio delle richieste di asilo, di costituzione e aggiornamento di un centro di documentazione sulla situazione socio-politico-economica dei Paesi di origine dei richiedenti, di monitoraggio dei flussi di richiedenti asilo.\nLe decisioni delle Commissioni Territoriali per il Riconoscimento della Protezione internazionale e quelle in materia di cessazione e revoca degli status adottate dalla Commissione Nazionale per il diritto di asilo possono essere impugnate innanzi ai Tribunali ordinari (Sezioni Specializzate in materia migratoria), le cui sentenze in materia possono poi eventualmente costituire oggetto di ricorso per Cassazione.\nSecondo l'UNHCR, le domande di asilo presentate in Italia nel 2008 sono state 30.324, e i principali paesi di origine dei richiedenti asilo sono stati, nell'ordine, la Nigeria con 5.333 domande, la Somalia con 4.473 domande, l'Eritrea con 2.739 domande, l'Afghanistan con 2.500 domande e la Costa d'Avorio con 1.844 domande.\nIl numero complessivo dei rifugiati riconosciuti residenti in Italia \u00e8 indicato dall'UNHCR come pari, a giugno 2009, a circa 47.000 persone. A titolo di confronto, pu\u00f2 evidenziarsi che i rifugiati accolti in Germania sono circa 580.000, quelli accolti nel Regno Unito 290.000, mentre quelli ospitati nei Paesi Bassi e in Francia sono, rispettivamente, 80.000 e 16.000.\nNelle opere di finzione.\nNell'Inghilterra immaginata dallo scrittore Philip Pullman per la trilogia Queste oscure materie e Il libro della polvere esiste una particolare forma di diritto d'asilo, ovvero l'asilo accademico, che alcuni College avrebbero potuto in passato concedere agli studiosi e che ne avrebbe impedito l'arresto anche al di fuori dell'universit\u00e0. All'inizio di La belle sauvage solo il Jordan college ha ancora questo privilegio, nel corso di Il regno segreto c'\u00e8 il rischio che venga abolito."}
{"id": "581671", "revid": "767487", "url": "https://it.wikipedia.org/wiki?curid=581671", "title": "Jos\u00e9 Antonio P\u00e1ez", "text": "\u00c8 stato Presidente del Venezuela dal 13 gennaio 1830 al 20 gennaio 1835, dal 1\u00ba febbraio 1839 al 26 gennaio 1843 e dal 29 agosto 1861 al 15 giugno 1863.\nNel 1830 dichiar\u00f2 l'indipendenza del Venezuela dalla Grande Colombia."}
{"id": "581673", "revid": "287204", "url": "https://it.wikipedia.org/wiki?curid=581673", "title": "Andr\u00e9s Narvarte", "text": "Fu uno degli alleati pi\u00f9 fedeli di Jos\u00e9 Antonio P\u00e1ez nei primi anni di vita della Repubblica del Venezuela, ed ebbe la carica di vicepresidente e presidente ad interim per due periodi.\nPrimo periodo \"provvisorio\" (1835).\nIl 20 gennaio 1835, con l'insediamento delle Camere Legislative, il presidente in carica Jos\u00e9 Antonio P\u00e1ez pass\u00f2 i suoi poteri al vicepresidente Andr\u00e9s Narvarte, che rimase presidente ad interim fino al 9 febbraio del medesimo anno, in vista delle elezioni presidenziali.\nIl 6 febbraio il Congresso della Repubblica venezuelana procedette allo scrutinio dei voti per l'elezione del Presidente della Repubblica. I risultati diedero in testa Jos\u00e9 Mar\u00eda Vargas con 103 voti (il 50,99% del totale), seguito da Carlos Soublette con 45 voti (il 22,77%) e Santiago Mari\u00f1o con 27 voti (il 13,36). Poich\u00e9 nessuno dei candidati ottenne i 2/3 dei voti complessivi, si pass\u00f2 al ballottaggio tra i tre candidati con il maggior numero di voti ottenuti, che vide vincitore Vargas.\nSecondo periodo \"provvisorio\" (1836-1837).\nA 55 anni Narvarte ritorn\u00f2 al potere in seguito alla rinuncia irrevocabile di Vargas, e in qualit\u00e0 di vicepresidente della Repubblica, esercit\u00f2 il potere esecutivo dal 24 aprile 1836 fino al 20 gennaio 1837 (9 mesi in totale)."}
{"id": "581675", "revid": "124123", "url": "https://it.wikipedia.org/wiki?curid=581675", "title": "Jos\u00e9 Mar\u00eda Vargas", "text": "Giovinezza e carriera.\nFu chirurgo, scienziato, professore universitario dell'Universit\u00e0 di Caracas, politico, scrittore e presidente del Venezuela. Figlio di \"Jos\u00e9 Antonio de Vargas Machuca\" e di \"Ana Teresa Ponce\" nel 1798 inizi\u00f2 gli studi alla Royal and Pontifical University of Caracas, laureandosi in filosofia l'11 luglio 1803. Si laure\u00f2 in medicina nel 1808. Dopo aver finito i suoi studi medici si trasfer\u00ec a Cuman\u00e1 dove visse fino al 1812. In questo lasso di tempo divenne membro del consiglio legislativo supremo di Cuman\u00e1 (1811). Quando il 26 marzo 1812 ci fu un terremoto, Vargas, che era a La Guaira, diede una mano come dottore e uomo pubblico alla comunit\u00e0 della sua citt\u00e0 natale. Dopo gli eventi del terremoto del 1812 Vargas ritorn\u00f2 a Cuman\u00e1 per dedicarsi al lavoro di medico. Quando le truppe monarchiche di \"Juan Francisco Javier Cerv\u00e9riz\" entrarono a Cuman\u00e1 incarcerarono tutti i membri del consiglio Legislativo incluso Vargas che fu rinchiuso in un magazzino sotterraneo di La Guaira dove rimase fino al suo rilascio nel 1813. Alla fine di quell'anno si imbarc\u00f2 per l'Europa per imparare nuove cose di medicina e di chirurgia. Durante questo periodo studi\u00f2 chirurgia, chimica, botanica, anatomia e odontologia. Inoltre divenne membro della Royal School of Surgeons a Londra.\nIl ritorno in America.\nDopo essere tornato in America nel 1819 risiedette nell'isola di Porto Rico; erano l\u00ec anche la madre e i suoi fratelli come rifugiati, essendo scappati dalla sanguinosa Guerra d'indipendenza venezuelana. Nel 1825 decise di ritornare in Venezuela definitivamente. Fin dal suo arrivo si dedic\u00f2 immediatamente a esercitare la sua professione diventando alla fine professore di anatomia all'Universit\u00e0 di Caracas. Nel 1827, a seguito della riorganizzazione di quest'universit\u00e0 ad opera di Sim\u00f3n Bol\u00edvar, venne eletto 'rettore', il primo rettore medico. Si dedic\u00f2 alla riorganizzazione delle diverse facolt\u00e0 e all'organizzazione delle biblioteche. Alla fine grazie a lui l'universit\u00e0 divent\u00f2 un modello di efficienza amministrativa e un prestigioso centro di allenamento.\nProfessore.\nCome professore di anatomia inaugur\u00f2 in Venezuela la dissezione dei cadaveri, procedura che era estremamente nuova a quei tempi. Nel 1827 fond\u00f2 la Societ\u00e0 Medica di Caracas.\nPresidente.\nFu eletto presidente il 9 febbraio 1835.\nL'8 luglio 1835 scoppi\u00f2 la Rivoluzione delle Riforme che lo degrad\u00f2 e fu mandato a Saint Thomas. Tuttavia ritorn\u00f2 presto presidente poich\u00e9 Jos\u00e9 Antonio P\u00e1ez e l'esercito costituzionale sconfissero i ribelli. Vargas rest\u00f2 presidente della Repubblica fino al 24 aprile 1836, data in cui si dimise.\nSi dedic\u00f2 all'istruzione per il resto della sua vita."}
{"id": "581676", "revid": "984922", "url": "https://it.wikipedia.org/wiki?curid=581676", "title": "Cantone di Pont-de-Roide", "text": "Il Cantone di Pont-de-Roide era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581677", "revid": "1522738", "url": "https://it.wikipedia.org/wiki?curid=581677", "title": "Santiago Mari\u00f1o", "text": "\u00c8 stato uno dei protagonisti dell'indipendenza del suo paese ed \u00e8 stato presidente della repubblica sudamericana dal 9 al 27 luglio 1835.\nNativo dell'oriente del paese, divent\u00f2 un grande caudillo di questa zona.\nFu uno dei principali oppositori della separazione del Venezuela dalla Grande Colombia da parte di Jos\u00e9 Antonio P\u00e1ez, fu presidente del Venezuela per un corto periodo di tempo dopo aver comandato la Revoluzione delle Riforme.\nVita politica.\nL'8 luglio del 1835, esplose una reazione violenta dei militari, conosciuta come la Revoluci\u00f3n delle Riforme, comandata da Santiago Mari\u00f1o, che aveva come obbiettivi; stabilire la legge militare, la religione di Stato, rivendicare il nome del Libertador Sim\u00f3n Bol\u00edvar, e ricostruire la Grande Colombia. Il 9 luglio del 1835 il Presidente ed il Vicepresidente sono stati esiliati all'Isola di Saint Thomas.\nRiconoscimenti.\nAlla sua memoria \u00e8 dedicato l'Aeroporto Internazionale dei Caraibi Santiago Mari\u00f1o, scalo aeroportuale venezuelano situato sulla parte meridionale dell'isola Margarita nei pressi della localit\u00e0 balneare di El Yaque, Municipio D\u00edaz, nello Stato federale di Nueva Esparta, servendo il pi\u00f9 esteso centro abitato dell'isola, la citt\u00e0 di Porlamar."}
{"id": "581678", "revid": "1632387", "url": "https://it.wikipedia.org/wiki?curid=581678", "title": "Innocence Is No Excuse", "text": "Innocence Is No Excuse \u00e8 il settimo album dei Saxon, uscito nel 1985 per l'Etichetta discografica Carrere Records.\nIl disco.\nIl disco segna una commercializzazione ancor pi\u00f9 smaccata del suono del gruppo e l'abbandono quasi definitivo di sonorit\u00e0 aspre, in favore di arrangiamenti meno complessi e cori dalla presa facile tipici del hair metal, segno di una svolta sonora verso il pubblico americano. Nonostante ci\u00f2, il disco ed il tour ebbero pi\u00f9 successo di \"Crusader\" e relativa tourn\u00e9e. L'album segna inoltre l'addio di Steve Dawson, costretto a lasciare dopo il tour per volere della moglie."}
{"id": "581680", "revid": "124123", "url": "https://it.wikipedia.org/wiki?curid=581680", "title": "Carlos Soublette", "text": "Educato presto secondo l'istruzione militare, Soublette si un\u00ec a Francisco de Miranda nella lotta indipendentista. Pi\u00f9 tardi aiut\u00f2 Sim\u00f3n Bol\u00edvar nella cosiddetta \"expedici\u00f3n de los cayos\"; inoltre partecip\u00f2 a diverse campagne contro l'esercito spagnolo, grazie alle quali ottenne l'incarico di Direttore della Guerra nelle province centrali del paese.\nSoublette ebbe poi la vicepresidenza del dipartamento del Venezuela e partecip\u00f2 attivamente alla separazione della Grande Colombia e la formazione della Repubblica del Venezuela.\nSoublette assunse la presidenza in due periodi, come uno dei candidati favoriti da Jos\u00e9 Antonio P\u00e1ez: il primo dall'11 marzo 1837 al 1\u00ba febbraio 1839 e il secondo dal 26 gennaio 1843 al 30 gennaio 1847."}
{"id": "581682", "revid": "124123", "url": "https://it.wikipedia.org/wiki?curid=581682", "title": "Santos Michelena", "text": "Sostenitore della dottrina di Jos\u00e9 Antonio P\u00e1ez, fu il suo vicepresidente fino a quando non gli subentr\u00f2 come presidente del Venezuela il 20 gennaio 1843. La fine del mandato di P\u00e1ez consent\u00ec a Michelena di governare per appena sei giorni, il tempo che il parlamento della repubblica sudamericana potesse organizzarsi per le nuove elezioni. Tra i tre candidati, Michelena, Carlos Soublette e Diego Bautista Urbaneja, il \"Congreso\" scelse Soublette, stretto collaboratore di P\u00e1ez.\nIl periodo in cui Michelena fu presidente del Venezuela \u00e8 detto Periodo presidenziale provvisorio."}
{"id": "581683", "revid": "115242675", "url": "https://it.wikipedia.org/wiki?curid=581683", "title": "Jos\u00e9 Tadeo Monagas", "text": "Durante il suo secondo mandato fece approvare una nuova Costituzione (approvata nel 1858) che gli confer\u00ec ulteriori poteri. Membro del partito liberale venezuelano abol\u00ec la pena di morte per i crimini politici."}
{"id": "581684", "revid": "124461405", "url": "https://it.wikipedia.org/wiki?curid=581684", "title": "Jos\u00e9 Gregorio Monagas", "text": "Biografia.\nGiovinezza e carriera militare.\nInizi\u00f2 la sua carriera militare molto presto, nel 1813, insieme a suo fratello Jos\u00e9 Tadeo.\nDurante la guerra d'indipendenza venezuelana, Monagas partecip\u00f2 ad alcune campagne militari importanti contro i monarchici spagnoli Domingo de Monteverde e Jos\u00e9 Tom\u00e1s Boves. Per via della sua partecipazione coraggiosa alla Battaglia di Carabobo, Sim\u00f3n Bol\u00edvar lo soprannomin\u00f2 \"la prima lancia dell'Oriente\".\nIl Monagato (dinastia Monagas).\nSostenne con le armi il governo di suo fratello Jos\u00e9 Tadeo a cui si oppose, a causa degli eventi del 1848, Jos\u00e9 Antonio P\u00e1ez. Quando Jos\u00e9 Tadeo Monagas termin\u00f2 il suo mandato Jos\u00e9 Gregorio Monagas gli succedette come Presidente del Venezuela nel 1851. Durante la sua presidenza Monagas proclam\u00f2 il Venezuela una nazione libera dalla schiavit\u00f9 in un editto approvato il 24 marzo 1854. Questa decisione fu una delle cause principali dello scoppio della guerra federale. Nel 1855 a Jos\u00e9 Gregorio Monagas gli succedette di nuovo il fratello Jos\u00e9 Tadeo.\nIl regno di Jos\u00e9 \"Gregorio\" Monagas e di suo fratello Jos\u00e9 \"Tadeo\" Monagas (1847-1858) viene comunemente chiamato \"dinastia Monagas\" o \"Monagato\".\nUltimi anni.\nNel 1858 Monagas venne catturato a Barcelona dal generale Justo Brice\u00f1o. Venne poi mandato al castello di San Carlos in Zulia. A luglio il governatore di Zulia Jos\u00e9 Serrano ordin\u00f2 che venisse trasferito a Maracaibo dove mor\u00ec il 15 luglio 1858."}
{"id": "581685", "revid": "287204", "url": "https://it.wikipedia.org/wiki?curid=581685", "title": "Juli\u00e1n Castro (politico venezuelano)", "text": "Biografia.\nJuli\u00e1n Castro \u00e8 presumibilmente nato a Petare intorno al 1810 (la data non \u00e8 certa). I suoi genitori erano Juan Manuel Castro e Margarita Contreras. Aveva un fratello, Inocente Castro. Si arruol\u00f2 nell'esercito e nel 1830 deteneva il grado di Alf\u00e9rez (sottotenente nella moderna gerarchia militare). Nel 1835, come capitano, prese parte alla Rivoluzione delle Riforme che allontan\u00f2 dal potere il presidente Jos\u00e9 Mar\u00eda Vargas. Sconfitto nel colpo di stato, fu imprigionato, ma rilasciato alcuni anni dopo. Poi lui e suo fratello si trasferirono a Bejuma (stato di Carabobo). Spos\u00f2 Mar\u00eda Nieves Brice\u00f1o, figlia naturale di Jos\u00e9 Laurencio Silva, un eroe della Guerra d'indipendenza venezuelana, ed ebbe quattro figli: Juli\u00e1n, Inocente, Ram\u00f3n e Francisco de Paula.\nCon l'ascesa di Jos\u00e9 Tadeo Monagas alla presidenza nel 1847, Castro cominci\u00f2 a essere promosso nel sistema militare. Nel 1849 fu promosso a comandante. Nel 1849 fu incaricato di combattere contro Jos\u00e9 Antonio P\u00e1ez, che guid\u00f2 un'insurrezione contro Monagas, e contribu\u00ec molto positivamente alla sua reputazione. Dopo varie promozioni, sal\u00ec al grado di Generale de Brigada (generale di brigata) nel 1853; l'anno successivo fu nominato comandante militare (Comandante de Armas) di Valencia.\nNell'aprile del 1856 Monagas nomin\u00f2 Castro governatore di Carabobo e lo promosse a Generale de Divisi\u00f3n (general maggiore). Nel marzo 1858 guid\u00f2 un movimento contro Monagas, che si dimise da presidente il 15 marzo. Castro divenne presidente il 18 marzo. La sua presidenza fu turbata da scandali (il caso Urrutia, tra gli altri), tentativi di colpo di stato e dall'inizio della guerra federale (febbraio 1859), guidata da Ezequiel Zamora e Juan Cris\u00f3stomo Falc\u00f3n.\nIl 2 agosto 1859 fu imprigionato da alcuni ufficiali militari, incluso il comandante militare di Caracas, Manuel de las Casas, e costretto a dimettersi. Rimase in prigione e fu processato dal Congresso venezuelano nel luglio 1860, che lo dichiar\u00f2 colpevole di tradimento, ma non lo pun\u00ec. Dopo il processo, Castro lasci\u00f2 il Venezuela.\nCastro torn\u00f2 in Venezuela nel 1870, poco prima della rivoluzione di aprile guidata da Antonio Guzm\u00e1n. Si un\u00ec a lui e rimase nell'esercito venezuelano fino alla sua morte. Mor\u00ec a Valencia il 12 giugno 1875."}
{"id": "581686", "revid": "984922", "url": "https://it.wikipedia.org/wiki?curid=581686", "title": "Cantone di Le Russey", "text": "Il Cantone di Le Russey era una divisione amministrativa dell'arrondissement di Pontarlier. Fino al 2009 ha fatto parte dell'arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "581687", "revid": "767487", "url": "https://it.wikipedia.org/wiki?curid=581687", "title": "Juan Cris\u00f3stomo Falc\u00f3n", "text": "\u00c8 stato Presidente del Venezuela dal 15 giugno 1863 al 25 aprile 1868.\nMembro del partito federalista liberale Venezuelano fu presidente del Venezuela dal 1863 al 1868, quando a causa di una rivoluzione capeggiata dal Generale Jos\u00e9 Tadeo Monagas fu spodestato. Alla fine del suo mandato Falc\u00f3n emigr\u00f2 in Europa. Mor\u00ec a Martinica nel 1870."}
{"id": "581689", "revid": "307923", "url": "https://it.wikipedia.org/wiki?curid=581689", "title": "Manuel Ezequiel Bruzual", "text": "\u00c8 stato Presidente del Venezuela dal 25 aprile al 28 giugno 1868.\nPartecip\u00f2 attivamente alla \"Guerra Federale\", combatt\u00e9 a Purereche, Buchivacoa, Barquisimeto e a Portuguesa. In seguito, una volta restaurato il Governo Federalista, il cui presidente era Juan Cris\u00f3stomo Falc\u00f3n, fu nominato Ministro della Guerra e della Marina (1864). Subito dopo si dimise.\nNel 1866 venne eletto Capo di stato maggiore dell'esercito. Il 6 aprile 1868, a G\u00fcig\u00fce, ebbe un colloquio con Miguel Antonio Rojas, Capo dell'Esercito della La Revoluci\u00f3n Azul, e fu d'accordo sulla sospensione delle ostilit\u00e0 per 15 giorni in modo da discutere un trattato di pace, che fu firmato l'11 maggio. Il 25 aprile 1868 venne eletto Presidente del Venezuela. In seguito, il 19 giugno, ebbe un colloquio con Jos\u00e9 Tadeo Monagas, nuovo leader de \"La Revoluci\u00f3n Azul\", ma non riusc\u00ec a raggiungere un accordo e il Governo cadde."}
{"id": "581691", "revid": "287204", "url": "https://it.wikipedia.org/wiki?curid=581691", "title": "Guillermo Tell Villegas", "text": "\u00c8 stato presidente della repubblica sudamericana in tre occasioni, dal 28 giugno 1868 al 20 febbraio 1869, tra il 26 e il 27 aprile 1870 e dal 17 giugno al 7 ottobre 1892.\nInizi\u00f2 la carriera politica dopo aver conseguito la laurea in legge presso l'\"Universidad Central de Venezuela\". Nel 1859 divenne governatore di Barinas e nel 1863 fu deputato nell'\"Asamblea de La Victoria\". In seguito, nel 1863, divenne sottosegretatio del ministero dell'Interno e della Giustizia durante il governo di Juan Cris\u00f3stomo Falc\u00f3n e nell'agosto dello stesso anno divenne ministro del medesimo ministero ed anche del ministero degli esteri a causa dell'assenza dell'incaricato Antonio Guzm\u00e1n Blanco. In questo periodo fu fautore del decreto sulle Garanzie Costituzionali, in cui la pena capitale, l'esilio e la prigione per motivi politici vennero eliminati, a garanzia della libert\u00e0 di espressione. Nel 1864 venne eletto membro dell'\"Alta Corte Federal\" e due anni dopo fu eletto alla \"Suprema Corte Federal\".\nNel 1867, a causa di un forte disaccordo col governo Juan Cris\u00f3stomo Falc\u00f3n, partecip\u00f2 con Pedro Ezequiel Rojas, El\u00edas Rojas, Mart\u00edn Sanabria e Jos\u00e9 Antonio Mosquera alla \"revoluci\u00f3n\" conosciuta come \"La Genuina\", presieduta da Luciano Mendoza.\nNell'aprile 1868 divent\u00f2 presidente della Camera dei deputati, opponendosi apertamente al governo Falc\u00f3n. Grazie al trionfo, nel giugno 1868, della \"Revoluci\u00f3n Azul\", divenne un'importante figura del nuovo governo, in qualit\u00e0 di ministro delle Relazioni Esterne e presidente del Consiglio del Governo, per poi divenire presidente della repubblica il 28 giugno dello stesso anno. Cominci\u00f2, cos\u00ec, a concedere l'amnistia ai prigionieri politici, eman\u00f2 la Costituzione Federale del 1864, rese effettive le garanzie dei diritti dei cittadini e abol\u00ec del tutto il regime stabilito da Falc\u00f3n.\nNel 1884 scrisse un libro di grammatica castigliana e nel 1887 fu autore del libro \"Hom\u00f3fonos de la lengua castellana\".\nNel 1889 present\u00f2 un rapporto al ministero della Pubblica Istruzione per la formazione di un catalogo dei libri per l'istruzione pubblica venezuelana. Nel 1889 divenne egli stesso ministro della Pubblica Istruzione sotto il governo di Juan Pablo Rojas Pa\u00fal. Nel 1892 fu designato presidente del Consiglio Federale da Raimundo Andueza Palacio, e con questa carica divent\u00f2 temporaneamente presidente della repubblica a causa dello scoppio della \"Revoluci\u00f3n Legalista\" di Joaqu\u00edn Crespo. Dopo la fine del governo Andueza ed il trionfo del movimento di Crespo, and\u00f2 in esilio e si allontan\u00f2 per sempre dalla politica. Nel 1895 venne pubblicato il suo libro pi\u00f9 importante: \"Primer libro venezolano de literatura, ciencias y bellas artes\"."}
{"id": "581692", "revid": "767487", "url": "https://it.wikipedia.org/wiki?curid=581692", "title": "Antonio Guzm\u00e1n Blanco", "text": "\u00c8 stato Presidente del Venezuela dal 27 aprile 1870 al 27 febbraio 1877, dal 25 febbraio 1879 al 26 aprile 1884 e dal 15 settembre 1886 all'8 agosto 1887."}
{"id": "581693", "revid": "984922", "url": "https://it.wikipedia.org/wiki?curid=581693", "title": "Cantone di Saint-Hippolyte", "text": "Il Cantone di Saint-Hippolyte era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581694", "revid": "228587", "url": "https://it.wikipedia.org/wiki?curid=581694", "title": "Joaqu\u00edn Crespo", "text": "Joaqu\u00edn Crespo inizi\u00f2 la sua carriera militare giovanissimo, al servizio dei generali Ezequiel Zamora, Juan Cris\u00f3stomo Falc\u00f3n e Antonio Guzm\u00e1n Blanco durante la Guerra Federale. Nel settembre 1876 Crespo form\u00f2 parte del gruppo ministeriale del presidente generale Francisco Linares Alc\u00e1ntara. Quando questi mor\u00ec il 30 novembre 1878, Crespo si un\u00ec ai moti del generale Gregorio Cede\u00f1o, noti con il nome di \"Revoluci\u00f3n Reinvindicadora\" (\"Rivoluzione Rivendicatrice\"). I moti rimisero nuovamente al potere, nel 1879, il generale Guzm\u00e1n Blanco, che esercit\u00f2 la presidenza, durante il periodo denominato \"Il Quinquennio\", dal 1879 al 1884. Il 14 febbraio 1884 Guzm\u00e1n nomin\u00f2 Crespo ministro della Difesa. In seguito Crespo venne eletto senatore, e pi\u00f9 tardi fu nominato dal Congresso presidente della Repubblica per il periodo 1885-1886.\nIl 27 giugno 1888 Juan Pablo Rojas Pa\u00fal fu eletto nuovo capo di Stato, evento che obblig\u00f2 Crespo a rifugiarsi nelle Antille. Da l\u00ec tent\u00f2 senza successo di invadere il Venezuela, e per tale motivo fu imprigionato nel carcere La Rotunda. In seguito fu rilasciato per volere di Rojas Pa\u00fal, dietro promessa di ritirarsi temporaneamente dalla pol\u00edtica. Nel febbraio 1892 scoppi\u00f2 la Rivoluzione Legalista guidata da Crespo, che voleva impedire la continuit\u00e0 al potere del presidente Raimundo Andueza Palacio. Nell'ottobre dello stesso anno Crespo entr\u00f2 trionfante a Caracas e prese il potere.\nNel gennaio 1893 Crespo convoc\u00f2 le elezioni per eleggere un'Assemblea Costituente; undici mesi dopo, il 10 dicembre 1893 fu eletto dal Congresso per la seconda volta presidente della Repubblica fino al 1897. Il 12 marzo 1896 il Congresso lo autorizz\u00f2 a richiedere un prestito alla \"Disconto-Gesellschaft\" di Berlino di cinquanta milioni di bol\u00edvar pagabili in 36 anni; la maggior parte di questi soldi serviva per cancellare debiti della compagnia Gran Ferrocarril de Venezuela.\nDurante il governo di Crespo, nel 1896, il Venezuela ebbe una disputa internazionale con il Regno Unito per la delimitazione dei confini della Guyana Britannica (l'attuale Guyana). Gli inglesi si avviarono a lanciare azioni ostili contro il Venezuela, ma grazie all'intervento del presidente statunitense Stephen Grover Cleveland si risolse il gravoso problema.\nCrespo era sposato con Jacinta Parejo, che influ\u00ec non poco nella politica del paese sudamericano e che diresse, dalla sua residenza presidenziale di Santa In\u00e9s, la sua azione di \"first lady\" del Venezuela.\nCon l'assenso e l'appoggio di Crespo, il 1\u00ba febbraio 1897 al suo posto fu eletto presidente il generale Ignacio Andrade con \"elezioni libere\", ma il generale Jos\u00e9 Manuel Hern\u00e1ndez, soprannominato \"El Mocho\", non riconobbe la vittoria del suo avversario e impugn\u00f2 le armi attraverso il moto denominato \"El Grito de Queipa\" (il Grido di Queipa). Hern\u00e1ndez abbandon\u00f2 Caracas e s\u00ec rifugi\u00f2 nelle pianure di Cojedes. Crespo, in qualit\u00e0 di protettore del governo, cerc\u00f2 di sottomettere \"El Mocho\", ma il 16 aprile 1898 fu assassinato da un franco tiratore in un luogo chiamato La Mata Carmelera. Il suo cadavere fu ritrovato nei pressi di Caracas, mentre Hern\u00e1ndez abbandon\u00f2 il campo e seppe dell'accaduto alcuni giorni dopo."}
{"id": "581695", "revid": "106456", "url": "https://it.wikipedia.org/wiki?curid=581695", "title": "Juan Vicente G\u00f3mez", "text": "Da allevatore quasi analfabeta, divenne un personaggio di spicco nello scenario politico venezuelano, appoggiando Cipriano Castro durante il suo esilio in Colombia. Divenne il principale consigliere di Castro, e nel 1902, da capo dell'esercito, si distinse per aver schiacciato ribellioni contro il governo. G\u00f3mez prese il potere il 19 dicembre del 1908, mentre Castro si trovava in Europa per essere curato.\nLa Presidenza.\nCome presidente, G\u00f2mez riusc\u00ec a ridurre l'opprimente debito venezuelano vendendo concessioni a compagnie petrolifere estere. Ci\u00f2 gli garant\u00ec l'appoggio degli Stati Uniti e dell'Europa, e garant\u00ec al Paese stabilit\u00e0 economica. Anche se us\u00f2 il denaro ricevuto per finanziare un massiccio programma di lavori pubblici, ricevette sostanziose tangenti, aumentando enormemente la sua ricchezza. Grazie ai suoi contributi allo sviluppo del Paese, ricevette dal Congresso l'onorificenza di \"El Benem\u00e9rito\". D'altro canto, i suoi oppositori, che denunciarono i suoi brutali gesti, erano soliti chiamarlo \"El Bagre\" (pescegatto), con un evidente riferimento ai suoi grandi baffi.\nIl 19 aprile 1914, G\u00f3mez si dimise, lasciando il posto al presidente provvisorio Victorino M\u00e1rquez Bustillos, anche se continu\u00f2 a governare il Paese dalla sua casa a Maracay. Ritorn\u00f2 in maniera ufficiale al potere il 24 giugno 1922, governando fino al 22 aprile 1929. Anche se fu rieletto per un altro mandato dal Congresso, rifiut\u00f2, decidendo di tornare alla capitale, e Juan Bautista P\u00e9rez divenne presidente, anche se il potere rimase in realt\u00e0 in mano a G\u00f3mez. Il 13 luglio 1931, il Congresso obblig\u00f2 P\u00e9rez a dimettersi, ed elesse nuovamente G\u00f3mez a Presidente. Questa volta, accett\u00f2 l'incarico, detenendolo fino alla morte.\nIl governo di G\u00f3mez sul Venezuela \u00e8 un periodo controverso per la storia del Paese. Era un patriota, e la sua abilit\u00e0 e dedizione nel governare portarono ricchezza al Paese, soprattutto dopo la scoperta del petrolio nei fondali del lago di Maracaibo nel 1918. Us\u00f2 quella ricchezza per costruire infrastrutture moderne, ma anche per arricchirsi enormemente nel frattempo. Fece poco per l'educazione pubblica e disprezzava i principi democratici. Anche se dai modi semplici e gentili, si guadagn\u00f2 la fama di tiranno per la sua spietata eliminazione degli oppositori, per mezzo della polizia segreta.\nPer questo motivo ci furono tentativi anche se sporadici di rivoluzione in Venezuela contro la sua dittatura, ne \u00e8 un esempio il tentativo di sbarco del sardo Silvio Mastio concluso nel sangue nel 1931. Venne accusato anche di aver cercato di trasformare il Venezuela in uno suo feudo. Anche se non si spos\u00f2 mai, G\u00f3mez ebbe tra gli ottanta e i cento figli illegittimi, molti dei quali nomin\u00f2 a cariche pubbliche, attirandosi critiche di nepotismo.\nEredit\u00e0 politica.\nNella politica venezuelana, Juan Vicente G\u00f3mez \u00e8 diventato un simbolo di attaccamento al potere e di mentalit\u00e0 caudillista. Viene citato per aver detto che aveva bisogno di una vita per completare il suo lavoro politico. A questo proposito, molti osservatori vedevano Hugo Ch\u00e1vez, nella sua ossessione di rimanere al potere per completare una \"rivoluzione bolivariana\", ricalcare le orme del suo famoso predecessore."}
{"id": "581696", "revid": "984922", "url": "https://it.wikipedia.org/wiki?curid=581696", "title": "Cantone di Sochaux-Grand-Charmont", "text": "Il Cantone di Sochaux-Grand-Charmont era una divisione amministrativa dell'Arrondissement di Montb\u00e9liard.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581698", "revid": "14691", "url": "https://it.wikipedia.org/wiki?curid=581698", "title": "Ontologico", "text": ""}
{"id": "581699", "revid": "287204", "url": "https://it.wikipedia.org/wiki?curid=581699", "title": "Cantone di Valentigney", "text": "Il cantone di Valentigney \u00e8 una divisione amministrativa francese dell'arrondissement di Montb\u00e9liard, situato nel dipartimento del Doubs nella regione della Borgogna-Franca Contea.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 15 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "581702", "revid": "122327335", "url": "https://it.wikipedia.org/wiki?curid=581702", "title": "Ira Levin", "text": "Biografia.\nStudi\u00f2 all'Universit\u00e0 di New York, laureandosi in filosofia e inglese.\nA 22 anni scrisse il suo primo romanzo, \"Un bacio prima di morire\", per il quale vinse anche un premio nel 1954 il prestigioso Edgar Allan Poe Award.\nIl suo romanzo pi\u00f9 famoso \u00e8 \"Rosemary's Baby\", una storia horror con risvolti nel satanico e nell'occulto.\nDalla maggior parte dei suoi scritti sono stati tratti film di successo.\nNel 2003 viene premiato con il Mystery Writers of America Grand Master."}
{"id": "581704", "revid": "697352", "url": "https://it.wikipedia.org/wiki?curid=581704", "title": "R\u00f3mulo Gallegos", "text": "\u00c8 stato Presidente del Venezuela dal 17 febbraio al 24 novembre 1948. A lui \u00e8 dedicato l'omonimo premio letterario istituito dal governo venezuelano nel 1964.\nNel 1909 fond\u00f2 la rivista letterararia \"La Alborada\".\nDopo un periodo trascorso in esilio in Spagna, a causa del regime oppressivo del generale Gomez, rientr\u00f2 in Venezuela nel 1936, e dopo aver ottenuto l'incarico di ministro della Pubblica Istruzione, nel 1948 venne eletto alla massima carica dello Stato; ma appena dopo pochi mesi un colpo di Stato lo defenestr\u00f2 e lo costrinse a fuggire in Messico, dove rest\u00f2 fino al 1958.\nIl suo esordio come scrittore risal\u00ec al 1913, con una raccolta di narrazioni intitolata \"Los aventureros\", improntata di un gusto realistico.\nNel 1921 scrisse il suo primo romanzo, dal titolo \"Reinaldo Solar\", incentrato sulle illusioni della giovent\u00f9 venezuelana e sugli inefficaci sforzi di rinnovamento.\nSe quattro anni dopo, lo scrittore mostr\u00f2, con l'opera \"La trepadora\", di essere entrato in un fase di maturit\u00e0 artistica, nel 1929 realizz\u00f2 il suo lavoro pi\u00f9 significativo: \"Do\u00f1a Barbara\", vigoroso quadro realistico nel quale si occupa della savana e della sua vita quotidiana primitiva. I due protagonisti in contrapposizione sono \"Barbara\", che rappresenta la sensualit\u00e0 barbara e \"Santos Luzardo\", un medico che personifica la civilt\u00e0. Con questo libro Gallegos raggiunse il successo su scala mondiale e si colloc\u00f2 come una delle pi\u00f9 originali penne della letteratura ispano-americana.\nSe il romanzo successivo, \"Cantaclaro\" del 1934, fu impregnato di un gusto lirico e sentimentale, con \"Canaima\" del 1935 Gallegos centr\u00f2 il suo secondo capolavoro. Il libro descrive la selva tropicale, che simboleggia lo spirito del male.\nNei lavori successivi Gallegos si occup\u00f2 di temi sempre pi\u00f9 legati al sociale e alla sua patria, come quello della guerra civile e quello razziale in \"El forastero\" del 1942.\nTra gli ultimi lavori pi\u00f9 significativi va citato \"La brizna de paja en el viento\" del 1952, che descrive un atto di ribellione accaduto nell'Universit\u00e0 dell'Avana."}
{"id": "581705", "revid": "984922", "url": "https://it.wikipedia.org/wiki?curid=581705", "title": "Cantone di Levier", "text": "Il Cantone di Levier era una divisione amministrativa dell'Arrondissement di Pontarlier.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581706", "revid": "984922", "url": "https://it.wikipedia.org/wiki?curid=581706", "title": "Cantone di Montbeno\u00eet", "text": "Il Cantone di Montbeno\u00eet era una divisione amministrativa dell'Arrondissement di Pontarlier.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581709", "revid": "287204", "url": "https://it.wikipedia.org/wiki?curid=581709", "title": "Cantone di Morteau", "text": "Il cantone di Morteau \u00e8 una divisione amministrativa francese dell'arrondissement di Pontarlier, situato nel dipartimento del Doubs nella regione della Borgogna-Franca Contea.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 25 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "581710", "revid": "104458", "url": "https://it.wikipedia.org/wiki?curid=581710", "title": "Cantone di Mouthe", "text": "Il Cantone di Mouthe era una divisione amministrativa dell'Arrondissement di Pontarlier.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581711", "revid": "1494169", "url": "https://it.wikipedia.org/wiki?curid=581711", "title": "Massacro", "text": ""}
{"id": "581712", "revid": "287204", "url": "https://it.wikipedia.org/wiki?curid=581712", "title": "Cantone di Pontarlier", "text": "Il cantone di Pontarlier \u00e8 una divisione amministrativa francese dell'arrondissement di Pontarlier, situato nel dipartimento del Doubs nella regione della Borgogna-Franca Contea.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 10 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "581718", "revid": "268111", "url": "https://it.wikipedia.org/wiki?curid=581718", "title": "Cantone di Bourdeaux", "text": "Il Cantone di Bourdeaux era un cantone francese dell'Arrondissement di Die.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "581720", "revid": "404449", "url": "https://it.wikipedia.org/wiki?curid=581720", "title": "Bolgheri", "text": "B\u00f3lgheri \u00e8 una frazione del comune italiano di Castagneto Carducci, nella provincia di Livorno, in Toscana. Il borgo si trova pochi chilometri a nord-ovest rispetto al capoluogo comunale, e sorge al centro della Maremma livornese, sulle ultime propaggini delle Colline Metallifere.\nStoria.\nIl nome deriva da un insediamento militare di Bulgari alleati dei Longobardi, qui attestati in posizione difensiva contro un eventuale sbarco di truppe bizantine provenienti dalla Sardegna.\n\u00c8 ignota l'epoca precisa in cui il castello di Bolgheri prese questo nome al posto del precedente di Sala del Duca Allone. Infatti cos\u00ec il distretto di Bolgheri fu designato nella bolla spedita il 20 novembre 1075 da papa Gregorio VII a Guglielmo vescovo di Populonia, l\u00e0 dove si prescrivono i confini della stessa diocesi dal lato occidentale. Come poi Allone duca di Lucca e di Pisa alla caduta dei Longobardi, confermato nella stessa magistratura da Carlo Magno, si fosse impadronito dei possedimenti dei conti Della Gherardesca, \u00e8 attestato da una lettera di papa Adriano I scritta al nuovo re dei Longobardi, affinch\u00e9 volesse ordinare la restituzione dei possessi confiscati e presi dal duca Allone a Gunfredo abate del monastero di Monteverdi, cio\u00e8 al figlio di San Walfredo fondatore della suddetta Badia e pi\u00f9 remoto antenato della famiglia Della Gherardesca.\nIl primo documento noto che menziona il castello di Bolgheri \u00e8 un atto del 23 gennaio 1158, spettante al monastero di Santa Maria di Serena presso Chiusdino, eretto dal conte Gherardo della Gherardesca. In questo atto si parla di cedere a Villano arcivescovo di Pisa una gran parte di beni, fra i quali alcuni possedimenti situati nella curia di Bolgari.\nFin dalla sua origine Bolgheri fu dominio dei conti della Gherardesca, i quali vi ebbero castello e palazzo anche quando fioriva il potente conte Bonifazio Novello signore di Pisa; e fu probabilmente in Bolgheri dove quel conte per tre mesi alloggi\u00f2 l'antipapa Pietro da Corvaja per indurlo a rinunciare alle sue pretesa al soglio pontificio.\nIl castello di Bolgheri sub\u00ec nel tempo vari attacchi, sia nel 1393 quando fu bruciato dai fiorentini, sia nel 1496 quando fu saccheggiato dall'esercito dell'imperatore Massimiliano che uccise il conte Arrigo nel proprio castello. Con la sottomissione di Pisa da parte di Firenze, i conti di Bolgheri tornarono sotto la Repubblica fiorentina.\nIl castello di Bolgheri cominci\u00f2 a risorgere da tante rovine all'inizio del XVIII secolo per opera dei conti che diedero un certo impulso alle attivit\u00e0 agricole della zona, la bonifica di alcune zone paludose, la costruzione di un orfanotrofio nel 1817 e di un acquedotto che riforn\u00ec di acqua potabile il paese.\nSecondo i dati demografici riportati da Repetti, Bolgheri ha avuto 111 abitanti nel 1551, 108 nel 1745, 635 nel 1835 e 730 nel 1845.\nMonumenti e luoghi d'interesse.\nIl caratteristico borgo si \u00e8 sviluppato attorno al castello medievale (ampiamente rimaneggiato nel corso dei secoli) che sorge su una modesta altura raggiungibile attraverso il suggestivo Viale dei Cipressi, strada lunga quasi cinque chilometri che ha inizio a valle, sulla via Aurelia, proprio dinanzi al settecentesco Oratorio di San Guido: il luogo \u00e8 stato reso celebre dai versi di Giosu\u00e8 Carducci nella poesia \"\" (1874).\nInoltre, all'interno del paese \u00e8 ubicato il cimitero monumentale dove fu sepolta la nonna dello stesso poeta, Lucia.\nNon distante dal nucleo abitato, su un'altura posta a quasi 400 metri sul livello del mare, sorge l'antico nucleo fortificato di Castiglioncello di Bolgheri, con la chiesa di San Bernardo.\nIl Rifugio Faunistico di Bolgheri.\nLa sua istituzione risale alla seconda met\u00e0 del Novecento e si estende su circa 500 ettari di terreno, compresi tra il Mar Ligure e la Ferrovia Tirrenica.\n\u00c8 stata, nel 1959, la prima oasi naturale privata in Italia (grazie al Marchese Mario Incisa della Rocchetta, che fu anche presidente del WWF), e dal 1968 \u00e8 riconosciuta Oasi WWF.\nIl parco conserva ancora le caratteristiche della Maremma prima delle bonifiche attuate nel corso del XIX secolo: oltre alla palude, dove si estendono fitti canneti, sono presenti ginepri, pini domestici, lecci e frassini. La riserva \u00e8 animata da una consistente fauna, costituita da caprioli, conigli, scoiattoli, storni, falchi pellegrini, gufi, gru, germani reali ecc.\nIl rifugio \u00e8 aperto al pubblico da ottobre ad aprile, solo su prenotazione.\nVini.\nBolgheri \u00e8 famoso, oltre che per le caratteristiche storico-paesaggistiche, anche per i vini rossi che vengono prodotti nella zona. Grazie alle particolari caratteristiche del terreno e al microclima soleggiato, asciutto e moderatamente ventilato, si sono ben adattati nella zona vitigni di origine bordolese, quali il Cabernet Sauvignon, il Cabernet Franc, il Merlot e il Petit verdot.\nTra i pi\u00f9 famosi ritroviamo il Sassicaia di Tenuta San Guido (nell'omonima zona della frazione), a base di Cabernet Sauvignon e Cabernet Franc (la storica fattoria sorge proprio di fronte all'Oratorio di San Guido), i vini di Ornellaia e Masseto, Guado al Tasso, Le Macchiole, Grattamacco e Michele Satta. La maggior parte dei vini prodotti rientrano nella denominazione \"Bolgheri DOC\"."}
{"id": "581724", "revid": "729019", "url": "https://it.wikipedia.org/wiki?curid=581724", "title": "Castello di Dev\u00edn", "text": "Il castello di Dev\u00edn (in slovacco: \"hrad Dev\u00edn\" o \"Dev\u00ednsky hrad\", in ungherese: \"D\u00e9v\u00e9ny)\" \u00e8 un castello situato a Dev\u00edn, in Slovacchia.\nStoria.\nGrazie alla propria posizione strategica, situato a un'altezza di 212 m. alla confluenza dei fiumi Danubio e Morava, costituiva un luogo ideale per una fortezza. Il proprietario poteva controllare l'importante strada utilizzata per i commerci lungo il Danubio: questo \u00e8 il motivo per cui l'uomo si \u00e8 sempre insediato su questo sito a partire dal Neolitico, fortificando poi le costruzioni nell'Et\u00e0 del Bronzo e nell'Et\u00e0 del Ferro. In seguito, sia i Celti che i Romani costruirono imponenti fortezze proprio in questo luogo. Tra le rovine romane, sono state trovate le prime chiese cristiane situate a nord del Danubio.\nIl castello, fondato nell'VIII secolo, gioc\u00f2 un ruolo cruciale durante le frequenti guerre tra la Moravia e i Franchi. In seguito alla sua costruzione, fu aggiunta una chiesa, ispirata a quelle bizantine della Macedonia, luogo dal quale i santi Cirillo e Metodio giunsero fino in Moravia. La chiesa \u00e8 anche stata decorata da pittori italiani.\nNel XIII secolo un castello medievale in pietra fu innalzato per proteggere la frontiera occidentale del Regno d'Ungheria: il nome \"castelanus de Devin\" apparve nel 1320. Nel XV secolo al castello fu aggiunto un palazzo, e le fortificazioni furono rinforzate anche durante le guerre contro l'Impero Ottomano. Nel 1809 il castello fu distrutto da Napoleone Bonaparte.\nDal XIX secolo, Dev\u00edn \u00e8 diventato un simbolo nazionale per gli slovacchi mentre gli ungheresi lo considerarono come porta occidentale del Regno d'Ungheria. La sua storia ha ispirato molti poeti del Romanticismo; il poeta ungherese Endre Ady lo utilizz\u00f2 come simbolo di modernit\u00e0 e occidentalizzazione nella sua poesia \"G\u00f3g \u00e9s Mag\u00f3g fia vagyok \u00e9n\". Alcune parti del castello sono state ricostruite nel XX secolo: il castello ora ospita anche un museo."}
{"id": "581727", "revid": "287204", "url": "https://it.wikipedia.org/wiki?curid=581727", "title": "Castello di Devin", "text": ""}
{"id": "581732", "revid": "1522738", "url": "https://it.wikipedia.org/wiki?curid=581732", "title": "Calimero di Milano", "text": "Biografia.\nLe fonti non sono concordanti sulle sue origini: alcune leggende lo ritengono un romano di famiglia nobile che, dopo una carriera militare col grado di ufficiale, fu prima convertito e battezzato dai santi Faustino e Giovita e, dopo una vita al servizio della sua fede, ordinato vescovo di Milano; altre versioni lo indicano come greco, cresciuto a Roma e educato alla fede cristiana dal papa Telesforo: fuggito a Milano dopo che quest'ultimo fu ucciso dai suoi persecutori, venne accolto dal Vescovo Castriziano tra i membri del clero meneghino e destinato alla basilica \"fausta\". Alla morte di quest'ultimo furono gli stessi milanesi ad acclamarlo vescovo e, al suo rifiuto di sottostare alla loro volont\u00e0, ad incatenarlo fino al momento della consacrazione episcopale.\nEntrambe queste versioni lasciano adito ad innumerevoli perplessit\u00e0 essendo la prima eccessivamente scarna e generica e ritenendolo la seconda contemporaneo di Telesforo e Adriano, vissuti un secolo prima della sua consacrazione vescovile.\nParte minoritaria della storiografia, forse influenzata da tale leggenda, ritiene pi\u00f9 probabile che fosse stato vescovo di Milano dal 139 al 192, basando la propria convinzione su una lastra marmorea posta nel duomo contenente la cronologia dei vescovi milanesi: in realt\u00e0 tale elemento non sembra probante poich\u00e9 l'epigrafe in questione risale al XIX secolo e non fa altro che raccogliere una tradizione medievale.\nEsiste comunque una spiegazione per questa retrodatazione della vita di Calimero: nell'XI secolo, infatti, i milanesi, in disaccordo con la sede romana al tempo della lotta per le investiture, retrodatarono la storia della loro diocesi per dimostrare una \"pari anzianit\u00e0\" con quella di Roma. In tal modo le vite di molti santi vescovi (come Anatalone, Caio e lo stesso Calimero) furono collocate antecedentemente alla loro reale esistenza e ampliate notevolmente per coprire il \"gap\" di oltre un secolo che si era in tal modo venuto a creare.\nLe due versioni biografiche sono comunque concordi nella descrizione del suo martirio, che sarebbe seguito alla condanna a morte a lui comminata dall'imperatore Adriano per essere andato in forte collisione, nel perseguitare i nemici del cristianesimo, con personaggi influenti legati alla corte imperiale.\nAcerrimo persecutore della religione pagana, fautore del battesimo coatto dei non cristiani, pare sia stato trafitto con una lancia da alcuni di essi mentre si trovava in un cimitero di Milano e, come contrappasso per la sua attivit\u00e0 di battezzante, sia stato gettato in un pozzo sito in quella che i pagani ritenevano l'area sacra al dio Belenos.\nTuttavia anche il suo martirio non \u00e8 affatto certo, essendo stato riportato per la prima volta solo nell'VIII secolo e non facendone sant'Ambrogio alcuna menzione nei suoi scritti.\nCi\u00f2 che \u00e8 che Calimero fu molto amato dai cittadini di Milano, tanto che, subito dopo la sua morte, fu costruita una basilica per onorarlo che, ristrutturata nel corso dei secoli, \u00e8 tuttora presente ed ospita nella sua cripta le ossa del santo.\nNell'VIII secolo il vescovo Tomaso, durante una ricognizione a queste ultime, trov\u00f2 il suo scheletro immerso nell'acqua: nella cripta fu quindi scavato un pozzo per farla defluire e in breve tempo, si diffuse la credenza che le sue acque fossero miracolose.\nIn passato, in occasione della festivit\u00e0 di san Calimero, che si svolgeva il 31 luglio, queste venivano distribuite ai malati e, durante i periodi di siccit\u00e0, una bottiglia di acqua del pozzo veniva consacrata durante la messa e in seguito rovesciata sul sagrato, per propiziare l'avvento del maltempo.\nI suoi emblemi sono il pastorale e la palma.\nOltre alla citata basilica, tra gli altri luoghi sacri dedicati al santo possiamo citare la chiesa di San Calimero a Pasturo (LC) e il santuario della Madonna di San Calimero a Bolladello di Cairate (VA).\nForse fu lui a scrivere la \"Lettera di Barnaba\"."}
{"id": "581733", "revid": "110157", "url": "https://it.wikipedia.org/wiki?curid=581733", "title": "Annotea", "text": "Annotea \u00e8 un Resource Description Framework standard per la creazione e la pubblicazione di annotazioni condivise su documenti web. L'idea consiste nella condivisione di metadati agganciati a qualsiasi documento web senza toccare il documento originale. Annotazioni, appunti, approfondimenti e spiegazioni possono essere condivisi come per gli \"shared bookmarks\".\nIl progetto \u00e8 definito e promosso dal W3C.\nSfrutta un insieme di tecnologie come HTTP, XML."}
{"id": "581735", "revid": "339392", "url": "https://it.wikipedia.org/wiki?curid=581735", "title": "Leeds United AFC", "text": ""}
{"id": "581736", "revid": "339392", "url": "https://it.wikipedia.org/wiki?curid=581736", "title": "Leeds United F.C.", "text": ""}
{"id": "581738", "revid": "339392", "url": "https://it.wikipedia.org/wiki?curid=581738", "title": "Leeds United FC", "text": ""}
{"id": "581739", "revid": "400694", "url": "https://it.wikipedia.org/wiki?curid=581739", "title": "Leeds United Association Football Club", "text": ""}
{"id": "581744", "revid": "15756", "url": "https://it.wikipedia.org/wiki?curid=581744", "title": "Sword of the Berserk", "text": "Sword of the Berserk: Guts' Rage (lett. \"La spada del Berserk: La rabbia di Gatsu\", titolo originale ) \u00e8 un videogioco per Sega Dreamcast basato sul manga/anime di Kentar\u014d Miura \"Berserk\".\nIl team di sviluppo Yuke's ha realizzato anche \"Berserk Millennium Falcon Arc: Chapter of the Holy Demon War.\"\nTrama.\nL'arco narrativo si colloca tra i volumi 22 e 23 del manga ufficiale, subito dopo la partenza di Guts, Casca e Puck per la \"Terra degli Elfi\" (capitolo 182), ma prima che Farnese, Serpico e Isidoro li raggiungano (capitolo 190).\nDopo aver salvato un'artista di strada di nome Rita dai banditi, Guts, Casca e Puck si fermano a riposare in un castello; al loro arrivo apprendono di una malattia che trasforma le sue vittime in \"mandragoriani\", che uccidono indiscriminatamente estranei, amici e familiari in uno stato di follia omicida. Col proseguire della storia, il signore del castello, Balzac, mostra a Guts la stanza del castello in cui sono rinchiuse le persone infette, dicendo di star cercando una cura, e dice loro che la malattia \u00e8 causata da una pianta: la mandragora. La storia si articola in 8 capitoli.\nModalit\u00e0 di gioco.\nFortemente incentrato sul combattimento hack and slash, vanta una grafica alquanto dettagliata per il 1999 e una giocabilit\u00e0 equilibrata. Il giocatore impersona Guts il Guerriero Nero e deve eliminare, con la gigantesca spada Dragon Slayer, nemici umani e non.\nLa Dragon Slayer \u00e8 un'arma possente e funge anche da scudo se si tiene Guts in difesa. Nei combattimenti in posti stretti come i vicoli di un villaggio \u00e8 difficile da usare con attacchi orizzontali in quanto le pareti non permettono di farla ruotate; il giocatore deve ripiegare sugli attacchi verticali o sulle armi utilizzabili a distanza come la balestra, le bombe chiodate, i pugnali da lancio kunai (che hanno una scorta infinita), e il potente \"braccio-cannone\". L'amico elfo Puck ha il compito di curare Guts con la sua polvere curativa.\nQuando la barra rossa della rabbia allocata sotto quella della salute \u00e8 completamente carica Guts va in Berserk (\"delirio violento\") diventando pi\u00f9 forte e guadagna una considerevole velocit\u00e0 di combattimento.\nNuove caratteristiche diventano disponibili dopo aver completato il gioco:\nColonna sonora.\nLe musiche del gioco sono di Susumu Hirasawa, gi\u00e0 autore della colonna sonora della serie animata del 1997. Il GD-ROM del Dreamcast \u00e8 ascoltabile come colonna sonora semplicemente inserendolo in un comune lettore di CD.\nVenne pubblicata anche come CD autonomo con il nome \"Berserk Millennium Falcon Arc - Chapter of the Oblivion Flower Original Game Soundtrack\"."}
{"id": "581745", "revid": "729019", "url": "https://it.wikipedia.org/wiki?curid=581745", "title": "Mento", "text": "Il mento \u00e8 la parte inferiore del volto, che si trova al di sotto del labbro inferiore e corrispondente alla parte mediana della mandibola.\nAncora non \u00e8 chiaro quale sia l'utilit\u00e0 del mento che non \u00e8 presente nelle altre specie animali e nemmeno nelle prime forme di uomini preistorici.\nMento prominente.\nQuando il mento \u00e8 sporgente verso l'esterno, si parla di prognatismo mandibolare.\nFossetta sul mento.\nPer \"fossetta sul mento\" si intende una concavit\u00e0 sulla parte inferiore del mento derivante dalla particolare conformazione ossea sottostante. La fessura del mento segue quella nell'osso basso della mandibola, risultato della fusione incompleta della met\u00e0 destra e sinistra dell'osso o del muscolo durante lo sviluppo embrionale e fetale. In altri individui essa pu\u00f2 svilupparsi nel tempo, spesso perch\u00e9 una met\u00e0 della mandibola \u00e8 pi\u00f9 lunga dell'altra, a causa dell'asimmetria facciale.\nQuesto era ritenuto un tratto mendeliano degli esseri umani, dove la dominanza di un gene causa una fessura del mento, mentre il genotipo recessivo si presenta senza alcuna fessura. Ad ogni modo, questo tratto \u00e8 anche un esempio classico di variabile di penetranza. Con fattori ambientali o per epistasi \u00e8 possibile che l'espressione fenotipica del genotipo attuale sia interessata.\nDoppio mento.\nIl doppio mento, o pappagorgia, \u00e8 un rigonfiamento sottostante alla mandibola, dovuto a un accumulo di grasso sottocutaneo. Spesso \u00e8 un problema non solo delle persone anziane o in sovrappeso e a volte va ben oltre il fatto estetico, essendo anche un ostacolo alla respirazione."}
{"id": "581752", "revid": "1305772", "url": "https://it.wikipedia.org/wiki?curid=581752", "title": "E1", "text": ""}
{"id": "581756", "revid": "921573", "url": "https://it.wikipedia.org/wiki?curid=581756", "title": "Renzo Martinelli", "text": "Biografia.\nSi \u00e8 laureato allo IULM di Milano in lingue e letterature straniere, specializzandosi poi sempre nel capoluogo lombardo presso la Scuola Superiore di Comunicazioni Sociali dell'Universit\u00e0 Cattolica del Sacro Cuore. Negli anni settanta ha fondato una casa di produzione con cui ha prodotto numerosi videoclip per cantanti come Alice, Franco Battiato, Van Halen, Lucio Dalla, Umberto Tozzi, Pino Daniele, Alan Parsons, Rockets (\u00e8 suo anche il video della sigla \"La notte vola\", interpretata da Lorella Cuccarini) e spot pubblicitari (per i jeans Carrera, il whisky Ballantine's, Sony, Opel Vectra, Birra Dreher, Amaro Montenegro e Eni). Tra lo stesso decennio e gli anni ottanta collabora pure con la Rai, producendo alcuni reportage.\nNel 1994 ha intrapreso la carriera di regista con \"Sarahsar\u00e0\"; in questo come nei successivi film \"Porz\u00fbs\" (1997), \"Vajont - La diga del disonore\" (2001), \"Piazza delle Cinque Lune\" (2003), \"Il mercante di pietre\" (2006), \"Carnera: The Walking Mountain\" (2008), \"Barbarossa\" (2009), \"11 settembre 1683\" (2012) e \"Ustica\" (2016), Martinelli affronta scottanti tematiche sociali del passato e del presente. \u00c8 docente di regia alla Act Multimedia, la scuola di cinema a Cinecitt\u00e0.\nPremi e riconoscimenti.\nNel 2006 \u00e8 stato insignito dell'Ambrogino d'oro.\nNel 2002 il suo film \"Vajont - La diga del disonore\" (2001) ha vinto il premio David Scuola."}
{"id": "581758", "revid": "1982", "url": "https://it.wikipedia.org/wiki?curid=581758", "title": "Milano Linate", "text": ""}
{"id": "581759", "revid": "599013", "url": "https://it.wikipedia.org/wiki?curid=581759", "title": "Elektra (disambigua)", "text": ""}
{"id": "581760", "revid": "1305772", "url": "https://it.wikipedia.org/wiki?curid=581760", "title": "E2", "text": ""}
{"id": "581762", "revid": "962319", "url": "https://it.wikipedia.org/wiki?curid=581762", "title": "Tiro con l'arco ai Giochi della II Olimpiade", "text": "Il Tiro con l'arco alla II Olimpiade fu rappresentato da sei eventi, che si svolsero dal 27 maggio al 4 agosto 1900 presso il Municipal Velodrome di Parigi. Vi presero parte 23 atleti provenienti da 3 nazioni."}
{"id": "581766", "revid": "1305772", "url": "https://it.wikipedia.org/wiki?curid=581766", "title": "Asylum", "text": ""}
{"id": "581767", "revid": "1543377", "url": "https://it.wikipedia.org/wiki?curid=581767", "title": "Kimberly Wyatt", "text": "\u00c8 stata uno dei componente del noto gruppo musicale Pussycat Dolls, creato dalla coreografa Robin Antin, fin dall'inizio. Lascia il gruppo il 26 febbraio 2010 a causa della presenza di alcuni problemi all'interno della band dovuti a trattamenti di favoritismo verso Nicole Scherzinger.\nBiografia.\nKimberly Wyatt \u00e8 nata a Warrensburg, una piccola citt\u00e0 vicino a Kansas City, nello Stato del Missouri. Il padre era un camionista e la madre lavorava con lui. \nAvendo danzato dall'et\u00e0 di sette anni, Kimberly all'et\u00e0 di quattordici anni inizia a frequentare in estate una scuola di ballo a New York, il \"Joffrey Ballet\" e il \"Broadway Dance Center\". \nFinite le superiori a diciassette anni, si reca a Las Vegas per partecipare ad un'audizione per lavorare come ballerina su una nave da crociera negli spettacoli organizzati dal casin\u00f2. \nIn seguito lavora nella \"Royal Caribbean's Explorer of the Seas\", la pi\u00f9 grande nave da crociera del mondo.\nNel 2001, dopo aver rifiutato l'offerta della \"Hubbard St. Dance Co.\" di Chicago, e si trasferisce a Los Angeles per proseguire la sua carriera come ballerina.\nCarriera.\n2002-2010: Gli inizi e le Pussycat Dolls.\nNel 2002 ottiene il suo primo lavoro in televisione, infatti diventa una delle ballerine del programma comico \"Cedric The Entertainer Presents\". Nel 2003 partecipa al video \"Shut Up\" dei The Black Eyed Peas insieme alla futura compagna di band Carmit Bachar. Successivamente lavora come coreografa e ballerina per i video di Nick Lachey.\nNel 2003 entra a far parte delle Pussycat Dolls e inizia ad esibirsi con loro nei locali di Los Angeles, come il famoso Viper Room di Johnny Depp. Le performance erano basate su un repertorio di canzoni degli anni cinquanta e sessanta, e le ballerine si esibivano in lingerie o con costumi da pin-up. Nel 2003 la Antin con l'aiuto dei produttori discografici Jimmy Iovine e Ron Fair, decise di espandere il franchise delle Pussycat Dolls e di creare un gruppo musicale con il nome del corpo di ballo. Wyatt, insieme a Carmit Bachar, Jessica Sutta e Ashley Roberts, sono le uniche ragazze che rimangono dal corpo ballo. A loro si aggiungono Nicole Scherzinger, Melody Thornton e Kaya Jones (la quale abbandona il gruppo dopo prima l'uscita dell'album di debutto). Le Pussycat Dolls raggiunsero la formazione di sette elementi e firmarono un contratto con la Interscope Records.\nL'esordio discografico avvenne nel 2004 con l'incisione del brano \"Sway\" per la colonna sonora del film \"Shall We Dance?\". Sempre nello stesso anno, il gruppo registr\u00f2 la canzone \"We Went as Far as We Felt Like Going\" che fu inserita nella colonna sonora del film d'animazione Shark Tale.\nIl 13 settembre 2005, viene pubblicato il primo album, \"PCD\"; inoltre sono presenti alcuni tributi e cover di famose canzoni. L'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda, la top five in paese come i Paesi Bassi e gli Usa, inoltre l'album entra nella top ten di Austria, Regno Unito, Germania, Irlanda. L'album contiene hit di grande successo, come \"PCD\", \"Stickwitu\" e \"Buttons\", che raggiungono le parti alte delle classifiche di molte paesi. Inoltre la band riceve la nomination ai Grammy Award nella categoria \"Best Pop Performance By a Duo or Group\" per la canzone \"Stickwitu\".\nIl 19 ottobre 2008 viene pubblicato il secondo album del gruppo, \"Doll Domination\". Nella prima settimana di uscita l'album vende circa 79,000 copie e debutta alla posizione numero 4 della classifica americana Billboard 200. Dall'album vengono estratti singoli come \"When I Grow Up\" che in America raggiunge la posizione numero 1 della Hot Dance Club Play e \"I Hate This Part\" che ottiene buon successo entrando nelle top 10 di vari paesi. Nell'aprile del 2009 Scherzinger durante un'intervista con Billboard conferma che ci sar\u00e0 un re-release del loro secondo album. La nuova versione dell'album viene chiamata \"Doll Domination 2.0\", dal quale vengono estratti due singoli: la cover in lingua inglese di \"Jai Ho\", brano dell'artista indiano A.R. Rahman e colonna sonora del film The Millionaire, che diventa una hit mondiale e \"Hush Hush\", versione dance dell'omonimo brano contenuto nell'edizione standard dell'album.\nIl 26 febbraio Wyatt annuncia la sua uscita dalla band.\nCarriera da solista.\nNel 2010 inizia a lavorare al suo album di debutto, la cui uscita \u00e8 prevista entro la fine dell'anno. A marzo dello stesso anno su iTunes ed Amazon.com viene pubblicata \"Not Just A Doll\", canzone che sar\u00e0 contenuta all'interno dell'album di debutto della Wyatt. Inoltre la cantante collabora con il rapper Aggro Santos all'interno di \"Candy\", singolo di debutto del rapper.\nAltre attivit\u00e0.\nDa gennaio 2010 partecipa come giudice al programma televisivo britannico \"Got to Dance\", dove si esibiscono talenti della danza."}
{"id": "581768", "revid": "767487", "url": "https://it.wikipedia.org/wiki?curid=581768", "title": "The Great Migration", "text": "The Great Migration \u00e8 il primo album ufficiale da solista del rapper e produttore Bronze Nazareth, membro dell'ala dei protetti del Wu-Tang Clan.\nBronze si affida, per le collaborazioni, a diversi affiliati della Wu-Fam come Killa Sin del Killarmy, Prodigal Sunn, Timbo King e molti altri. Il produttore si accolla, oltre le basi, anche tutte le strofe rap."}
{"id": "581771", "revid": "767487", "url": "https://it.wikipedia.org/wiki?curid=581771", "title": "Monel", "text": "Il monel \u00e8 una lega metallica formata da nichel e rame. Monel \u00e8 un marchio registrato da Special Metals Corporation per una serie di leghe al nichel. Il Monel \u00e8 stato creato da David H. Browne, metallurgista capo per la International Nickel Co. Il nome Monel deriva dal presidente dell'azienda Ambrogio Monell ed \u00e8 stato brevettato nel 1906. Una L \u00e8 stata tolta dal nome perch\u00e9 negli anni della registrazione per il brevetto i nomi di famiglia non erano ammessi. Tra i vari utilizzi, la lega Monel viene utilizzata nella fabbricazione di monete e per la costruzione dei pistoni degli ottoni.\nLa lega Monel 400 principalmente composta di nichel (fino al 67%) e di rame (fino al 32%), presenta una resistenza meccanica relativamente elevata, una buona resistenza alla corrosione e una buona saldabilit\u00e0. Trova particolare impiego sulle strutture marine e negli impianti chimici ove \u00e8 richiesta un'elevata resistenza agli agenti aggressivi come Fluoro ed Ossigeno.\nLa lega Monel K500 si ottiene aggiungendo alla lega monel alcune piccole quantit\u00e0 di Alluminio e Titanio. La sua composizione \u00e8: Nichel 60%, Rame 30%, Alluminio 2,7%, Titanio 0,5%.\nTale lega presenta una resistenza meccanica doppia rispetto alla Monel 400."}
{"id": "581772", "revid": "1363894", "url": "https://it.wikipedia.org/wiki?curid=581772", "title": "Petitio principii", "text": "In logica, la definizione latina petitio principii (\"petizione di principio\" o \"risposta con la premessa\") indica un ragionamento fallace nel quale la proposizione che deve essere provata \u00e8 supposta implicitamente o esplicitamente nelle premesse.\nL'affermazione da dimostrare, quindi, viene data per scontata durante il ragionamento che dovrebbe, al contrario, dimostrare che \u00e8 vera.\nSpesso nella \"petitio principii\" la conclusione \u00e8 semplicemente una riscrittura d'una parte delle premesse.\nIn casi pi\u00f9 difficili le premesse sono la conseguenza delle conclusioni.\nUn caso particolare di \"petitio principii\" \u00e8 il diallele o \"ragionamento circolare\", il quale \u00e8 sempre una \"petitio principii\" in cui le premesse derivano dalle conseguenze e, a seguire, le seconde dalle prime.\nNel linguaggio non scientifico.\nSi trova spesso evidenza di ricorso alla \"petitio principii\" nel linguaggio ascientifico (pseudoscienza) nel tentativo di mettere in opera artifici retorici al fine di convincere l'interlocutore della bont\u00e0 di tesi non dimostrate (teorie del complotto, esistenza delle divinit\u00e0 e altre affermazioni metafisiche o paranormali).\nPer esempio, frasi ascientifiche come le seguenti fanno largo uso del ricorso alla \"petitio principii\":"}
{"id": "581773", "revid": "439868", "url": "https://it.wikipedia.org/wiki?curid=581773", "title": "Messidoro", "text": "Il mese di messidoro (in francese: \"messidor\") era il decimo mese del calendario rivoluzionario francese e corrispondeva (a seconda dell'anno) al periodo compreso tra il 19/20 giugno e il 18/19 luglio nel calendario gregoriano. Era il primo dei \"mois d'\u00e9t\u00e9\" (mesi d'estate); seguiva pratile e precedeva termidoro.\nIl messidoro deve la sua etimologia \n secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il messidoro era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (\"quintid\u00ec\") e decimo (\"decad\u00ec\") giorno di ogni decade, che aveva rispettivamente il nome di un animale e quello di un oggetto per l'agricoltura."}
{"id": "581779", "revid": "84184", "url": "https://it.wikipedia.org/wiki?curid=581779", "title": "Partito del Lavoro (Svizzera)", "text": "Il Partito del Lavoro nel Grigioni italiano o Partito Operaio e Popolare nel Cantone Ticino (in tedesco \"Partei der Arbeit der Schweiz\"; in francese: \"Parti Suisse du Travail - Parti Ouvrier et Populaire\"; in romancio: \"Partida svizra da la lavur\"), \u00e8 il nome con cui si identifica uno dei partiti comunisti della Confederazione Elvetica.\nIl partito diviso in sezioni cantonali e intercantonali, assume diversi nomi. In lingua francese \u00e8 chiamato \"Parti Suisse du Travail\", in taluni cantoni francesi \u00e8 chiamato \"Parti Ouvrier et Populaire\", in quelli in lingua tedesca \"Partei der Arbeit der Schweiz\", in quelli in lingua italiana \u00e8 chiamato \"Partito Operaio e Popolare\" o \"Partito del Lavoro.\"\nAlle elezioni del 2011 ha perso il suo unico seggio al parlamento svizzero dove era presente l'unico rappresentante del partito, Josef Zisyadis. Alle elezioni pur perdendo il seggio ha guadagnato insieme Solidariet\u00e0 nella coalizione La Sinistra lo 0,2%. Nel 2015 il seggio viene ricuperato con l'entrata in Consiglio Nazionale di Denis de la Reussille.\nStoria.\nIl Partito Svizzero del Lavoro \u00e8 stato fondato il 14 ottobre 1944, dopo quattro anni di clandestinit\u00e0 dovuta all'interdizione del Partito Comunista Svizzero che era stato messo al bando il 29 novembre 1940.\nIl nome del partito fu scelto per superare i divieti decretati dal parlamento svizzero durante gli anni della Seconda guerra mondiale e rimasti in vigore fino agli anni '70 del '900.\nNel Cantone Ticino.\nLa sezione ticinese del partito, durante un congresso straordinario tenutosi il 16 settembre 2007 ha, a larghissima maggioranza, deciso di cambiare nome in \"Partito Comunista\", riprendendo cos\u00ec il nome originale e riorientando la linea politica su una prassi pi\u00f9 coerente con il marxismo e il leninismo e critico nei confronti del Partito della Sinistra Europea, entrando cos\u00ec in conflitto con il partito nazionale retto da Norberto Crivelli, esponente socialista passato ai comunisti negli anni '80. Nel 2014 la sezione ticinese venne espulsa dal Partito Svizzero del Lavoro. In seguito a ci\u00f2, dal Partito Comunista si stacc\u00f2 un gruppo di persone e da tale divisione nacque il Partito Operaio e Popolare, attuale sezione ticinese del Partito Svizzero del Lavoro. La sezione del Canton Grigioni, confinante con il Canton Ticino, \u00e8 completamente confluita nel Partito Comunista. Ad oggi, la sezione grigionese del Partito Svizzero del Lavoro \u00e8 dunque sciolta."}
{"id": "581780", "revid": "292162", "url": "https://it.wikipedia.org/wiki?curid=581780", "title": "A Diogneto", "text": "La Lettera a Diogneto (o pi\u00f9 semplicemente A Diogneto; \u1f18\u03c0\u03b9\u03c3\u03c4\u03bf\u03bb\u1f74 \u03c0\u03c1\u1f78\u03c2 \u0394\u03b9\u03cc\u03b3\u03bd\u03b7\u03c4\u03bf\u03bd in greco antico) \u00e8 un testo cristiano in greco antico di autore anonimo, risalente probabilmente alla seconda met\u00e0 del II secolo.\nStoria.\nLo scritto non era conosciuto fino al XV secolo. Attorno al 1436 Tommaso d'Arezzo, un giovane chierico latino che era a Costantinopoli per studiare il greco trov\u00f2 per caso tra la carta usata da un pescivendolo per avvolgere il pesce un manoscritto. Entr\u00f2 in possesso del codice, il quale poi pass\u00f2 nelle mani del domenicano Giovanni di Ragusa, che era legato del concilio di Basilea a Costantinopoli. Questi lo port\u00f2 con s\u00e9 a Basilea. Lo ottenne poi l'umanista Giovanni Reuchlin. In seguito nel 1560 o nel 1580 si trov\u00f2 nell'abbazia di Marmoutier in Alsazia, da cui, tra il 1793 e il 1795, fu trasferito alla Biblioteca municipale di Strasburgo. Il 24 agosto 1870, durante la guerra franco-prussiana, il fuoco dell'artiglieria prussiana incendi\u00f2 la biblioteca, nella quale and\u00f2 distrutto anche il manoscritto della lettera.\nNonostante la perdita, il testo \u00e8 noto in maniera abbastanza sicura, perch\u00e9 nel XVI secolo ne furono fatte tre copie:\nMa ci\u00f2 che \u00e8 soprattutto importante sono le due collazioni del manoscritto realizzate da Eduard Cunitz ed Eduard Reuss, rispettivamente nel 1842 e nel 1861, per la prima e la terza edizione delle opere di Giustino pubblicate da Johann Carl Theodor von Otto rispettivamente nel 1843 e nel 1879 (quest'ultima nel quadro di un'edizione complessiva degli apologisti cristiani del II secolo). In particolare, la collazione di Reuss fu molto minuziosa e Otto, la cui ultima edizione apparve dopo la distruzione del manoscritto, la cit\u00f2 abbondantemente, di modo che l'edizione di Otto \u00e8 oggi ci\u00f2 che informa meglio sul manoscritto perduto.\nLa collazione di Reuss.\nLa collazione di Reuss era un \"in folio\" piccolo cartaceo di 260 pagine, scritto probabilmente nel XIV secolo e contenente una miscellanea di ventidue scritti diversi, dei quali un indice redatto o ricopiato da Haus nel manoscritto di Tubinga ha tramandato i titoli.\nI primi cinque erano attribuiti a Giustino Martire e nell'ordine sono:\nSe i primi quattro erano altrimenti noti, il quinto, come si \u00e8 detto, era del tutto sconosciuto. Essi erano seguiti da versi della Sibilla Eritrea (certo degli estratti degli Oracoli sibillini, raccolta di versi greci di origine giudaica e cristiana, che si presentano come composti dalle Sibille, profetesse del mondo classico, e che sono ben noti da altri manoscritti), e da Oracoli degli dei greci, copiati da Haus dopo lo scritto \"A Diogneto\", estratti da un'opera pi\u00f9 ampia intitolata \"Teosofia di Tubinga\" e composta tra il 474 e il 501.\nSeguivano i due trattati dell'apologista cristiano del II secolo Atenagora di Atene, che si sono conservati per altra via:\nLa collazione presentava poi una serie di altri scritti di ogni et\u00e0 e provenienza, fino almeno al XII secolo. Nell'introduzione alla sua indispensabile edizione dello scritto \"A Diogneto\", Marrou ha potuto mostrare che doveva trattarsi di una raccolta apologetica, destinata a difendere l'ortodossia contro gli eretici, come pure contro i pagani, gli ebrei e l'islam.\nUna glossa marginale del manoscritto segnala, in occasione di una lacuna dello scritto \"A Diogneto\", che lo scriba stava copiando da un esemplare \"molto antico\". Anche in questo caso Marrou ha potuto stabilire, con un grado molto alto di verosimiglianza, che tutto il gruppo dei cinque scritti pseudogiustinei fu copiato a partire da una raccolta apologetica contro i pagani, composta nel VI o VII secolo. Essa doveva essere in cattivo stato di conservazione quando fu ricopiata nel XIV secolo come mostra la segnalazione di lacune da parte del copista del manoscritto. Quest'ultimo non solo non riusciva talora a leggere bene il suo modello, ma era a sua volta abbastanza trascurato, come testimoniano parecchi errori. Infine, le descrizioni trasmesse da Otto attestano che nel XIX secolo, quand'era conservato a Strasburgo, il manoscritto era abbondantemente rosicchiato dai topi, e che l'inchiostro era stinto e talora quasi illeggibile, soprattutto alla fine delle linee e nel margine superiore.\nTutti questi motivi concorrono a spiegare le difficolt\u00e0 relative alla costituzione del testo dello scritto \"A Diogneto\", nonch\u00e9 le numerose congetture, invero non sempre necessarie, proposte attraverso la lunga storia delle edizioni e degli studi. Dopo un numero considerevole di edizioni, restano dei passi che devono essere in ogni caso corretti, e dove gli emendamenti proposti divergono.\nContenuto.\nDiogneto \u00e8 un pagano, al quale la \"Lettera\" \u00e8 diretta. Essa si apre con alcune domande relative ai cristiani, che questi pone all'autore:\nLa risposta dell'autore \u00e8 una critica sommaria e dura del politeismo e del giudaismo: quanto ai cristiani, dichiara, la loro religione non pu\u00f2 essere stata insegnata da un uomo.\nIllustra poi la condizione dei cristiani nel mondo con una serie di paradossi, e la paragona alla condizione dell'anima nel corpo:\nCosa c'\u00e8 dietro a tutto ci\u00f2? Questa religione non \u00e8 frutto d'invenzione umana, ma \u00e8 la rivelazione dell'amore divino, che inviando suo Figlio ha riscattato gli uomini dall'abisso in cui la loro incapacit\u00e0 di compiere il bene li aveva gettati. Dio non ha preteso che fossero loro a uscirne, ma il suo stesso apparente ritardo nell'intervenire ha permesso loro di sperimentare pi\u00f9 a fondo la sua bont\u00e0; e il suo amore rende possibile l'amore praticato dai cristiani in questo mondo, con lo sguardo fisso alla loro cittadinanza celeste. Tale imitazione di Dio \u00e8 proposta allo stesso Diogneto.\nL'ultima parte della \"Lettera\" contiene riflessioni sulla rivelazione dei misteri divini, rivelazione trasmessa dal \"Logos\" agli apostoli e da questi alla Chiesa che li amministra e li svela.\nViene proposta anche un'interpretazione allegorica dei due alberi del paradiso terrestre, con lo scopo di definire il corretto rapporto tra conoscenza e pratica di vita.\nStile e valutazioni.\nLa \"Lettera\" \u00e8 scritta in un greco di alta qualit\u00e0, brillante nell'argomentazione, capace di sfruttare sapientemente i mezzi della retorica.\nNel corso della storia ha attirato molti giudizi entusiasti:\nUno dei massimi specialisti della lingua letteraria greca, Eduard Norden, lo annoverava nel 1909 tra \nPeraltro esistono anche letture meno positive, come quella di Johannes Geffcken, il quale nel 1907 scrisse che\nCi\u00f2 che pi\u00f9 \u00e8 significativo sono gli enunciati sulla funzione dei cristiani nel mondo:\nMisterioso nella sua origine e nel suo destino attraverso l'antichit\u00e0 cristiana, la \"Lettera a Diogneto\" resta dunque enigmatica per la sua capacit\u00e0 di affascinare e di generare riserve.\nNegli ultimi decenni si \u00e8 riscoperta quest'opera e sono state proposte alcune riflessioni di esegesi su alcuni dei suoi documenti, soprattutto per descrivere la condizione dei cristiani."}
{"id": "581781", "revid": "107831", "url": "https://it.wikipedia.org/wiki?curid=581781", "title": "Palla basca ai Giochi della II Olimpiade", "text": "La palla basca fu incluso nel programma dei Giochi olimpici per la prima ed ultima volta ai Giochi olimpici di Parigi del 1900. \nAlla competizione si iscrissero solo due squadre, una squadra spagnola ed una francese, ma quest'ultima si ritir\u00f2 prima dell'incontro e l'oro fu assegnato alla selezione spagnola, la competizione si sarebbe dovuta tenere il 14 giugno 1900 a Neuilly-sur-Seine"}
{"id": "581784", "revid": "327773", "url": "https://it.wikipedia.org/wiki?curid=581784", "title": "Milvus milvus", "text": "Il nibbio reale (Milvus milvus , 1758) \u00e8 un uccello rapace della famiglia degli Accipitridi.\nDescrizione.\nIl nibbio reale, per taglia (maschio 60\u00a0cm, femmina 66\u00a0cm) e apertura alare (maschio 150\u00a0cm, femmina 160\u00a0cm), supera il nibbio bruno, con cui spesso si confonde. Il suo piumaggio \u00e8 molto pi\u00f9 chiaro di quello del nibbio bruno, da cui si distingue per la caratteristica coda rossiccia profondamente forcuta. Se si osserva in volo, si distingue anche per la macchia biancastra sul lato inferiore delle remiganti primarie. \u00c8 un animale dalla coda stupenda ed essendo molto larga permette al nibbio di planare pi\u00f9 facilmente.\nIl dimorfismo sessuale \u00e8 inesistente.\nDistribuzione e habitat.\nLo si incontra in quasi tutta l'Europa centrale e occidentale, in particolare in Germania, Spagna, Francia e in Italia dove si riproduce regolarmente, ma anche in Asia occidentale e in Africa nord-orientale.\nIl suo habitat sono boschi e foreste, specialmente di latifoglie, le pianure ma anche gli ambienti collinari.\nPer cacciare necessita di vicini spazi aperti erbosi, terreni coltivati, pascoli e in genere zone di bassa vegetazione.\nStoricamente presente nelle citt\u00e0 dove \u00e8 assente il nibbio bruno, a volte pu\u00f2 essere osservato nei pressi delle discariche o sui bordi delle strade ai confini dei centri urbani.\nNormalmente localizzabile all'interno della fascia che va dagli 0 agli 800 metri sul livello del mare, nelle zone montuose pu\u00f2 nidificare ad altitudini ben maggiori (con un picco di 2.500 m osservato in Marocco).\nIn Italia lo si pu\u00f2 avvistare in volo, in Sardegna, Sicilia, e nell'appennino meridionale. Particolarmente diffuso in Basilicata, frequentemente lo si incontra in volo sui centri abitati. In inverno addirittura lo si osserva in folti gruppi. Avvistamenti si sono avuti anche sulle Alpi, nello specifico in Valtellina, in primavera.\nBiologia.\nAlimentazione.\nLa sua dieta principale sono piccoli mammiferi, uccelli, rettili, ma anche pesci. Quando capita, non disdegna nutrirsi di qualche carogna.\nRiproduzione.\nInizia la riproduzione in primavera. Depone in media tre uova, che cova fin dal primo giorno; le uova, quindi, si schiudono a intervalli; l\u2019incubazione richiede circa un mese. Per far s\u00ec che i pulli siano autosufficienti, occorrono anche quattro mesi. Il primo volo avviene dopo sette settimane.\nTassonomia.\nSono note due sottospecie:"}
{"id": "581785", "revid": "22475", "url": "https://it.wikipedia.org/wiki?curid=581785", "title": "Deor", "text": "Deor (o Il lamento di Deor) \u00e8 un antico poema anglosassone presumibilmente risalente all'VIII secolo, trascritto nel X secolo nel codice di Exeter. Consiste in 42 versi senza rima scritti in metro allitterativo.\nTitolo e collocazione letteraria.\nNel testo il poema non ha titolo, come era d'uso nella letteratura alto medievale, ma il nome \"Deor\" \u00e8 citato nel poema come quello dell'autore, e viene normalmente usato come titolo.\nCollocare il poema in un genere letterario \u00e8 senza dubbio complesso. Si pu\u00f2 parlare di un poema dell\"'ubi sunt\", per le sue meditazioni sulla transitoriet\u00e0, ma si pu\u00f2 trattare anche di una lamentazione, o di un poema di consolazione. Quest'ultima interpretazione trova anche riscontro nella letteratura religiosa (vedi Boezio, con il De consolatione philosophiae), che mette a confronto le proprie miserie con quelle del mondo, traendone appunto consolazione. Queste collocazioni tuttavia esulano dall'ambiente anglo-sassone.\nI medievalisti inglesi che lo hanno inserito nel novero della letteratura antico-inglese lo hanno definito un \"poema di supplica\", vale a dire l'opera di un poeta girovago mendicante che non ha un posto stabile presso una corte di nobili. C'\u00e8 da dire che simili composizioni sono molto rare, e cercare di definire un genere da questi pochi esemplari viene spesso considerato eccessivo.\nAltre ipotesi collocano il Deor fra i poemi malinconici, alcuni dei quali si trovano nello stesso Libro di Exeter, ad esempio \"The Seafarer\" e \"The Wanderer\".\nLingua e contenuto.\nPer quanto riguarda la poesia, il verso possiede una forza straordinaria. La lingua usata \u00e8 molto bella ed elaborata, e possiede una grande quantit\u00e0 di sfumature. Anche per questo una traduzione, sia pure in inglese moderno, \u00e8 estremamente difficile, nel ricreare la tensione espressiva che pervade le poche ma dense parole del poema.\nLa poesia elenca una serie di figure mitologiche o leggendarie, ben note al pubblico dell'epoca, e ogni strofa termina con il ritornello \"\u00de\u00e6s ofereode, \u00feisses swa m\u00e6g!\" (\"quello \u00e8 stato superato, possa esserlo anche questo!\").\nFra le miserie e i destini sfortunati che Deor elenca troviamo le storie di Teodorico il Grande, di Ermanarico re dei Goti e del fabbro mitologico Weyland (\"Welund\" nel testo). Ognuno di loro va incontro ad una fine sfortunata e immeritata, e in ogni caso il poeta ripete il ritornello; ma solo nell'ultima strofa veniamo a sapere a cosa si riferisce Deor.\nSolo alla conclusione, infatti, Deor ci racconta di essere stato poeta (o menestrello) di corte presso gli Eodeninghi (presumibilmente una stirpe o famiglia germanica), finch\u00e9 il suo posto non \u00e8 stato attribuito a Heorrenda, un artista pi\u00f9 dotato, costringendolo a un destino errante.\nDire \"il mio nome era Deor\" implica quasi la perdita della personalit\u00e0, che per\u00f2 non viene imputata al nuovo cantore (\"uomo che ben conosce il canto\"), n\u00e9 al Signore degli Heodeninghi (\"il protettore dei guerrieri\"); sono queste alcune delle frasi che contribuiscono a farci sentire dal vero la grande disgrazia sofferta dal poeta, e che rendono \"Deor \" un notevole esempio di letteratura dell'Alto Medioevo."}
{"id": "581789", "revid": "57342", "url": "https://it.wikipedia.org/wiki?curid=581789", "title": "Carlo Mauri", "text": "Biografia.\nEra socio del gruppo alpinistico Gruppo Ragni Grignetta di Lecco.\nDopo le prime ascensioni effettuate sull'arco Alpino, tra le quali spiccano la prima invernale della \"via Cassin\" sulla parete nord della Cima Ovest di Lavaredo con Walter Bonatti nel 1953 e la prima solitaria della \"via della Poire\" sul versante della Brenva del Monte Bianco nel 1959, fu protagonista di numerose spedizioni. Nel 1956 partecip\u00f2 a una spedizione organizzata da Alberto Maria de Agostini e raggiunse la vetta del Monte Sarmiento nella Terra del Fuoco; due anni dopo prese parte alla spedizione di Riccardo Cassin che lo port\u00f2 sulla vetta del Gasherbrum IV con Walter Bonatti.\nNel 1969 e successivamente nel 1970 con Thor Heyerdahl, fece parte dell'equipaggio del RA, natante interamente costruito in papiro, con il quale attravers\u00f2 l'Oceano Atlantico.\nSuccessivamente all'avventura del RA, fece parte di esplorazioni per tutto il pianeta che lo portarono nel 1972-73 a ripercorrere a dorso di cavallo insieme al figlio quattordicenne Luca, sulle orme del \"Milione\", la \"Via della seta\" da Venezia a Pechino, poi in Patagonia, al Rio delle Amazzoni, luoghi in cui realizz\u00f2 numerosi documentari e reportage giornalistici, alcuni dei quali per la Rai.\nSempre con Heyerdahl partecip\u00f2 alla spedizione del Tigris nel 1977.\nMor\u00ec per un improvviso infarto cardiaco il 31 maggio 1982 mentre saliva la via ferrata del Pizzo d'Erna.\nFu il primo italiano a farsi operare a una gamba con la tecnica dell'apparato di Ilizarov di distrazione osteogenetica presso il professor Gavril Abramovi\u010d Ilizarov. Mauri era affetto da pseudoartrosi infetta della tibia sinistra risoltasi con una riduzione di 4\u00a0cm dopo tre interventi tradizionali. Nel 1980 si rec\u00f2 dal dott. Ilizarov e dopo 6 mesi di terapia riusc\u00ec a recuperare i 4 centimetri persi.\nMostre.\nSono state organizzate due mostre fotografiche in occasione del trentesimo dalla sua scomparsa. (1982-2012).\n2012.\nQuadreria di Malgrate - Lecco (2012)\n2013.\nPalazzo delle Paure - Lecco (2013).\n2014.\nBIT 2014 (Borsa Internazionale del Turismo) - Fiera Milano (Rho) dal 13 al 15 febbraio 2014, in collaborazione con il tour operator lecchese Earth Cultura e Natura"}
{"id": "581790", "revid": "1610933", "url": "https://it.wikipedia.org/wiki?curid=581790", "title": "Nibbio reale", "text": ""}
{"id": "581795", "revid": "1305772", "url": "https://it.wikipedia.org/wiki?curid=581795", "title": "Obie Trice", "text": "Biografia.\nInizia ad appassionarsi al rap gi\u00e0 a 11 anni, pubblicando negli anni seguenti diverse hip underground come \"Respect\", \"My Club\", \"Dope Jobs Homeless\" e \"The Well Known Asshole\" prima di entrare nella Shady Records nel 2000.\nCome conoscenza di Bizarre dei Dirty Dozen, Obie viene introdotto alla Shady direttamente da Eminem, rimastone impressionato. Il debutto per il grande pubblico di Obie avviene nell'album dei D12 \"Devil's Night\" in uno skit. La sua apertura di una linea sul fortunato singolo di Eminem \"Without Me\" da \"The Eminem Show\" incrementa l'interesse del pubblico per Obie che appare anche nel video del brano e nella serie di mixtape \"Invasion\" di DJ Green Lantern per la Shady Records.\nNel 2002, Trice appare nel film \"8 Mile\" come uno dei rapper nelle scene del parcheggio Chin Tiki. Trice partecipa interpretando Big Pimpin' nel film indipendente \"Life Goes On\".\nPoco prima della pubblicazione del primo mixtape \"Invasion\" Obie rimane coinvolto nella disputa (\"beef\") tra Eminem e Benzino chiamato in causa da quest'ultimo sulla linea \"Obie Trice/You's a buster\" nella traccia \"diss\" diretta a Eminem ed alla Shady Records. In risposta, Obie pubblica la traccia \"Welcome to Detroit City\" (traccia sulla base del brano di Cam'ron \"Welcome to New York City\") che finisce dentro il primo \"Invasion\". Obie \u00e8 anche entrato nella disputa tra Ja Rule e 50 Cent, apparendo sul brano di DMX \"Go to Sleep\" assieme ad Eminem, ma non hanno ricevuto risposta da Ja Rule.\nIl suo album di debutto \"Cheers\" viene pubblicato il 23 settembre 2003 con il singolo \"Got Some Teeth\" con ottimo successo nelle radio di diverse nazioni, diventando infine disco di platino. Dal lavoro di debutto vengono estratti anche i singoli \"Don't Come Down\" e \"The Set Up\". L'album \u00e8 formato da 17 tracce con produzioni affidate a Eminem, Dr. Dre, Timbaland, Mike Elizondo, Emile, Fredwreck e Denaun Porter. Le collaborazioni nel disco sono con Busta Rhymes, Eminem, Dr. Dre, Nate Dogg e D12 tra gli altri.\nNel 2005 inizia a lavorare al suo secondo album intitolato \"Second Round's on Me\", che ci si aspetta pubblicato a fine anni. Non trovando un posto adatto nel calendario 2005, Obie decide la pubblicazione il 15 agosto 2006 preferendo le collaborazioni di artisti di Detroit decrementando la presenza di rapper della Shady/Aftermath.\nIl 31 dicembre 2005, Obie Trice viene raggiunto da due colpi di arma da fuoco a Detroit, uno dei colpi penetra nella testa. Al momento, il proiettile \u00e8 ancora conficcato nel cranio, dato che i medici considerano rischioso rimuoverlo.\nObie ed Akon recentemente hanno partecipato al telefilm , in una scena in cui eseguono il loro brano \"Snitch\". Un altro singolo di Trice, \"Wanna Know\" \u00e8 stato utilizzato dalla EA Sports nel videogame \"Fight Night Round 3\" e dalla serie TV \"Entourage\".\nPoco dopo l'omicidio dell'amico e compagno di etichetta Proof, viene pubblicato un brano nel circuito dei mixtape intitolato \"Ride Wit Me\" e dedicato a Proof. Trice, anch'esso colpito da medesime circostanze ma fortunatamente ancora vivo, al funerale dell'amico si \u00e8 cos\u00ec espresso riguardo alla violenza all'interno della comunit\u00e0 afroamericana:\nObie infine pubblica un mixtape intitolato \"Bar Shots\" con il DJ della G-Unit Whoo Kid.\nNel giugno 2008, Obie lascia la Shady Records, causa disaccordi con l'Universal.\nIl 15 dicembre 2009 esce una raccolta di brani composti tra il 1997 e il 2000 insieme al produttore MoSS, chiamata Special Reserve e distribuita dall'etichetta discografica del produttore stesso, la MoSS Appeal Music."}
{"id": "581796", "revid": "287204", "url": "https://it.wikipedia.org/wiki?curid=581796", "title": "Diplomatica", "text": "La diplomatica (derivante dal latino \"diploma\", nel senso di lettera credenziale) \u00e8 una disciplina nata nella seconda met\u00e0 del secolo XVII che ha come oggetto di studio i concetti, le tecniche e le procedure per giudicare la genuinit\u00e0 giuridica o meno del documento medievale, sia nella sua dimensione pubblica sia in quella privata. Inizialmente vista come una scienza ausiliaria della storia, nel corso del XIX e XX secolo la diplomatica \u00e8 diventata una scienza a s\u00e9 stante, di aiuto nella ricerca storica.\nStoria.\nPetrarca e Valla.\nLa diplomatica, come scienza, nacque \"inconsapevolmente\" con i primi studi filologici compiuti dagli umanisti. Il fondatore dell'umanesimo rinascimentale, il letterato e filologo Francesco Petrarca (1304-1374), nel 1361 dimostr\u00f2 la falsit\u00e0 dei pretesi privilegi concessi agli Asburgo d'Austria da Cesare e da Nerone su richiesta dell\u2019imperatore Carlo IV. Un secolo pi\u00f9 tardi, il romano Lorenzo Valla (1405-1457) dimostr\u00f2, nel 1440, la falsit\u00e0 della donazione che l'imperatore romano Costantino fece a papa Silvestro I sulla base di fattori linguistici, filologici e anche giuridici, chiamando quindi in causa la natura \"giuridica\" della scienza diplomatica. La disserzione dell'umanista romano usc\u00ec, per\u00f2, soltanto nel 1517, decenni dopo la morte dell\u2019autore, sotto il nome di \"Discorso sulla donazione di Costantino, falsamente creduta autentica\".\nGli albori della scienza diplomatista.\nI \"Bella diplomatica\": Jean Mabillon e il \"De re diplomatica\" (1681).\nLa diplomatica, come scienza, nacque sul finire del XVII secolo durante la piena et\u00e0 controriformista allorch\u00e9 i vari dotti appartenenti al clero incominciarono a studiare l'autenticit\u00e0 dei documenti della Storia della Chiesa. All'interno di questi gruppi di studiosi nacquero delle disquisizioni sulle conclusioni di uno o di un altro autore, determinando i cosiddetti \"bella diplomatica\"\".\" \nEntrando nel particolare, la disputa ebbe inizio tra un gruppo di eruditi gesuiti di Anversa, impegnati nella pubblicazione degli \"Acta sanctorum\" incominciata a suo tempo da Jean Bolland e dal cui nome furono poi denominati \"bollandisti\", e i benedettini francesi della congregazione di San Mauro che, presso l'abbazia di Saint Germain-des-Pr\u00e9s, stavano curando e studiando dei documenti d\u2019et\u00e0 merovingia.\nNel 1675 il bollandista Daniel Papebroch, nell'introduzione al secondo tomo degli \"Acta sanctorum Aprilis\" (introduzione denominata anche col nome di \"Propylaeum antiquarium circa veri ac falsi discrimen in vetustis membranis\")\",\" giunse a un tale rigore di critica filologica e diplomatica che, inficiando di falso un diploma di Dagoberto I, fin\u00ec col gettare discredito su un gran numero di carte dell'epoca merovingica studiate dai Maurini. Ci\u00f2 suscit\u00f2 una forte reazione da parte dei padri maurini i quali, colpiti, sia pur indirettamente, da un indirizzo cos\u00ec radicale, decisero di rispondere alla provocazione del gesuita Papebroch. Contro le tesi di quest'ultimo il padre maurino Jean Mabillon (1632-1707) scrisse, nel 1681, i \"De re Diplomatica libri VI\", l'opera che rappresenta il capostipite della diplomatica. In tale volume, Mabillon non neg\u00f2 l'indirizzo del Papebroch, ma rispetto a questi distinse varie categorie dei documenti prendendo in considerazione quelli che verranno definiti poi come gli elementi \"intrinseci\" ed \"estrinseci\", instaurando cos\u00ec un metodo di analisi scientifica basilare per il successivo sviluppo della diplomatica e consacrando il benedettino quale il fondatore di tale scienza.\nIl XVIII secolo: Mabillon e l'Europa.\nL'opera di Mabillon apr\u00ec, nel corso del Secolo dei Lumi, una serie di dibattiti teorici riguardo ai principi generali della neonata scienza diplomatica. Alle tesi sia diplomatiste sia paleografiche del Mabillon rispose qualche decennio pi\u00f9 tardi l'erudito veronese Scipione Maffei (1675-1755) il quale, nella \"Istoria diplomatica\" del 1727, prospett\u00f2 la necessit\u00e0 di dare alla materia nuove e pi\u00f9 comprensive basi metodologiche. Non molti anni dopo giunse il contributo del sacerdote e storico modenese Ludovico Antonio Muratori (1672-1750) il quale tratt\u00f2 esplicitamente l'argomento della diplomatica nella Dissertazione XXXIV delle \"Antiquitates Italicae medii aevi\" (stese tra il 1738 e il 1743), in cui enunci\u00f2 i principii della diplomatica e present\u00f2 numerosi \u00abcasi di critica applicata alle fonti documentarie\u00bb. \nLe riflessioni dei due italiani non rimasero confinate nella penisola italiana: due padri maurini, Charles-Fran\u00e7ois Toustain e Ren\u00e9-Prosper Tassin (1697-1777), recepirono le novit\u00e0 proposte da Maffei e da Muratori, ampliando quanto esposto tempo prima dal Mabillon in quella che si considera la massima opera del secolo XVIII trattante la diplomatica, ovvero il \"Nouveau trait\u00e9 de Diplomatique\", in 6 volumi pubblicato tra il 1750 e il 1765.\nNel frattempo, i principi metodologici di Mabillon si estesero anche nel Regno Unito, dove furono recepiti dagli storici Thomas Madox (1666 \u2013 1727) e, seppur con alcune critiche, da George Hickes (1642-1715); in Spagna, Jos\u00e9 P\u00e9rez de Rozas, benedettino autore delle \"Dissertationes\" stesi secondo la scienza diplomatica (1688); in Germania, infine, fu il filosofo Gottfried Leibniz a importare il metodo del maurino francese in terra tedesca redigendo il \"Codex iuris Gentium Diplomaticus\" (1693), seguito poi da Christian Heinrich Eckhard.\nIl XIX secolo.\nLa nascita della diplomatica \"speciale\" di tipo \"pubblico\".\nDopo la fine del secolo dei lumi e l'avanzare della mentalit\u00e0 romantica, incentrata sull'amor di Patria e sulla riscoperta delle radici storiche della propria terra d'origine, gli studiosi delle varie nazioni incrementarono ulteriormente l'interesse per gli studi storici e lo convogliarono verso la realizzazione di opere collettive di ampio respiro, dando avvio alla \"specializzazione\" della diplomatica (\"diplomatica speciale\"), cio\u00e8 non pi\u00f9 al solo studio dei caratteri generali di un qualsiasi tipo di documento, ma allo studio di precisi tipi documentari, che fossero prodotti da una cancelleria (\"documenti pubblici imperiali/regi\" o \"pontifici\") o dai notai (\"documenti privati\"). \nL\"\u00c9cole des chartes\".\nIn tale prospettiva romantico-storicistica, fu fondata il 21 febbraio 1821 a Parigi, per decreto di Luigi XVIII, spinto a sua volta dal ministro dell'interno Joseph-J\u00e9r\u00f4me Sim\u00e9on e dal barone Joseph-Marie de G\u00e9rando, l'\u00c9cole nationale des chartes. Tale istituto si concentr\u00f2, grazie all'impulso di un suo docente e uno tra i massimi paleografi francesi, L\u00e9opold Victor Delisle (1826-1910), sulla ripresa degli studi dei documenti prodotti in terra di Francia dalla dinastia merovingia in avanti (celebri la pubblicazione de \"Recueil des historiens des Gaules et de la France,\" 1869 e seguenti; e dei \"Dipl\u00f4mes des rois de France\"). Sempre sulla stessa scia, un altro celebre diplomatista, Alain de Bo\u00fcard (1882-1955), si dedic\u00f2 allo studio dei documenti cancellereschi dei merovingi. Arthur Giry (1848-1899), invece, si concentr\u00f2 sulla produzione documentale degli organi cittadini della Francia medievale. \nI \"Monumenta Germaniae Historica\" e la nascita della \"Diplomatica imperiale e regia\".\nNegli stessi anni si assistette a una medesima iniziativa nel Regno di Prussia. Nel 1819 infatti, il barone Heinrich Friedrich Karl von Stein e \nl'archivista e diplomatista Georg Heinrich Pertz patrocinarono la nascita della \"Societas aperiendis fontibus rerum germanicarum medi aevii\", patrocinatrice dei \"Monumenta Germaniae Historica\" (MGH), ovvero una serie di studi storici intesi a delineare l\u2019evoluzione del territorio tedesco e dei popoli germanici nel corso del Medioevo, analizzando in particolare i \"documenti pubblici imperiali\" ordinati in ordine cronologico: si assiste cos\u00ec alla nascita della \"diplomatica pubblica di tipo imperiale\". I \"Monumenta\", organizzati in cinque serie di studi regolati su un piano di ricerca ben preparato dal Pertz nel 1824 (\"Scriptores\", \"Leges\", \"Diplomata\", \"Antiquitates\", \"Epistulae\"), erano finanziati dal governo prussiano prima, e dall'Impero Tedesco poi, in ottica propagandistica, al fine di rafforzare la politica apertamente nazionalistica della Germania di Bismarck e di Guglielmo II. Il tentativo, da parte degli studiosi tedeschi, di fornire un quadro unitario e culturale alla propria nazione attraverso la ricerca di documenti che attestassero luoghi, personalit\u00e0 e documenti politici volti a celebrare la propria patria, ebbe come conseguenza il proliferare degli studi sopra la storia del Sacro Romano Impero. Nel 1831 Johann Friedrich B\u00f6hmer (1795-1863) avvi\u00f2 la ricerca dei documenti di cancelleria dei sovrani tedeschi medievali (i \"Regesta Imperii\") identificandone la \"traditio\" e offrendo per ciascuno un regesto. L'apporto di Pertz e di B\u00f6hmer alla diplomatica imperiale e regia, che tocc\u00f2 il suo vertice con i \"Beitrage zur Diplomatik\" (\"Contributi di diplomatica\") di Theodor von Sickel, continua ancora oggi attraverso le fondazioni dei \"MGH\" e dei \"Regesta imperii\".\nL'apporto di Sickel e Ficker.\nAll'interno dell'area tedesca si segnalarono, oltre a B\u00f6hmer, in particolare due studiosi le cui teorie promossero uno sviluppo ulteriore dei concetti legati alla scienza diplomatica. Il primo fu lo storico austriaco Theodor von Sickel (1826-1908), considerato \u00abil fondatore della diplomatica moderna\u00bb e presidente dal 1869 al 1894 dell\"Institut f\u00fcr \u00d6sterreichische Geschichtsforschung\" (\"Istituto per la ricerca storica austriaca\"), il quale introdusse il sistema della comparazione delle scritture e delle formule nell'ambito di una determinata cancelleria, giungendo ad accertare i caratteri e la genuinit\u00e0 dei documenti prodotti nella medesima (la cosiddetta \"Kanzleim\u00e4\u00dfigkeit\").\nL'altro apporto fu quello dato da Julius von Ficker (1826-1902), storico e giurista tedesco che introdusse, nei \"Beitr\u00e4ge zur Urkundenlehre\" del 1877-1878, la distinzione concettuale tra il momento dell'azione giuridica e quello della genesi del documento, dichiarando che c\u2019\u00e8 un atto giuridico che pu\u00f2 essere contestuale al momento in cui si \u00e8 dal notaio a far scrivere questa disposizione (\"documento dispositivo\"), come pu\u00f2 non esserlo (\"documento probatorio\").\nL'Italia.\nIl merito principale degli studi di Pertz, B\u00f6hmer e Sickel fu quello di coinvolgere il pi\u00f9 ampio numero di studiosi, spingendo anche gli storici stranieri a fondare simili realt\u00e0 nelle loro nazioni d'origine. Nell\u2019Italia preunitaria, il re di Sardegna Carlo Alberto (1831-1849) fond\u00f2 a Torino, nel 1833, un apposito organismo di natura statale, la \"Regia Deputazione sovra gli Studi di Storia Patria\", associazione che si proponeva di promuovere gli studi storici raccogliendo, pubblicando e illustrando i vari documenti e gli altri tipi di fonti storiche. In seguito all\u2019Unit\u00e0 d\u2019Italia, nacquero varie \"Deputazioni storiche regionali\", coordinate dal 1883 dall\"Istituto Storico Italiano\". Divenute organi periferici sotto il fascismo (1934), le varie deputazioni regionali tornarono indipendenti con l'avvento della Repubblica.\nIn questo lasso di tempo, tra i pi\u00f9 importanti diplomatisti si ricordano Cesare Paoli (1840-1902), autore di un manuale di diplomatica (\"Diplomatica,\" 1883), e il discepolo del paleografo Ludwig von Traube Luigi Schiaparelli (1871-1934), che si dedic\u00f2 allo studio dei documenti pubblici prodotti dalle cancellerie dei vari sovrani italiani durante l'et\u00e0 medievale.\nSul finire dell'800, anche la Chiesa Cattolica decise di patrocinare lo studio della paleografia e della diplomatica: papa Leone XIII (1878-1904), nel 1884, apr\u00ec agli studiosi l\u2019Archivio Segreto Vaticano, incoraggiando gli studi sui documenti storici legati alla Chiesa. Con questa data si pu\u00f2 indicare l'avvio \"istituzionale\" della \"diplomatica pontificia\", in quanto gli studi sui documenti pontifici erano gi\u00e0 stati avviati dal tedesco Philippe Jaff\u00e9 con la pubblicazione, nel 1851, dei \"Regesta Romanorum Pontificorum\", sull'esempio dei \"Regesta Imperii\" di B\u00f6hmer. Oggetto di indagine da parte soprattutto di diplomatisti tedeschi, la diplomatica pontificia ebbe uno sviluppo notevole nella seconda met\u00e0 dell'Ottocento e nella prima met\u00e0 del Novecento per opera di August Potthast, Paul Fridolin Kehr, Ludwig Schimitz-Kallenberg e, pi\u00f9 recentemente, da parte di Giulio Battelli e di Thomas Frenz.\nLa Diplomatica \"speciale\" di tipo privato.\nA fine '800 fu messa sotto attenzione, oltre al documento pubblico, anche il documento privato, in quanto si not\u00f2 che, nell\u2019ambito delle Cancellerie minori e dei Comuni, questi ultimi guardavano sia alla produzione delle cancellerie regie e pontificie, ma anche agli atti privati stipulati dai notai. Per capire quindi la natura delle cancellerie minori, oltre alle cancellerie maggiori bisognava studiare anche la documentazione privata, dando avvio cos\u00ec alla diplomatica notarile: pioniere in questo settore fu Schiapparelli che, tra il 1932 e il 1934, si impegn\u00f2 a studiare l'istituto notarile durante la dominazione longobarda. Se l'attenzione verso l'istituto notarile \u00e8 una peculiarit\u00e0 propria dell'Italia (Giorgio Costamagna per il notariato genovese; Alberto Liva per quello milanese, etc...), non bisogna dimenticare che anche studiosi di altre nazionalit\u00e0 si dedicarono alla diplomatica privata, quali il francese Alain de Bou\u00e4rd con il secondo volume del suo \"Manuel de diplomatique fran\u00e7aise et pontificale\", intitolato \"Acte priv\u00e9\" e uscito nel 1948.\nDal Novecento a oggi.\nNel corso del Novecento, la diplomatica continu\u00f2 a evolversi, approfondendo i campi di indagine gi\u00e0 segnalati oppure intervenendo nella definizione e nell'analisi dei caratteri generali di questa scienza, dando inizio all'epoca della manualistica. Oltre a diplomatisti del calibro di Harry Bresslau (1848-1927), studioso dei diplomi imperiali degli imperatori Enrico II, Corrado II ed Enrico III e autore dell\"Handbuch der Urkundenlehre f\u00fcr Deutschland und Italien\" (ossia \"Manuale per gli studi sulle carte e sui diplomi per Germania e Italia\") e del gi\u00e0 ricordato Luigi Schiaparelli, autori pi\u00f9 legati all'800 che al '900, si ricordano in questa sede vari autori, divisi in base alla nazionalit\u00e0:\nNel 1997 si vide la pubblicazione, per opera della \"Commission Internationale de Diplomatique\", del \"Vucaboulaire internationale de la Diplomatique\" a cura della docente e diplomatista spagnola Maria Milagros C\u00e1rcel Ort\u00ed.\nLa definizione della \"diplomatica\".\nLe definizioni.\nVarie sono le definizioni che sono state coniate per descrivere la diplomatica:\nIl documento.\nLa definizione e gli elementi essenziali.\nConsiderata allora come una tecnica di analisi delle forme dei documenti, risulta oggetto della critica diplomatistica qualsiasi scrittura redatta per scopi giuridici, compilata con l'osservanza di forme abbastanza tipiche da poter esser rapportate a un determinato modello o paradigma o criticamente confrontate a esso. Gi\u00e0 alla fine dell'800 Theodor von Sickel diede una sua definizione del documento in ottica diplomatistica, ma risult\u00f2 incompleta per l'assenza del concetto di \"forma\" e dei caratteri \"estrinseci\" e \"intrinseci\" che verr\u00e0 introdotta definitivamente da Cesare Paoli e che fu poi accolta dai diplomatisti successivi, specialmente Alessandro Pratesi: \u00ab\"Il documento \u00e8 una testimonianza scritta di un fatto di natura giuridica, compilata con l'osservanza di certe determinate forme, le quali sono destinate a procurarle fede e a darle forza di prova\"\u00bb\".\" Ne consegue che il documento deve essere caratterizzato da tre elementi essenziali, ovvero:\nLa tipologia documentaria.\nA seconda delle modalit\u00e0, delle forme e dei rapporti intercorsi tra autori e redattori del documento, questo pu\u00f2 assumere varie caratteristiche particolari.\nIl documento tra azione giuridica e genesi del documento.\nIn base al rapporto tra \"azione giuridica\" e \"genesi del documento\", come formula da Julius von Fricke, si hanno:\nIn base all'autorit\u00e0.\nIn base all\"autorit\u00e0\" emanante il documento pu\u00f2 essere:\nIn base alla \"Traditio\".\nIn base alla traditio e alle forme il documento pu\u00f2 essere:\nCaratteri \"estrinseci\" e \"intrinseci\".\nPer l\u2019analisi del documento, il diplomatista deve prendere in esame i suoi caratteri \"estrinseci\", cio\u00e8 quelli \u201cesterni\u201d; e quelli \"intrinseci\", che ne osservano il contenuto. Per l\u2019esattezza, i due tipi di caratteri si occupano nello specifico:\nCaratteri estrinseci.\nLa materia.\nCon il termine \"materia\" si intende il materiale sul quale \u00e8 stata tracciata la scrittura o che \u00e8 stato predisposto per riceverla. I materiali che hanno pi\u00f9 profondamente contribuito al progresso intellettuale e culturale dell'uomo sono il papiro, la pergamena e la carta. Ma sia nell'antichit\u00e0 sia oggi vige un concetto molto pi\u00f9 allargato di materia scrittoria, grazie allo studio della trasmissione dei documenti in aree geografiche slegate alla dimensione europea. Inizialmente l'uomo, per tramandare la memoria di un evento tramite la scrittura, scelse inizialmente supporti di semplice lavorazione e di facile reperimento, per poi arrivare a superfici pi\u00f9 raffinate, rare e predisposte mediante particolari lavorazioni. Spesso si tende a fare una distinzione diacronica (cio\u00e8 in base alle diverse epoche storiche) tra materiali \"inorganici\" (metalli, pietra, argilla su tavolette, terracotta) e \"organici\" (pelle di pecora/bovini, tessuti, corteccia, foglie, libro, seta, ossa), ma tale suddivisione non \u00e8 pienamente valida in quanto diversi tipi di supporti inorganici continuano ancora oggi a convivere in alcune aree del pianeta.\nLa \"scrittura\".\nLo studio del tipo di scrittura adoperata per la stesura del documento appartiene alla sfera della disciplina paleografica, finalizzata alla classificazione delle varie scritture secondo l'area geografica e il periodo storico, con lo scopo di datare un determinato documento grazie a questi parametri. Oltre alla paleografia, si deve ricordare che lo studio delle scritture \u00e8 proprio anche della codicologia, ossia della disciplina storica che ha per oggetto l'analisi esterna e interna del \"codice\", ovvero il libro formato da pi\u00f9 manoscritti in papiro, pergamena o carta.\nI \"segni speciali\".\nPer \"segni speciali\" si intendono i vari segni (\"signa\") che identificano il rogatario o i sottoscrittori; o i segni di cancelleria, quali i sigilli. Tra i segni speciali troviamo:\nCaratteri intrinseci.\nLa lingua.\nLa lingua nei documenti medievali \u00e8 di regola il latino, anche se per latino non ci si riferisce a qualcosa di unitario e univocamente definito, giacch\u00e9 il latino medievale \u00e8 estremamente diverso dal suo corrispettivo classico, ma piuttosto una sorta di compromesso tra:\nI formulari.\nI formulari, ovvero raccolte di formule o frasi gi\u00e0 parzialmente precostituite, da adattare alle singole fattispecie dei negozi giuridici, sono in stretta correlazione da un lato con la lingua e dall'altro con il tenore dei documenti. Assai presto si sono andate formando e diffondendo apposite raccolte di modelli di documenti, al fine di fornire ai rogatari delle espressioni cristallizzate finalizzate a garantire la corretta forma che si deve dare al documento.\nIn Italia, prima dell'ascesa e della codificazione dello status \"giuridico\" del notaio, non si hanno dei veri e propri formulari. Tra V e XI secolo, infatti, gli unici formulari, dalla funzione incerta e non indispensabili per la formazione giuridica dei notai, sono le \"Variae\" di Cassiodoro (537), il formulario (\"Formulae Marculfi\") del monaco franco Marculfo del VII secolo e il \"Liber Diurnus Romanorum pontificum\" d'et\u00e0 carolingia, un insieme di formule provenienti dalla curia romana, da quelle delle varie diocesi e anche da istituzioni capitolari o \"scriptoria\" monastici. \nDopo una fase di transizione (XI-XII secolo) in cui si fusero i vecchi formulari con l\"ars dictandi\" (Alberico di Montecassino, autore del \"Breviarum de dictamine\"), grazie alla facolt\u00e0 di diritto di Bologna si assistette alla redazione di \"summe notarili\" a partire dal XIII secolo. Autori di \"summe notarili\" di questo secolo furono Ranieri da Perugia (\"Summa artis notarie\"), il bolognese Salatiele (autore di un'opera del medesimo titolo di Ranieri) e infine Rolandino de' Passaggeri, redattore di una \"Summa totius artis notariae\" la cui appendica \"Tractatus notularum\" divenne il manuale dell'arte notarile per eccellenza, commentata e ampliata tra il XIII e il XIV secolo da Pietro de Unzola e Pietro Boaterio.\nIl \"Tenore\".\nNell'analisi diplomatistica, l'analisi del \"tenore\" (ovvero della forma giuridica di un determinato documento) richiede l'applicazione della conoscenza delle diverse parti in cui il documento si pu\u00f2 dividere. Il documento, com'\u00e8 stato formulato da Theodor von Sickel, si divide in tre sezioni imprescindibili (\"protocollo, tenor\", \"escatocollo\") che a loro volta possono presentare ulteriori suddivisioni ulteriori, di cui in questa sede si riportano tutte per avere una visione complessiva della struttura documentaria.\nIl protocollo.\nIl \"protocollo\", ossia la parte iniziale del documento, si pu\u00f2 dividere in:\nIl \"tenor\".\nIl \"tenor\" (da non confondere con il \"tenore\") \u00e8 la parte centrale del documento, contenente il negozio giuridico e si pu\u00f2 dividere in:\nL'escatocollo.\nL\"escatocollo\" \u00e8 la parte conclusiva del documento ed \u00e8 molto variabile a seconda del tipo documentario. In questa parte del documento sono messe in atto, dopo essere state annunciate, le formule che garantiscono l\u2019autenticit\u00e0 del documento. Pu\u00f2 comprendere: sottoscrizioni, data \"topica\" e \"cronica\" (se non gi\u00e0 espresse), segni speciali di cancelleria, eventuale apposizione del sigillo.\nAzione giuridica e genesi del documento.\nIl documento giuridico, nella sua stesura, conosce due fasi essenziali:\nDocumenti privati.\nIn termini molto generali, i documenti privati presentano una genesi diversificata a seconda dell'evoluzione dell'istituto notarile, ovvero:\nEntrambe queste fasi presentano sempre la \"petitio\", ossia la richiesta da parte dei due autori del negozio giuridico al notaio, persona dotata di \"publica fides\", di stendere le loro volont\u00e0 secondo precise caratteristiche (fase della \"rogatio\").\nDocumenti pubblici.\nNel caso dei documenti pubblici, ovvero prodotti da una cancelleria, possono nascere direttamente per volont\u00e0 (\"Iussio\") dell'imperatore o del pontefice (rendendo tali documenti dei \"motu propri\") oppure per la \"supplica\" (\"supplicatio\") di una qualsiasi persona non dotata di autorit\u00e0 giuridica che richiede l'esaudimento della sua richiesta a una di queste due cariche. In questo secondo caso, dopo la fase fondamentale della \"supplica\", se questa viene accolta dal pontefice o dall'imperatore, si passa sempre alla fase della \"iussio\" dell'autorit\u00e0 emanante il decreto.\nLe persone.\nInoltre, perch\u00e9 un documento possa dirsi tale, bisogna che ci siano tre figure di riferimento (l'autore, il destinatario e il redattore/sottoscrittore del documento) divise in due tipi ben distinti:\nLa datazione \"cronica\" e \"topica\".\nRiguardo invece alla sua collocazione nello spazio e nel tempo, in diplomatica si fa riferimento alla \"datatio\" \"topica\"; ovvero il luogo dove \u00e8 stato redatto il documento e introdotta dal participio passato del verbo latino \"dare\" o \"agire\" (i.e: \"Actum in civitate Mediolani\"; \"Datum Romae apud Sanctum Petrum\") e alla \"datatio cronica\" (quella temporale). Riguardo alla loro collocazione nel documento, le due \"datationes\" possono variare:\nSistemi di \"datatio cronica\".\nLa \"datatio\" cronica, com'\u00e8 stato detto, \u00e8 estremamente complessa perch\u00e9, nel corso dell'et\u00e0 medievale, la cronologia variava da una regione a un'altra cos\u00ec come nell'ambiente in cui il documento veniva prodotto, al contrario del modello cronologico occidentale che invece, nell'et\u00e0 contemporanea, \u00e8 riuscito a imporsi nella comunicazione internazionale. In questa sede si partir\u00e0 dalle macropartizioni cronologiche fino ad arrivare al calcolo del giorno, del mese e dell'anno (non soltanto quello solare, ma anche nel caso si tratti dell'anno di regno di un determinato sovrano o di un pontefice).\nLe Ere.\nLe ere indicano l'inizio del computo degli anni, come dice il Pratesi, a partire da \u00abun grande avvenimento, perlopi\u00f9 di carattere religioso o politico\u00bb e, nel corso dell'et\u00e0 romana e soprattutto medievale, si possono riconoscere i seguenti tipi di \"ere\":\nLo stile.\nNell\"Era volgare\", adottata in tutti i territori europei di fede cristiana, si possono riconoscere numerosi \"stili\", ovvero l'uso di identificare il capodanno a partire da una particolare data:\nIndizione.\nSecondo gli storici, l'indizione (\"indictione\" o \"indicione\") deve essere stata un ciclo prima quinquennale e successivamente quindicinale delle imposte adottato nell'Antico Egitto. Successivamente i Romani fecero proprio questo sistema di computo venendo, di conseguenza, trasmesso nei territori dell'Impero e quindi nei vari Stati che sorsero sulle sue ceneri. Sistema cronologico accompagnato quasi sempre da uno di un altro tipo, l'indizione poteva essere di tipo:\nIl giorno e il mese.\nIl giorno e il mese (l'anno fu ripartito in dodici mesi da Numa Pompilio) sono elementi di datazione che entrano in modo tardivo: fino al X/XII secolo ci sono documenti datati soltanto con l\u2019anno e il mese, senza il giorno. Comunque, anche queste sottoripartizioni temporali. Per quanto riguarda il giorno, si pu\u00f2 dividere il suo calcolo secondo due assi:\nLe ore.\nIl giorno, per quanto riguarda il calendario romano, era diviso in 12 ore diurne (il giorno andava dalle 6 del mattino - \"hora prima\" - alle 18 - \"hora duodecima\") e quattro ore notturne (dalle 18 alle 6 del mattino le ore venivano chiamate \"vigiliae\").\nL'edizione critica.\nPremessa e primi elementi.\nL'analisi di un documento prevede che esso venga redatta attraverso determinate forme e stilemi di ricerca che ne diano efficacia presso la comunit\u00e0 internazionale di studiosi. Come esiste l'edizione critica in campo filologico (sia moderno che classico), esiste anche quella propria della scienza diplomatica la quale, in Italia, adotta queste caratteristiche fondamentali sia nella strutturazione, che nella trasposizione in caratteri moderni del testo del documento analizzato:\nLe regole di trascrizione.\nLa \"trascrizione\" del testo del documento che deve avvenire, tenendo conto dell'assoluta fedelt\u00e0 al medesimo, attraverso delle regole fondamentali che lo trascrivano secondo i canoni linguistici moderni.\nL'uso delle maiuscole e delle minuscole.\nL\u2019uso delle maiuscole e delle minuscole deve essere riportato alle norme attuali, quindi si usa la maiuscola:\nGli spazi.\nPer quanto riguarda i capoversi, nella trascrizione dei documenti si fanno solo per:\nImportante \u00e8 anche segnalare la divisione dei righi:\nLe note.\nDurante la trascrizione del testo, il diplomatista utilizza due tipologie di note per segnalare delle particolarit\u00e0 o delle precisazioni in merito alla forma o al contenuto del testo:\nIl commento diplomatistico.\nPrevede l'analisi del \"tenor\" cos\u00ec come presentato nelle sezioni antecedenti, l'uso degli stili cronologici e la loro analisi sia teorica che concreta, ossia in merito al documento in questione.\nIl commento paleografico.\nIl commento paleografico prevede l'analisi della scrittura in questione, le particolarit\u00e0 delle singole lettere in merito all'andamento con cui sono state scritte (il \"ductus\"), alla loro grandezza (\"modulo\"), ai chiaroscuri e ad altre particolarit\u00e0 quali la presenza alternante di scritture diverse (onciali, caroline, gotiche, capitali, etc..), di scritture maiuscole e minuscole e di particolari abbellimenti (miniature, gli \"svolazzi cancellereschi\") e delle abbreviazioni. "}
{"id": "581797", "revid": "767487", "url": "https://it.wikipedia.org/wiki?curid=581797", "title": "Art Card, Editions and Originals", "text": "Le Art Card, Editions and Originals (ACEO), sono una forma d'arte relativamente nuova che ha acquisito recentemente popolarit\u00e0 grazie alla rete internet. Si tratta di piccole miniature collezionabili delle dimensioni di 64 x 89\u00a0mm (2 \u00bd x 3 \u00bd pollici) realizzate con le tecniche pi\u00f9 varie (acquerello, colori acrilici, grafite, pastello, collage, inchiostro).\nLe ACEO sono nate come variante commerciale delle ATCs (Artist Trading Cards), le quali erano concepite per il semplice scambio tra artisti, e hanno conquistato rapidamente un mercato sulla piattaforma di commercio elettronico di eBay.\nI collezionisti le acquistano per un prezzo che varia in genere tra i 5 e i 50 dollari. Qualit\u00e0 dell'opera, pregio della tecnica usata, popolarit\u00e0 dell'autore e altri ancora sono i fattori che ne determinano il valore di mercato."}
{"id": "581798", "revid": "10473", "url": "https://it.wikipedia.org/wiki?curid=581798", "title": "Linda Louise Eastman", "text": ""}
{"id": "581806", "revid": "1431409", "url": "https://it.wikipedia.org/wiki?curid=581806", "title": "Connor Trinneer", "text": "\u00c8 noto soprattutto per avere fatto parte del cast della serie televisiva \"\" nel ruolo di Charles Tucker III, capo ingegnere della nave stellare \"Enterprise NX-01\".\nBiografia.\nConnor Trinneer ha frequentato la Pacific Lutheran University, inizialmente come giocatore di football americano: solo in seguito scopr\u00ec la passione per la recitazione ed il teatro; in tale universit\u00e0 si \u00e8 laureato in recitazione con il \"Bachelor of Fine Arts\" (BFA); successivamente ha anche conseguito il \"Master of Fine Arts\" (MFA) in recitazione e regia all'Universit\u00e0 del Missouri a Kansas City.\nPrima di diventare un attore televisivo, ha recitato per molti anni in teatro ed in particolare nell'Huntington Theater Company a Boston. Per la sua interpretazione del comandante Tucker ha ricevuto due candidature al Saturn Award dell'Academy of Science Fiction, Fantasy &amp; Horror Films.\n\u00c8 sposato dal 2004 con Ariana Navarre, da cui ha avuto un figlio, Jasper, nel 2005.\n\u00c8 possibile che l'accento del sud abbia favorito Trinneer (i cui nonni provengono dal Missouri meridionale e dal Nord Arkansas) nell'ottenere la parte del comandante Tucker (che \u00e8 originario della Florida).\nPrima della partecipazione a \"Star Trek\", ha interpretato il ruolo di Zeus Zelenco nella lunghissima serie \"One Life to Live\". Oltre a questo, ha avuto ruoli come \"guest star\" e apparizioni in singoli episodi di numerose serie televisive e film per la TV.\nDoppiatori italiani.\nNelle versioni in italiano dei suoi film, Connor Trinneer \u00e8 stato doppiato da:"}
{"id": "581813", "revid": "123936493", "url": "https://it.wikipedia.org/wiki?curid=581813", "title": "Dirham", "text": "Il dirham, raramente adattato in italiano come daremo (, plur. ), fu, dall'epoca del califfo omayyade 'Abd al-Malik ibn Marw\u0101n, la moneta argentea fatta coniare per la giovane umma islamica.&lt;br&gt;\nLa parola derivava direttamente dal persiano \"drahm\" che la impiegava fin dall'epoca achemenide per la sua moneta d'argento e, a sua volta, quest'ultima s'era ispirata alla greca \"drakm\u0113\" (\u03b4\u03c1\u03b1\u03c7\u03bc\u03ae).\nIl \"dirham\" usato nelle aree musulmane, di 2,97 grammi di peso, era al momento del suo primo conio in un rapporto di 7/10 nei confronti del \"d\u012bn\u0101r\" aureo (che pesava g. 4,25) e 10 o 12 \"dirham\" equivalevano a 1 \"d\u012bn\u0101r\" ma tale rapporto vari\u00f2 notevolmente nel corso della lunga storia del califfato e delle dinastie che lo soppiantarono dopo il suo crollo nel XIII secolo d.C.\nIl \"dirham\" \u00e8 nominalmente stato mantenuto come unit\u00e0 di conto in numerosi paesi arabi, nella maggior parte dei casi come frazione della moneta di base qualora essa sia chiamata \"d\u012bn\u0101r\".\nUnit\u00e0 di massa.\nConosciuta dai Romani come dracma, il dirham era un'unit\u00e0 di massa usata in tutto il Nord Africa, Vicino e Medio Oriente e Persia, con diversi valori.\nNel tardo Impero ottomano il dirham standard pesava 3,207 g; 400 dirham sono pari a una occa.\nIn Egitto nel 1895, era pari a 47,661 grani (3,088 g)."}
{"id": "581814", "revid": "1061716", "url": "https://it.wikipedia.org/wiki?curid=581814", "title": "Robin Finck", "text": "\u00c8 conosciuto per essere stato chitarrista della hard rock band Guns N' Roses fino al 2008. In passato Finck \u00e8 stato anche il chitarrista dei Nine Inch Nails, band con cui \u00e8 tornato a lavorare nell'aprile 2008. Finck \u00e8 uno dei pochi artisti che hanno suonato in due differenti band che si trovano nella classifica stilata da VH1 \"100 Greatest Artists of Hard Rock\", che posiziona i Nine Inch Nails al 43\u00ba posto e i Guns N' Roses al 9\u00ba posto.\nNel 2020 \u00e8 stato inserito nella Rock and Roll Hall of Fame, in qualit\u00e0 di membro dei Nine Inch Nails.\nCarriera.\nCresciuto a Marietta, nello stato della Georgia, Finck ha iniziato a suonare al liceo (oltre alla chitarra anche tastiere e violino), per poi far parte di gruppi metal e glam rock.\nNel 1987 va con gli amici ad un concerto dei M\u00f6tley Cr\u00fce ad Atlanta. I Guns N' Roses sono la band di apertura del concerto.\nAd Atlanta, nel 1993, fu segnalato dal proprietario di un club per una audizione con Trent Reznor, che lo prese nei Nine Inch Nails, band con cui \u00e8 stato in tour dal 1994 al 1996 per il loro Self-Destruct e Further Down The Spiral tour. Partecip\u00f2 anche a Woodstock '94, e vide alla luce anche la prima uscita ufficiale con loro, il video \"Closure\" del 1997.\nDopo aver girato il mondo con la band di Reznor, Finck dichiar\u00f2 di avere bisogno di fare un'esperienza radicalmente diversa ed entr\u00f2 nella Cirque du Soleil Orchestra, nel tour del nono show di questa orchestra chiamato \"Quidam\".\nDopo questa breve esperienza venne chiamato nei Guns N' Roses, inizialmente segnalato dal batterista Matt Sorum come chitarrista ritmico, ma assunto come prima chitarra dopo l'uscita di Slash.Ha lavorato in studio con Axl Rose dal 1997 al 1999 a \"Chinese Democracy\", (uscito poi nel 2008 dopo ulteriori session in studio dal 2004 al 2006), firmando un contratto di due anni. Quando i due anni passarono, l'album non era stato ancora completato, ma comunque usc\u00ec il singolo \"Oh My God\", nella colonna sonora del film Giorni contati, e che non far\u00e0 parte della tracklist finale dell'album.\nPoi Finck torn\u00f2 con i NIN per i loro tour Fragility v1.0 e Fragility v2.0. Questi tour portarono all'uscita di un altro live album/DVD, \"And All That Could Have Been\", la seconda release di Finck con loro.\nPoco dopo aver terminato il tour, finito nel 2000, Finck ritorn\u00f2 in pianta stabile nei Guns N' Roses, andando in tour con loro in Brasile, Asia, Europa e Nord America durante il 2001 e il 2002.\nNell'estate 2006, i Guns N' Roses andarono in tour in Europa suonando di fronte ad oltre 700.000 persone. Terminarono il tour con date nel Nord America per il resto dell'anno. L'anno successivo, i Guns N' Roses andarono in tour in Messico, Australia e Giappone.\nIl 4 aprile 2008, \u00e8 stato annunciato nel sito \"nin.com\" che Finck ritorner\u00e0 a suonare con i Nine Inch Nails, molto probabilmente per il nuovo tour che partir\u00e0 nel luglio 2008, e possibilmente per dischi futuri.\nIl 12 dicembre 2008, Axl Rose ha confermato che Robin Finck sarebbe rimasto ulteriormente nei Nine Inch Nails, ma che aveva gi\u00e0 registrato ci\u00f2 che serviva per un nuovo disco della band dopo Chinese Democracy.\nArtista a tutto tondo, Finck si cimenta anche nella fotografia e nel disegno, ed \u00e8 coautore di uno spettacolo teatrale sperimentale (in stile Cirque du Soleil).\nNel corso del NAMM 2009 \u00e8 stata annunciata una chitarra Robin Finck signature prodotta dalla Schecter.\nVita personale.\nDal 2001 \u00e8 sposato con Bianca Sapetto, acrobata, ginnasta ritmica, ballerina e coreografa, conosciuta quando entrambi lavoravano nel Cirque du Soleil.\nDiscografia.\nCon i Nine Inch Nails.\nContributi:\n\"Closer To God\" - \"Memorabilia\" Remix\n\"Further Down the Spiral\" - Remixes\n\"And All That Could Have Been\" - Live Performances\n\"The Downward Spiral\" - \"Hurt\" Live\nMiscellaneous.\nContributi:\n\"Love Siege\", \"Fight Train\", \"Power Station\", \"Ghost Poppin'\""}
{"id": "581816", "revid": "1442080", "url": "https://it.wikipedia.org/wiki?curid=581816", "title": "Fabio Rossitto", "text": "Carriera.\nGiocatore.\nCresce calcisticamente dapprima nella societ\u00e0 dilettantistica del Fontanafredda, e successivamente nell': con quest'ultima debutta in Serie A il 17 gennaio 1990, a 18 anni, contro il . Diventato titolare nel 1992, per cinque stagioni \u00e8 il punto di riferimento del centrocampo friulano; in questa fase giunge per lui anche la convocazione in nazionale, con la quale colleziona una presenza.\nNel 1997 passa al dove rimane a giocare per due stagioni, prima di trasferirsi alla ; milita in viola per tre anni, facendo il suo debutto in UEFA Champions League. Ritorna quindi a Udine nel 2002, dove rimane per altre due stagioni prima di tentare nel 2004 l'avventura all'estero, in Belgio al .\nRientrato in Italia al , passa poi ai dilettanti della dove gioca, e contemporaneamente inizia ad allenare la formazione Esordienti, fino alla stagione 2006-2007.\nAllenatore.\nDall'annata 2007-2008 incomincia a tempo pieno la sua carriera da allenatore, prendendo in mano la formazione Giovanissimi Nazionali dell'Udinese. Nel dicembre 2007 ritorna brevemente a giocatore con gli amatori del Forcate, squadra militante nella massima serie del Campionato Amatoriale FIGC del Friuli-Venezia Giulia. Nel giugno 2009 viene ingaggiato dall'Udinese come allenatore della formazione Primavera.\nNel marzo 2012 entra nel settore giovanile del . Nel gennaio 2013 \u00e8 promosso sulla panchina della prima squadra neroverde, nel campionato di Serie D, dove rimane fino al termine della stagione. Nell'ottobre dello stesso anno viene ingaggiato dalla , anch'essa militante in Serie D, in sostituzione dell'esonerato Maurizio Costantini.\nNel novembre 2014, nel corso del campionato di Lega Pro viene richiamato alla guida del Pordenone, ultimo in classifica. A fine stagione, dopo la retrocessione della squadra in Serie D, la societ\u00e0 comunica che il contratto in scadenza di Rossitto non verr\u00e0 rinnovato. Nel gennaio 2016 viene ingaggiato dalla , subentrando a Fulvio Pea nel corso del campionato di Lega Pro. Anche qui, al termine della stagione non gli viene rinnovato il contratto.\nNell'aprile 2017 viene ingaggiato dal come vice di Diego Bortoluzzi. Nel febbraio 2018 torna per la terza volta sulla panchina del Pordenone, subentrando a Leonardo Colucci nel corso del campionato di Serie C. Nell'estate 2019 passa alla , nell'Eccellenza friulana, con cui vince la coppa regionale.\nIl 19 giugno 2020 si accorda con il militante in Serie D. Il 10 giugno 2021, il team giallobl\u00f9 ,tramite una nota stampa, comunica che al termine della stagione agonistica il contratto del tecnico non verr\u00e0 rinnovato per il 2021-22. \nStatistiche.\nStatistiche da allenatore.\n\"Statistiche aggiornate al 14 febbraio 2018.\""}
{"id": "581817", "revid": "729019", "url": "https://it.wikipedia.org/wiki?curid=581817", "title": "Ferrovie del Nord Barese", "text": "Le Ferrovie del Nord Barese (gi\u00e0 \"Ferrovie Bari-Nord\") sono un insieme di relazioni ferroviarie a carattere urbano e regionale gestite dalla societ\u00e0 Ferrotramviaria che si diramano dal capoluogo pugliese, con un bacino di utenza di circa 700.000 abitanti, sfruttando infrastrutture gestite dalla medesima societ\u00e0.\nRelazioni e servizi.\nL'insieme di servizi svolti da Ferrotramviaria si struttura su quattro differenti relazioni ferroviarie:\nLa relazione FR 1 corrisponde al servizio ferroviario storicamente consolidato sulla linea principale della rete sociale, di cui \u00e8 in atto il raddoppio del binario e che attraversa il territorio dei comuni di Bari, Bitonto, Terlizzi, Ruvo di Puglia, Corato, Andria e Barletta.\nLa stessa nel 2013 si arricch\u00ec di una diramazione al servizio dell'aeroporto di Bari Palese. Questa, i cui lavori furono appaltati nel 2008 ha inizio alla progressiva 6+050 della linea storica e prosegue lungo la tangenziale di Bari per poi dirigersi verso viale Europa, in trincea; l'aeroporto \u00e8 raggiunto mediante una fermata posta in galleria, alle spalle di un parcheggio multipiano. Proseguendo in direzione di Bitonto, il binario si riallaccia al percorso preesistente al km 14+865. Inaugurato il 20 luglio 2013, il nuovo collegamento con il \"Karol Wojtila\", ha rappresentato l'occasione per la stipula di alcuni accordi commerciali fra Ferrotramviaria, Trenitalia e le Ferrovie Appulo Lucane (FAL).\nRotabili impiegati.\nFerrotramviaria dispone di un parco rotabili relativamente omogeneo e specializzato per relazioni passeggeri vicinali. Per i servizi urbani e suburbani FM 1 e FM 2 sono utilizzati prevalentemente elettrotreni Alstom Coradia e Stadler FLIRT ETR 431 e 342, mentre i collegamenti regionali vedono l'impiego anche di 5 nuovi CAF Civity. Ormai in disuso da alcuni anni le meno moderne elettromotrici Stanga-TIBB e Firema E 126, e le carrozze per medie distanze numerate nB 01-04."}
{"id": "581819", "revid": "88740", "url": "https://it.wikipedia.org/wiki?curid=581819", "title": "Rosemary's Baby (romanzo)", "text": "Rosemary's Baby \u00e8 un romanzo horror scritto da Ira Levin nel 1967. \n\u00c8 il secondo e sicuramente il pi\u00f9 noto tra i romanzi pubblicati dall'autore statunitense.\nTrama.\nRosemary e Guy Woodhouse, una giovane coppia, si trasferiscono in un nuovo appartamento a New York dalla sinistra fama. Fanno velocemente amicizia con i vicini Roman e Minnie Castevet, che all'apparenza sembrano gentili, ma che in seguito si scopriranno facenti parte di una congrega di streghe.\nLa notte in cui la giovane coppia concepisce un bambino segna l'inizio di un incubo: Rosemary scopre che il marito Guy ha permesso al diavolo di ingravidarla in cambio di una carriera da attore. I nove mesi di gravidanza saranno un susseguirsi di fatti terrificanti: l'improvviso suicidio di una ragazza appena conosciuta, incubi e sogni strani di Rosemary, Guy che si allontana sempre di pi\u00f9 dalla moglie."}
{"id": "581824", "revid": "767487", "url": "https://it.wikipedia.org/wiki?curid=581824", "title": "Il mattatore", "text": "Il mattatore \u00e8 un film del 1960 diretto da Dino Risi.\nLa sceneggiatura ricorda da vicino quella de \"I tromboni\" (1956) di Federico Zardi, che lo stesso Gassman aveva interpretato sia sul palcoscenico che in televisione, nella trasmissione di quell'anno che portava lo stesso titolo, \"Il Mattatore\".\nTrama.\nGerardo, guitto che passa disinvoltamente, ma con scarso successo, dal teatro comico alla tragedia, viene coinvolto, grazie alla sua capacit\u00e0 di imitare qualsiasi parlata dialettale d'Italia, in una truffa ordita da Lallo ai danni di un ricco commerciante di stoffe. La sua inesperienza fa s\u00ec che sia lui l'unico a essere arrestato, venendo condannato a parecchi mesi di carcere. Qui fa conoscenza con un vasto campionario di piccoli delinquenti, dediti prevalentemente a truffe di vario genere. In particolare fa amicizia con De Rosa, detto Chinotto, un truffatore abituato ai soggiorni in carcere.\nUscito di prigione, Gerardo si mette in societ\u00e0 con Chinotto, divenendo, grazie alle sue impareggiabili doti istrioniche, un bravissimo organizzatore e realizzatore di truffe, al punto da riuscire persino a truffare colui che ne aveva provocato l'incarcerazione, il raffinato Lallo. Superato il maestro Chinotto, Gerardo si mette in proprio fino a che Annalisa, attrice di variet\u00e0 innamorata di lui, riesce a mettergli la fede al dito.\nSebbene la moglie tenti di redimerlo, la sua \u00e8 una vocazione irresistibile e riprende l'antica attivit\u00e0, anche all'estero.\nStruttura del film.\nIl film \u00e8 una sequenza di episodi truffaldini legati, oltre che dai personaggi, dalla voce fuori campo del protagonista che li introduce e che spesso anche li commenta: un lungo \"flashback\" sonoro, nel quale per\u00f2 non si torna mai alla scena del momento della narrazione, bens\u00ec gli episodi si susseguono nell'esatto ordine temporale in cui si sono verificati.\nProduzione.\nIl film, le cui ultime sequenze sono state girate a colori, \u00e8 stato iscritto al P.R.C. con il n. 2.227, ottenendo il visto di censura n. 31.179 del 3 febbraio 1960."}
{"id": "581825", "revid": "324026", "url": "https://it.wikipedia.org/wiki?curid=581825", "title": "Ocean's Eleven - Fate il vostro gioco", "text": "Ocean's Eleven - Fate il vostro gioco (\"Ocean's Eleven\") \u00e8 un film del 2001 diretto da Steven Soderbergh, remake della pellicola \"Colpo grosso\" del 1960.\nTrama.\nDanny Ocean, accusato di truffa aggravata e rapina, esce dal carcere dopo quattro anni di reclusione. Poco tempo dopo va a ritrovare un vecchio compagno, Rusty Ryan, anche lui rapinatore e truffatore, ora \"insegnante di poker\" di un gruppo di giovani attori. Dopo aver vinto contro i suoi \"allievi\", Rusty parla con Danny che gli propone di eseguire un furto ai tre pi\u00f9 importanti casin\u00f2 di Las Vegas (il Bellagio, il Mirage e l'MGM Grand), tutti appartenenti al milionario Terry Benedict.\nCos\u00ec i due vanno a trovare un vecchio amico di lavoro, Reuben Tishkoff, un ricco industriale che, nonostante nutra qualche perplessit\u00e0 a causa delle proibitive misure di sicurezza, appena saputo del furto accetta poich\u00e9 Benedict sta per distruggere il suo casin\u00f2.\nCos\u00ec si procede a organizzare la rapina: Danny \"recluta\" altre otto persone nella squadra, tutti con un preciso compito assegnato.\nYen l'acrobata dovr\u00e0 introdursi nel caveau di Benedict e installare degli esplosivi dall'interno della stanza, mentre Danny lo far\u00e0 saltare dall'esterno dopo aver anche lui piazzato esplosivi analoghi. I fratelli Malloy procedono con gli appostamenti e la duplicazione delle chiavi d'accesso, mentre Livingston Dell si occupa di gestire la sorveglianza intercettando le telecamere del caveau del Bellagio. Frank Catton studia gli spostamenti interni dal posto di lavoro da croupier appena ottenuto e Saul Bloom si dovr\u00e0 occupare di ottenere la fiducia di Benedict come ricco produttore d'armi per introdursi, insieme ad un carico molto importante, all'interno dello stesso caveau. Linus Caldwell (figlio di grandi ladri) sorveglia e pedina Benedict con l'obiettivo di studiare il nemico principale e nel frattempo tutti i componenti della banda si mettono all'opera per costruire una copia esatta della struttura interna della cassaforte, in modo tale da simulare alla perfezione il colpo. Danny \u00e8 convinto che per il giorno del furto nel caveau principale, ove confluiscono tutti i soldi provenienti dalle tre propriet\u00e0 di Benedict, ci dovrebbero essere all'incirca 150 milioni di dollari dato che per legge i casin\u00f2 devono assicurare il valore concreto di tutte le fiche in circolazione. Il colpo \u00e8 quindi fissato in occasione di un importante incontro di boxe che appunto far\u00e0 schizzare la quantit\u00e0 di denaro disponibile all'interno del caveau a quasi il doppio di una normale giornata di lavoro.\nIl giorno dell'abbattimento del casin\u00f2 di Reuben si verifica l'imprevedibile. Alla distruzione del palazzo segue un blackout che per\u00f2 prende tutto il quartiere, facendo scoprire anzitempo una vulnerabilit\u00e0 nell'impianto generatore di corrente: il team di ladri avrebbe dovuto usare proprio questo sistema per dare il tempo a Danny di entrare nel caveau del Bellagio e rubare tutto, ma l'opportunit\u00e0 \u00e8 sfumata. Cos\u00ec a Basher Tarr, l'esperto di esplosivi, viene l'idea di rubare al CalTech quello che lui chiama \"strizza\", ossia un generatore di impulsi EMP tanto potente da poter creare per 30 secondi un blackout totale in tutta Las Vegas.\nNel frattempo Rusty chiede a Linus di pedinare Terry per capirne abitudini e orari. Cos\u00ec Linus scopre che la fidanzata di Benedict non \u00e8 altro che Tess, conosciuta da Rusty in quanto ex moglie di Danny che a quanto pare vuole incontrare e riconquistare. A questo punto Rusty decide di far pedinare Danny da Linus e pochi giorni dopo Danny si procura l'attenzione asfissiante delle telecamere, in seguito a controlli di Terry su di lui. Questo gli costa un'espulsione dal gruppo (rivelatasi poi parte del piano) per permettere al giovane Linus di diventare il nuovo scassinatore del gruppo.\nIl fatidico giorno arriva e il primo a scendere in campo \u00e8 Saul Bloom che consegna il prezioso carico a Benedict prima del grande incontro di boxe; il secondo \u00e8 Linus che finge di essere un impiegato dell'organizzazione per il gioco d'azzardo e, dopo un'accesa discussione, licenzia Catton, accusato di essere un truffatore ed ex criminale. Con la scusa di aver dimenticato il cercapersone Linus si intrufola nell'ascensore che porta al caveau. Intanto Danny, che viene pedinato da due agenti in borghese di Benedict, viene portato in una stanza senza telecamere per essere massacrato, dato che Terry ha intuito che aveva qualcosa in mente, seppur senza conoscere il suo obiettivo. In realt\u00e0 Danny non viene picchiato, dato che la guardia del corpo incaricata di farlo non \u00e8 altro che un amico dello stesso Danny: in cambio di una ingente somma di denaro il complice aiuta Danny a salire lungo un condotto che lo porter\u00e0 sopra all'ascensore di Linus.\nIntanto Saul finge di avere un malore, proprio nel momento in cui Linus sta entrando in ascensore e sta per essere segnalato come fuori zona dalla sicurezza. Le guardie quindi chiedono l'aiuto di un medico (cio\u00e8 Rusty, camuffato) e approfittando della confusione Livingston aggancia i monitor della sala di controllo, sostituendo l'immagine di Linus con una registrazione in cui appare tutto tranquillo. Basher porta lo \"strizza\" e accendendolo innesca un blackout che manda nel buio l'intera Las Vegas per trenta secondi, consentendo a Linus e Danny di raggiungere la porta della cassaforte e piazzare gli esplosivi. Yen intanto \u00e8 uscito dal carrello che in precedenza i fratelli Malloy hanno spacciato per denaro contante, facendolo entrare senza problemi all'interno del caveau: da qui controlla gli ultimi preparativi e finalmente la porta cede. Rusty a questo punto chiama Benedict, rivelandosi: i monitor della sicurezza vengono nuovamente ripristinati sulle immagini reali, consentendo al milionario di capire la situazione. Ora si trova davanti ad una scelta: la met\u00e0 dei 163 milioni di dollari disponibili viene caricata nelle borse mentre l'altra viene imbottita di esplosivi, a scopo di ostaggio. Se durante il trasporto del denaro all'esterno dell'edificio viene compromesso, la squadra di ladri avrebbe fatto saltare entrambe le somme, mentre se fosse andato tutto liscio Benedict avrebbe salvato 81,5 milioni. Le guardie di Benedict portano come da istruzioni il denaro in un furgone diretto all'aeroporto, nel frattempo le squadre speciali S.W.A.T. entrano nel caveau per sgomberare l'area. Il furgone viene pedinato e sembra che per i ladri non ci sia altro da fare che arrendersi, ma gli agenti che fanno irruzione nel veicolo non trovano altro che un robot mosso da un comando a distanza.\nVirgil Malloy fa esplodere le borse nel furgone, mentre il resto della squadra fa esplodere quelli rimasti nel Bellagio. Le squadre speciali hanno intanto fatto irruzione senza successo data la detonazione dell'esplosivo. Benedict affranto vuole rimanere solo nel suo caveau ormai ridotto a macerie ma si rende conto che qualcosa non quadra: chiama il suo direttore generale e gli chiede di revisionare le immagini della rapina, accorgendosi che la scritta \"Bellagio\" posta sul pavimento il marted\u00ec precedente non appariva nelle telecamere, pertanto dovevano essere immagini di una rapina effettuata in una copia esatta del caveau. La messa in scena \u00e8 servita alla banda per uscire dall'edificio senza destare sospetti, coperti dal depistaggio del furgone usato precedentemente. Gli S.W.A.T. altro non sono infatti che gli stessi ladri, i quali con disinvoltura escono dalla porta principale e con tutti i 163 milioni di dollari nelle proprie tasche.\nDanny intanto \u00e8 costretto a tornare nella stanza delle punizioni, ove il complice ha simulato per tutto il tempo della rapina il suo pestaggio, per evitare che Benedict scopra l'inganno. Anche se quest'ultimo ha forti sospetti su Danny lo lascia andare. Sull'uscita per\u00f2 Danny si ferma e chiede all'ex milionario se \u00e8 pi\u00f9 forte l'amore per Tess o quello per i soldi e se sarebbe disposto a rinunciare alla donna in cambio dei soldi. Benedict risponde di s\u00ec, mentre Livingston mostra le immagini delle telecamere a Tess nella sua stanza d'albergo: la donna quindi lo abbandona per tornare con il marito, che dovr\u00e0 rimanere per\u00f2 in carcere dai tre ai sei mesi in quanto ha violato la libert\u00e0 vigilata. Quando esce, Rusty \u00e8 l\u00ec ad aspettarlo insieme a Tess, ma i due si accorgono di essere pedinati dagli uomini di Benedict.\nAccoglienza.\nGrande successo al box office con oltre 450 milioni di dollari incassati globalmente, di cui 183 milioni solo negli Usa, a fronte di un budget di 85 milioni. Le riprese si sono svolte tra l'11 febbraio e il 7 giugno 2001. \u00c8 uscito negli Usa il 5 dicembre, mentre in Italia il 21 dicembre 2001.\nColonna sonora.\nI brani senza l'indicazione dell'autore sono stati composti da David Holmes."}
{"id": "581827", "revid": "4541015", "url": "https://it.wikipedia.org/wiki?curid=581827", "title": "Rosemary's Baby(film)", "text": ""}
{"id": "581828", "revid": "4541041", "url": "https://it.wikipedia.org/wiki?curid=581828", "title": "Rosemary's Baby (film)", "text": ""}
{"id": "581829", "revid": "599013", "url": "https://it.wikipedia.org/wiki?curid=581829", "title": "Sandro Cois", "text": "Caratteristiche tecniche.\nIn giovent\u00f9 ha ricoperto il ruolo di rifinitore dietro le punte; negli anni successivi, invece, \u00e8 stato impostato dapprima come difensore centrale e quindi come mediano, ruolo nel quale si \u00e8 successivamente affermato. La sua duttilit\u00e0 tattica \u00e8 emersa soprattutto nella stagione 1997-1998, sotto la guida di Alberto Malesani, che lo ha schierato in tutti i ruoli della difesa e del centrocampo.\nCarriera.\nClub.\nDi origini sarde, inizia l'attivit\u00e0 nelle giovanili della Fossanese ed esordisce in prima squadra nella Saviglianese, nel Campionato Interregionale 1988-1989. A fine stagione lo acquista il , con cui esordisce in Serie A poco pi\u00f9 che diciottenne, nella partita -Torino 1-1 del 17 marzo 1991. Nelle stagioni successive, sotto la guida di Emiliano Mondonico, si ritaglia sempre pi\u00f9 spazio nel centrocampo granata, contribuendo alla conquista di una Coppa Italia nel 1993 e al raggiungimento della finale di Coppa Uefa persa contro l'Ajax.\nNel 1994 passa alla , appena promossa dalla Serie B, per 4,5 miliardi di lire. Nella giovane squadra allenata da Claudio Ranieri si impone definitivamente nel ruolo di mediano di interdizione, conquistando un'altra Coppa Italia e una Supercoppa italiana nel 1996, ed entrando nel giro della Nazionale durante la stagione 1997-1998, sotto la guida di Alberto Malesani.\nNelle stagioni successive, tuttavia, lo spazio in campo si riduce, fino ad un minimo di 11 presenze nella stagione 2001-2002. Nell'agosto 2002 si svincola dalla societ\u00e0 viola e passa alla , in Serie B: con i blucerchiati gioca solamente 4 partite a causa di diversi infortuni, poi si trasferisce al in cambio di Salvatore Miceli, dove colleziona altre 5 partite nella massima serie. Al termine della stagione, perseguitato da problemi fisici, decide di chiudere a soli 31 anni la sua carriera professionistica, nella quale ha collezionato 224 presenze e 9 reti in Serie A e 4 presenze in Serie B.\nDopo il ritiro, si \u00e8 prevalentemente dedicato all'attivit\u00e0 di immobiliarista, occupandosi nello specifico di acquisto, ristrutturazione e rivendita di appartamenti.\nDal 2019, \u00e8 allenatore della formazione Under 16 della Pistoiese.\nNazionale.\nHa vestito la maglia della Nazionale maggiore in 3 occasioni: l'esordio avviene nell'amichevole contro la Slovacchia, nel gennaio 1998, subentrando a Luigi Di Biagio. Convocato per i Mondiali del 1998, non \u00e8 mai sceso in campo nella competizione.\nDopo il ritiro.\n, diventa imprenditore immobiliare a Montecatini Terme. \u00c8 anche sceso in campo con la maglia della Nazionale italiana piloti."}
{"id": "581830", "revid": "1305772", "url": "https://it.wikipedia.org/wiki?curid=581830", "title": "M\u00f6nchengladbach", "text": "M\u00f6nchengladbach (IPA: , , in ripuario \"Jlabbach\") \u00e8 una citt\u00e0 extracircondariale della Germania occidentale, nel Land della Renania Settentrionale-Vestfalia. \nGeografia.\nPosta a ovest del Reno fra D\u00fcsseldorf e il confine olandese, \u00e8 un grande centro dell'industria tessile e un importante nodo ferroviario del Basso Reno. La citt\u00e0 ha abitanti.\nToponomastica.\nInizialmente il nome della citt\u00e0 era \"Gladbach\", tuttora utilizzato. Per distinguere la citt\u00e0 da un altro paese (l'attuale Bergisch Gladbach), assunse il nome \"M\u00fcnchen-Gladbach\" nel 1888. Poich\u00e9 questa grafia avrebbe potuto portare alla errata convinzione che Gladbach fosse un sobborgo di Monaco di Baviera (in tedesco \"M\u00fcnchen\"), nel 1929 si decise di cambiare il nome in \"Gladbach-Rheydt\" (a causa di un'effimera unione fra le due citt\u00e0) e nel 1933 in \"M. Gladbach\" (fino al 1950 abbreviazione di \"M\u00fcnchen-Gladbach\" e dopo quella data di \"M\u00f6nchen Gladbach\"), fino al nome attuale assunto nel 1960.\nStoria.\nL'origine della citt\u00e0 \u00e8 da cercare nella fondazione dell\u2019abbazia di Gladbach nel 974 da parte di Gero I, arcivescovo di Colonia, cos\u00ec chiamata per il piccolo ruscello che scorreva nelle vicinanze e che oggi \u00e8 interrato. L'abbazia e i villaggi vicini divennero un paese nel XIV secolo. Successivamente Gladbach incorpor\u00f2 il vicino paese di Rheydt.\nCultura.\nDell'antica abbazia faceva parte la Chiesa parrocchiale cattolica costruita dal 1469 al 1533 in forme tardogotiche sulla precedente chiesa romanica, della quale sono visibili le parti pi\u00f9 basse. La chiesa abbaziale M\u00fcnsterkirche \u00e8 un importante edificio romanico-gotico dei secoli XII e XIII con all'interno un fonte battesimale del XII secolo, vetrate del secolo XIII e tombe di abati.\nL'abbazia dal 1835 \u00e8 la \"Rathaus\", il municipio, e in un'ala del chiostro c'\u00e8 il \"Tesoro dell'abbazia\" con un altare portatile del 1160, una cassetta d'avorio bizantino, un messale miniato del 1140 ed altri oggetti sacri di varie epoche. Il Museo Civico \u00e8 dedicato prevalentemente all'arte moderna europea e americana, ha anche una collezione di tessuti copti.\nMonumenti.\nNel 1909 \u00e8 stata costruita la Wasserturm M\u00f6nchengladbach, una torre per l'acquedotto, diventata punto di riferimento per la citt\u00e0.\nSuddivisione amministrativa.\nM\u00f6nchengladbach \u00e8 suddivisa in 4 distretti urbani (\"Stadtbezirk\"), i quali a loro volta si suddividono in quartieri (\"Stadtteil\") per un totale di 44:\nAmministrazione.\nGemellaggi.\nM\u00f6nchengladbach \u00e8 gemellata con:\nSport.\nM\u00f6nchengladbach \u00e8 sede della squadra di calcio del Borussia M\u00f6nchengladbach, grande protagonista negli anni settanta con 5 campionati tedeschi e 2 Coppe Uefa vinte.\nLa citt\u00e0 ha ospitato l'edizione del 2006 dei Mondiali maschili di hockey su prato, dal 6 al 17 settembre. \u00c8 stata inoltre una delle citt\u00e0 ospitanti del Campionato mondiale di calcio femminile 2011.\nNotizie militari.\nPoco distante da M\u00f6nchengladbach, presso la localit\u00e0 Peel (un'antica palude bonificata dai Romani) sorgeva a nord-ovest del paese di Rheindahlen il complesso militare di Rheindahlen (Rheindahlen Military Complex), sede del quartier generale delle forze armate britanniche (British Army of the Rhine) in Germania. Nella stessa sede sorgeva il Comando del Corpo d'armata di reazione rapida (HQ ARRC)."}
{"id": "581835", "revid": "92723", "url": "https://it.wikipedia.org/wiki?curid=581835", "title": "Gros-Jean", "text": "Gros-Jean \u00e8 un personaggio del fumetto western \"Tex\", edito dalla Sergio Bonelli Editore, ideato da Giovanni Luigi Bonelli e realizzato graficamente da Galep, dove \u00e8 uno degli amici pi\u00f9 fidati del protagonista Tex.\nPersonaggio.\nGros-Jean \u00e8 un meticcio franco-canadese, di professione trapper.\nPer via delle sue dimensioni, \u00e8 dotato di una forza notevole, ma non di particolare intelligenza, tanto \u00e8 vero che in una delle prime storie, in cui appare, fa crollare un saloon rimanendo sommerso dalle macerie. In compenso \u00e8 un compagno generoso e leale e perci\u00f2 benvoluto da Tex e dai Pards, che prontamente intervengono in suo aiuto. L'unico difetto di Gros-Jean \u00e8 la propensione al bere.\nLe storie di cui \u00e8 protagonista sono quasi sempre ambientate nel suo Canada o al pi\u00f9 nella gelida Alaska e pertanto i paesaggi e gli stessi racconti escono dal classico schema western, tipico del fumetto. Negli stessi albi \u00e8 spesso presente un altro amico fidato del ranger, il colonnello delle giubbe rosse, Jim Brandon.\nSulla serie regolare.\n1\u00aa apparizione.\nLa nascita dell'amicizia tra Gros-Jean e Aquila della Notte avviene in uno dei primi episodi della saga; Tex risponde ad una richiesta d'aiuto dell'amico Kit Carson: vendicare la morte di \"Arkansas Joe\". Dopo aver consegnato a Tex il vecchio distintivo del corpo dei ranger, quest'ultimo parte sulle tracce degli assassini. Giunge in Canada dove si ritrover\u00e0 a contrastare la banda criminale della \"Mano Rossa\", insieme a sergente delle giubbe rosse Jim Brandon. Tra gli scagnozzi della banda criminale fa parte anche lo stesso Gros-Jean, il quale, per merito di Tex, l'abbandoner\u00e0; il ranger riuscir\u00e0 a dimostrare all'ingenuo mezzo-sangue che i veri fini che la banda si propone di realizzare non sono quelli da lui creduti, bens\u00ec altri molto meno nobili.\nDopo aver sventrato i loschi piani della \u201cMano Rossa\u201d, Tex e Gros-Jean vengono catturati dagli indiani Dakota, i quali decidono di liberarli dopo aver riconosciuto il sacro \"wampun\", la fascia di capo indiano dei navajos che porta Tex. Grazie a questo Tex pu\u00f2 ordinare agli indiani di sciogliere l'alleanza con la Mano Rossa. Ma Kit Willer viene rapito dai Sacks, su ordine degli stessi banditi bianchi che causarono la morte di Arkansas Joe, in modo da costringere Tex ad arrendersi. Tex e gli altri riusciranno a sconfiggere i banditi, dopo una sparatoria durante la quale rimarr\u00e0 ferito, nel tentativo di proteggere Kit, Jim Brandon.\nDurante la convalescenza dell'amico, Gros-Jean e il ranger giungeranno nello Yukon, imbattendosi in alcune orme d'orso presenti sul terreno, lasciate da una banda di rapinatori detta per l'appunto la \"Banda degli Orsi\".\nL'avventura ha termine con Jim Brandon, Kit e Tiger Jack che giungono sul luogo delle indagini, la citt\u00e0 di Dawson, in tempo per assistere alla definitiva sconfitta dei criminali. L'unico sopravvissuto, il capobanda Brad Burley, morir\u00e0 in seguito ad uno scontro a fuoco sulla nave che sta riportando il ranger, il figlio e Tiger Jack in Arizona.\n2\u00aa apparizione.\nIl meticcio ritorna nella vicenda che ha per protagonisti alcuni pellerossa dell'Alaska, noti a Gros-Jean con il quale sono in affari (compravendita di pellicce), che spariscono d'improvviso. Tex e Kit Carson vengono chiamati in aiuto e si ritroveranno subito ad affrontare gli indiani del Grande Nord, molti abili nell'utilizzo delle frecce nere.\nNel prosieguo dell'episodio Tex e Carson, sempre a fianco del gigante Gros-Jean, s'imbattono in una isolata comunit\u00e0 slava che risiede in una sperduta valle dell'Alaska, retta da \"Sergio Orlov\". Ancora convinti di vivere in territorio russo, la piccola comunit\u00e0 guidata da Orlov viene derubata del proprio oro dai loschi \"Pierre Laval\" e \"Wong Li-Wu\", capeggiatori di bande indiane ribelli del Nord, le quali non potranno niente nei confronti di Tex, e dei suoi amici.\n3\u00aa apparizione (Il ritorno a \"colori\").\nGros-Jean si ripresenter\u00e0 nella saga nel primo albo a colori della testata; in questa storia (intitolata \"Forte Apache\"), alcuni razziatori apache, comandati dal bieco Mat\u00edas, terrorizzano costantemente il territorio al confine tra Messico e l'Arizona. Il ranger per debellare i nemici, chiamer\u00e0 in aiuto tre vecchi amici: Jim Brandon, l'irlandese Pat Mac Ryan e naturalmente Gros-Jean. Insieme a loro ed agli altri tre pards verr\u00e0 riportato l'ordine e Mat\u00edas ed i suoi seguaci verranno fermati definitivamente.\nTrattandosi di un albo celebrativo l'autore ha omaggiato sia il protagonista anche alcuni dei pi\u00f9 importanti comprimari del fumetto e tra questi lo stesso Gros-Jean.\n4\u00aa apparizione (Una nuova avventura sul Monte Rainier).\nDopo alcuni anni d'assenza, il meticcio canadese torna con un episodio ambientato nel Grande Nord che ha per protagonista una trib\u00f9 primitiva e sconosciuta proveniente dal Monte Rainier che rapisce le donne dei Klamath. Gros-Jean, che nel frattempo continua il suo commercio di pellicce a Yakima, prepara una spedizione insieme a Tex. Si unir\u00e0 al gruppo anche \"Hans Steiner\", in cerca di suo padre, scomparso tempo prima; saranno costantemente osservati da alcuni loschi individui, i quali verranno eliminati da banditi incappucciati. Sulla cima del Monte Rainier, i componenti della spedizione vengono catturati da uomini ricoperti da squame!\nI pards scopriranno l'identit\u00e0 del capo degli uomini squamati, lo scienziato Friederich Steiner. Lo studioso \u00e8 considerato il sakem degli indiani \"Ghundar\", i quali si presentano fisicamente mutati dalle radiazioni emesse da un antico razzo alieno, atterrato sul Monte Rainier tempo prima. I ranger e Gros-Jean, anche se minacciati dallo scienziato pazzo, riusciranno a far cadere l'inquietante regno di Steiner.\n5\u00aa apparizione.\nIl personaggio ricompare in \"Uragano a Skagway\" (che inizia nell'albo n. 340 \"Senza via di scampo\" e si conclude nel successivo intitolato \"Terra violenta\"); Come in altre occasioni, anche stavolta sar\u00e0 Jim Brandon a convocare gli amici (Tex Willer, Kit Carson e Gros-Jean) per un reclutamento. \"Soapy Smith\", un bieco spadroneggiatore del villaggio aurifero di Skagway, \u00e8 il nuovo nemico da contrastare.\nI due ranger e Gros-Jean, provvederanno ad eliminare due tirapiedi di Smith e smantelleranno il nero locale \"Lady Luck\", dove il titolare \u00e8 un complice dello stesso Smith. I loschi uomini di Smith tenteranno d'impossessarsi della casa di Reid, cittadino di Skagway; essi per\u00f2 non hanno fatto i conti con il cane da pastore tedesco di Reid, il quale, dopo il ritiro degli uomini di Smith, azzanner\u00e0 a morte lo stesso Soapy Smith.\n6\u00aa apparizione.\nGros-Jean ritorner\u00e0 quasi subito nell'albo n. 343, nell'avventura \"Morte sul fiume\" (che corrisponde alla storia che segue \"West Fork\"); alcuni speculatori di Washington, complici con il corrotto ministro del Canada Fairbanks, sono intenzionati ad evitare la progettazione della nuova ferrovia transcontinentale; per far questo, chiederanno aiuto ai Piedi Neri, che contrasteranno la spedizione topografica Stanford, guidata da Gros-Jean. Jim Brandon avviser\u00e0 Tex e pards, ma il messaggio viene facilmente intercettato dagli speculatori.\nNell'albo n. 344, intitolato \"Le rapide del Red River\", i ranger, con il sergente Wilding, amico di Jim Brandon, tenteranno l'attraversata del Red River, che li sbatter\u00e0 contro una parete rocciosa; i Piedi Neri ne approfittano, cos\u00ec, per avvantaggiarsi. I Flathead di Fronte Alta, avversari dei Piedi Neri, riconoscono il capo dei Navajos ed aiutano i pards a sconfiggere i ribelli. Tex e pards arrivano alla locanda di Jean Morisse, dove Wilding era stato drogato in modo da intercettare il dispaccio di Jim Brandon diretto a Tex.\nNell'albo n. 345, intitolato \"La tana del killer\", Morisse viene ucciso a tradimento dagli uomini di Fairbanks, suoi complici. Egli ha, per\u00f2, fatto in tempo a dare le informazioni necessarie ai ranger, i quali riescono a scovare il covo di Jenkins, grazie al bieco Caudill. Jim Brandon viene catturato e anche i ranger cadono in trappola sul battello del capitano Tanakis.\nNell'albo n. 346, intitolato \"I predatori del Grande Nord\", Gros-Jean, grazie a una ragazza indiana sua amica, si libera e fugge dal campo dei Piedi Neri, per poi ricongiungersi con i pards e Jim Brandon, che hanno arrestato il capitano Tanakis e fanno saltare il deposito d'armi dei criminali. Ad Ottawa, Fairbanks viene arrestato e finisce in prigione.\n7\u00aa apparizione.\nNell'albo n. 412, intitolato \"Yukon selvaggio\", a Skagway, un anziano geologo viene inseguito dagli sgherri del pericoloso boss mafioso Al Coxey; l'anziano muore consegnando a Gros-Jean una mappa raffigurante un giacimento d'oro sito in uno spento cratere vulcanico, raccomandandogli di avvisare sua figlia, Linda Colter. Linda, gi\u00e0 in cerca del padre, incontra Tex Willer e Kit Carson, chiamati da Gros-Jean, sul battello che li condurr\u00e0 a Skagway. Arrivati a destinazione, scoprono che Gros-Jean \u00e8 stato arrestato dallo sceriffo in seguito ad una rissa; egli \u00e8 stato portato via da un gruppo di false giubbe rosse ed anche Linda subisce la stessa sorte.\nNell'albo n. 413, intitolato \"La prigioniera del faro\", i ranger si lanciano subito all'inseguimento dei rapitori. Le false giubbe rosse tenderanno un'imboscata a Tex e Carson, la quale fallir\u00e0. Al Coxey sfugge alla cattura, ma i due ranger non smettono d'inseguirlo, finch\u00e9 non giungono al faro costiero, dove \u00e8 tenuta prigioniera la ragazza. Coxey sfugge ancora una volta alla legge, portandosi dietro Linda Colter fino al White Horse, dove \u00e8 segregato Gros-Jean.\nNell'albo n. 414, intitolato \"Il risveglio del vulcano\", Linda Colter e Gros-Jean vengono liberati dai Pards; risalendo il Porcupine River, i ranger inseguiranno Coxey e la sua banda fino al giacimento aurifero, all'interno di un vulcano spento. Pur Gli uomini di Coxey faranno saltare della dinamite per estrarre le pepite, ma l'esplosione risveglier\u00e0 la montagna ed i loschi uomini muoiono travolti da una spaventosa eruzione di lava!\n8\u00aa apparizione.\nGros-Jean ritorna nell'albo n. 513, intitolato \"Le foreste dell'Oregon\"; furti, manomissioni ed incidenti mortali sono gli avvenimenti primari che si verificano al campo dei taglialegna di monsieur Leroux. Leroux \u00e8 amico di Gros-Jean, che richiamer\u00e0 di nuovo Tex Willer e Kit Carson. In inedite vesti di boscaioli, i due ranger s'introducono nel campo per dare una spiegazione a questa catena di reati.\nNell'albo n. 514, intitolato \"I fucili di Shannon\", il responsabile dei precedenti delitti, \u00e8 un losco individuo che rapisce il piccolo Jody, la mascotte del campo, in modo da garantirsi una fuga e raggiungere il campo di Shannon, un luogo in apparenza sicuro. Egli, per\u00f2, ha ignorato dell'inseguimento da parte di Tex e Carson, che riescono a fare scappare l'ostaggio. In seguito una vittima dei soprusi di Shannon uccide il losco individuo con un colpo di arma da fuoco sparato dalla boscaglia.\n9\u00aa apparizione.\nGros-Jean appare per l'ultima volta nell'albo n. 530, intitolato \"Athabasca Lake\". Jim Brandon viene accusato di alto tradimento e cacciato delle giubbe rosse; viene condannato ai lavori forzati, presso un forte sulla riva del Lago Athabasca. Gros-Jean avviser\u00e0 Tex ed i pards, intenzionati a proteggere Jim Brandon dall'ingiustizia.\nNell'albo n. 531, intitolato \"I predoni del fiume\", Joe Larkin \u00e8 il responsabile dell'ingiusto delitto inflitto a Jim Brandon; Larkin viene catturato ed interrogato da Tex. I pards, insieme a Gros-Jean, si sono, intanto, uniti a Marc Larouche, un pirata fluviale. Al penitenziario, Jim Brandon comincia a preparare una possibile fuga.\nNell'albo n. 532, intitolato \"Golden Arrow\", Tex ed i pards ritrovano Jim Brandon evaso dal penitenziario; mentre il gruppo si allontana dalla prigione, ad Ottawa (dove si stanno recando i ranger), il senatore Sidney ed il maggiore Fielding stanno complottando per eliminare Tex ed i suoi amici.\nNell'albo n. 533, intitolato \"Posto di blocco\", Tex e pards (insieme a Jim Brandon, Gros-Jean e Marc Larouche) cambiano imbarcazione per far perdere le tracce e sfuggire ai controlli della polizia fluviale. Arrivando ad Ottawa, Tex prover\u00e0 e testimonier\u00e0 l'innocenza di Jim Brandon, incastrando, nello stesso momento, Joe Larkin.\nSu Tex Speciale.\nGros-Jean compare anche su un albo della collana Tex Speciale, fuori dalla regolare collana Tutto Tex.\nNell'albo di Tex Speciale n. 11, intitolato \"L'ultima frontiera\", Jesus Zane, figlio dell'indiana Cuore D'Anatra e di un trapper bianco che l'aveva violentata, \u00e8 responsabile dell'assassinio di un sacerdote, suo vecchio maestro di una missione; arricchitosi con traffici di armi e di whisky, nello Saskatchewan, Zane \u00e8 imperterrito in una catena di omicidi di bianchi. Jim Brandon chiamer\u00e0 Tex Willer e Kit Carson, i quali, affiancati da Gros-Jean, riusciranno a rintracciare Zane ormai responsabile anche degli omicidi del vecchio amico Nat e, in particolare, Sheewa, una ragazza indiana (moglie di Nat) che il mezzo-indiano amava tempo prima, ma che era stato rifiutato da lei.\nIl finale vedr\u00e0 Tex uccidere Zane e vendicare i due infelici sposi.\nSu Maxi Tex.\nGros-Jean \u00e8 anche uno dei protagonisti di due storie della collana Maxi Tex.\n1\u00aa apparizione.\nNell'albo n. 4 di Maxi Tex, intitolato \"Nei territori del Nordovest\", Gros-Jean convoca in Canada gli amici Tex Willer e Kit Carson per ritrovare lo scomparso colonnello delle giubbe rosse Jim Brandon, intento a scoprire chi si cela dietro il famigerato attributo di \"Divoratore di anime\", il quale ha richiamato lo stesso Brandon per mezzo di un enigmatico messaggio. Tale individuo \u00e8 anche indicato con il nome di Golden Eye (che tradotto vuol dire Occhio d'oro, in quanto in passato ha perso l'occhio sinistro e l'ha sostituito con una piccola pietra preziosa); gli indiani della zona lo menzionano timorosi perch\u00e9 ritengono che rappresenti la reincarnazione del male. Grazie anche all'aiuto della meticcia Dawn, Tex, Carson e Gros-Jean cominciano le ricerche dell'amico scomparso, accusato dai superiori di diserzione. Dopo aver affrontato gli indiani locali, Tex eliminer\u00e0 di persona Golden Eye (in realt\u00e0 il bandito Red Duck), prima ancora che questi uccida Jim Brandon.\n2\u00aa apparizione.\nNell'albo n. 17 di Maxi Tex, intitolato \"Alaska\", a Sitka, nei fiordi dell'Alaska, nelle fredde e pericolose lande selvagge ed inesplorate del Nord, tra foreste di totem ed inquietanti divinit\u00e0 feroci, un equivoco tra la ciurma del baleniere Capitano Roscoe e gli indigeni Tlingit di capo Kowee ha causato un brutale scontro, nel quale viene coinvolto lo stesso Gros-Jean e la figlioccia Katherine Dawn. Il trapper canadese chiamer\u00e0 in aiuto i fidati Tex Willer e Kit Carson, i quali scoprono che dietro a questa lite vi \u00e8 un sequestro di diverse squaw locali. C'\u00e8 chi attribuisce tale sequestro a carico di leggendari spiriti malingi della foresta, in realt\u00e0 meglio conosciuti come i guerrieri-lontra Kuchtaqa, ma nessuno viene creduto. In seguito, anche la meticcia Dawn e la figlia di Kowee, Shaya, spariscono nel nulla, finch\u00e9 giunger\u00e0 voce che a Nord, oltre le montagne ghiacciate, un presunto e mostruoso dio cannibale, Hamatsa, \u00e8 intenzionato a farsi di tutte queste ragazze rapite delle sue spose. Tex, Carson e Gros-Jean partiranno per le misteriose \"foreste degli spiriti\", terre abitate da indiani ostili; al fine di ritrovare e portare in salvo tutte queste ragazze, avverr\u00e0 uno scontro fra i Kuchtaqa e gli uomini dei tre protagonisti, dove saranno gli stessi Kuchtaqa ad avere la peggio.\nSu Color Tex.\nGros-Jean \u00e8 co-protagonista dell'albo n. 2 della collana Color Tex.\nIn questa storia, dal titolo \"I banditi delle nebbie\", Gros-Jean aiuta Tex e Carson ad acciuffare l'astuto contrabbandiere Samuel Chance, in Canada, il quale verr\u00e0 scortato dallo stesso Tex negli Stati Uniti per essere processato. Durante l'attraversamento del lago Okanagan, nello stato della Columbia Britannica, i due rangers s'imbattono in un'oscura nebbia, che da sempre terrorizza gli indiani locali, per poi affrontare l'attacco dello spietato Uncle Bear e dei figli di quest'ultimo, che cattureranno Tex e Chance;\ni due prigionieri riusciranno quasi subito a fuggire, grazie all'aiuto dell'indiana locale Imala, schiavizzata di Uncle Bear e desiderosa di tornare presso la sua trib\u00f9.\nComincia cos\u00ec un lungo inseguimento da parte di Uncle Bear e dei figli, i quali raggiungeranno la trib\u00f9 di Imala distruggendo la maggior parte delle abitazioni. Sul posto giungeranno anche Carson e Gros-Jean, i quali aiuteranno Tex a sedare Uncle Bear ed i suoi uomini; sul finale, a gran sorpresa, sar\u00e0 Samuel Chance a sacrificare la propria vita per Tex."}
{"id": "581842", "revid": "14806", "url": "https://it.wikipedia.org/wiki?curid=581842", "title": "Def Jux", "text": ""}
{"id": "581851", "revid": "92723", "url": "https://it.wikipedia.org/wiki?curid=581851", "title": "Definitive Juxtaposition", "text": "Definitive Juxtaposition (meglio conosciuta come Def Jux) \u00e8 una etichetta discografica indipendente statunitense, che si occupa prevalentemente di musica hip hop, con sede a New York.\nArtisti.\nI membri della Definitive Juxtaposition sono affettuosamente chiamati \"Def Jukies\" o \"Jukies\"."}
{"id": "581855", "revid": "438678", "url": "https://it.wikipedia.org/wiki?curid=581855", "title": "Salvador Allende (film)", "text": "Salvador Allende \u00e8 un film documentario del 2004 diretto da Patricio Guzm\u00e1n, una coproduzione di Argentina e Francia, basata su filmati dell'epoca ed alcune interviste filmate a persone che avevano conosciuto il presidente cileno Salvador Allende sin dalla sua infanzia nella citt\u00e0 di Valpara\u00edso.\n\u00c8 stato presentato fuori concorso al 57\u00ba Festival di Cannes.\nTrama.\nIl film si presenta di basso profilo, mostrando la \"disincrostazione\" degli strati di vernice stesi su un muro qualsiasi del Cile. Al di sotto di questi strati c'\u00e8 un \"mural\": \u00e8 il simbolo dell'ansia di un popolo che si batte per la giustizia, l'uguaglianza e la libert\u00e0, represse e fatte scomparire del tutto (assieme ai loro autori), da ottusi ed implacabili censori. Nel 1970 Salvador Allende Gossen venne eletto alla presidenza del Cile. Rappresentava una grande speranza per le classi lavoratrici e per i disoccupati. Allende port\u00f2 avanti il concetto di una via democratica e non violenta finalizzata al raggiungimento del socialismo. Il documentario testimonia come l'estrema destra cilena assunse un atteggiamento di netta contrapposizione, anzi le classi sociali dei possidenti auspicarono e appoggiarono una soluzione controrivoluzionaria violenta, anche se questa avesse significato un \"bagno di sangue\".\nIl film mostra questa speranza, l'accanimento e la pazienza infinita che Allende mette per cercare di conquistare i cuori dei cileni. In base ad interviste ad ex-agenti della CIA si evidenziano le responsabilit\u00e0 di Richard Nixon nell'organizzazione del golpe. Il presidente Salvador Allende intraprende la prima vera riforma agraria in Cile, e procede a nazionalizzare l'industria estrattiva del rame, che era un feudo esclusivo della multinazionale Anaconda. Il film mostra come, durante un periodo di indebolimento politico, Salvador Allende decida di conferire a due militari la direzione del ministero della difesa e degli interni. Tra questi due ministri, c'\u00e8 lo stesso generale Augusto Pinochet, che Allende creder\u00e0 fedele fino all'ultimo istante. Il governo del presidente Salvador Allende capitola il giorno 11 settembre del 1973 con la morte, un suicidio, del suo Presidente nel \"Palacio de la Moneda\" in fiamme e bombardato dagli aeroplani della componente golpista.\nDistribuzione.\nIn Italia il film \u00e8 distribuito dalla Fandango."}
{"id": "581860", "revid": "41310", "url": "https://it.wikipedia.org/wiki?curid=581860", "title": "Diritto d'asilo", "text": ""}
{"id": "581861", "revid": "1982", "url": "https://it.wikipedia.org/wiki?curid=581861", "title": "Guerra del Golfo Persico", "text": ""}
{"id": "581863", "revid": "8027", "url": "https://it.wikipedia.org/wiki?curid=581863", "title": "Ferrovie Bari Nord", "text": ""}
{"id": "581864", "revid": "124628780", "url": "https://it.wikipedia.org/wiki?curid=581864", "title": "HMS Dreadnought (S101)", "text": "L'HMS \"Dreadnought\" (pennant number S101), settima unit\u00e0 della Royal Navy a portare questo nome \u00e8 stato il primo SSN britannico, avente lo stesso nome della prima nave da battaglia monocalibro della Royal Navy, per segnare l'importanza della nuova unit\u00e0. Costruito nei cantieri Vickers Armstrong di Barrow-in-Furness, venne varato dalla regina Elisabetta II il 21 ottobre 1960, anniversario della battaglia di Trafalgar ed entr\u00f2 in servizio nell'aprile 1963, rimanendo attivo fino al 1980. Il sottomarino era equipaggiato con un reattore S3W, i cui progetti divennero disponibili come conseguenza della firma dell'US-UK Mutual Defence Agreement del 1958."}
{"id": "581866", "revid": "339392", "url": "https://it.wikipedia.org/wiki?curid=581866", "title": "\u00a3", "text": ""}
{"id": "581867", "revid": "2091899", "url": "https://it.wikipedia.org/wiki?curid=581867", "title": "Villa di Agnano", "text": "La Villa di Agnano, o Villa Tadini Buoninsegni, \u00e8 un edificio situato ad Agnano, frazione del comune di San Giuliano Terme, in provincia di Pisa. L'indirizzo \u00e8 via 25 Aprile 34.\nStoria e descrizione.\nQuesta villa, molto periferica rispetto a Firenze, fu fatta costruire da Lorenzo il Magnifico dopo il 1486 come casino di caccia e luogo per incontri eruditi, in una posizione strategica sia perch\u00e9 posta ai piedi del Monte Pisano, sia per l'amenit\u00e0 e la ricchezza di vegetazione e di acque, che la rendevano un luogo ideale per la villeggiatura e la caccia. Il terreno gli era stato infatti concesso in enfiteusi dai cavalieri ospitalieri di Altopascio nel 1486, assieme alla tenuta di Spedaletto vicino a Volterra.\nIn precedenza il terreno apparteneva ai frati olivetani ed era per lo pi\u00f9 paludoso, quindi Lorenzo fece procedere a un lavoro di bonifica. Nel 1489 la villa doveva essere gi\u00e0 a buon punto, come ci riporta una descrizione antica che elenca \"cortili con logge\", \"orti vivai\", oltre alle colombaie e pollai connessi alle attivit\u00e0 rurali.\nAlla morte di Lorenzo (1492) non era ancora conclusa, ma sicuramente gi\u00e0 abitabile, visto che nel 1491 Lorenzo vi abit\u00f2 a pi\u00f9 riprese.\nPassata a suo figlio Piero, risale a quell'epoca un rilievo e una descrizione che ci rivelano l'aspetto antico della villa: dotata di facciata e praticamente dalla pianta simmetrica, sul davanti ospitava le sale padronali, mentre il retro era occupato da ambienti ad uso della fattoria. Infine sul retro si apriva una loggia davanti alla quale sorgeva un giardino murato, diviso in quattro spazi geometrici prospicienti a una grande vasca-vivaio.\nDopo la cacciata di Piero da Firenze (1498) fu venduta da questi assieme alla tenuta di Spedaletto al cognato Franceschetto Cybo, e da questi trasmessa al figlio Innocenzo Cybo, cardinale (1519). Agli inizi del Cinquecento venne ristrutturata: secondo un disegno attribuito a Giovan Battista da Sangallo la villa doveva presentare un corpo a U in stile rinascimentale, davanti al quale era presente un giardino all'italiana spartito da due assi ortogonali alberato, dotato di peschiera rettangolare.\nConfluita nei possedimenti dei Cybo Malaspina, duchi di Massa, fin\u00ec in seguito agli Estensi di Modena con tutto il ducato.\nCon l'estinzione degli Este, pass\u00f2 all'arciduca Ferdinando Carlo Giuseppe d'Asburgo-Este, che la eredit\u00f2 dalla madre Maria Beatrice d'Este, ultima erede dei Cybo-Malaspina. A quest'epoca ottocentesca risalgono la terrazza-belvedere, creata sul lato del giardino, e il prato romantico all'inglese, che compromise l'originaria struttura del giardino rinascimentale. Le modifiche del giardino furono opera del famoso giardiniere Maximilian Hahn, su incarico dei nuovi proprietari, i duchi d'Este, che trascorrevano periodi di villeggiatura a San Giuliano. Il parco romantico all'inglese fu caratterizzato da una folta vegetazione di tigli, cedri del Libano, acacie, magnolie, nella quale si trovavano boschetti di camelie, spiazzi erbosi e una serie intricata di vialetti sinuosi che portano alla vecchia peschiera con andamento labirintico.\nPi\u00f9 tardi venne qui collocata la voliera ottocentesca proveniente dal giardino di Boboli a Firenze, commissionata originariamente dal re Vittorio Emanuele II.\nVenduta nel 1889 a Oscar Tobler, appartiene tutt'oggi ai suoi eredi."}
{"id": "581872", "revid": "36426", "url": "https://it.wikipedia.org/wiki?curid=581872", "title": "Villa Medicea di Agnano", "text": ""}
{"id": "581874", "revid": "36426", "url": "https://it.wikipedia.org/wiki?curid=581874", "title": "Villa medicea di Agnano", "text": ""}
{"id": "581875", "revid": "648716", "url": "https://it.wikipedia.org/wiki?curid=581875", "title": "Classe Valiant", "text": "I sottomarini nucleari della classe Valiant furono i primi costruiti con componenti completamente britannici, dato che il HMS \"Dreadnought\" utilizzava un reattore statunitense. Furono costruite solo due navi di questa classe, la prima, la HMS \"Valiant\" venne commissionata nel 1960, ma entr\u00f2 in servizio solo nel 1966, mentre l'HMS \"Warspite\" venne commissionato l'anno seguente. Entrambi furono costruiti dalla Vickers a Barrow-in-Furness.\nEntrambi i sottomarini di questa classe sono stati battezzati con i nomi di note navi da battaglia inglesi delle due guerre mondiali. Avevano un reattore inglese e un generale ingrandimento rispetto al HMS \"Dreadnought\" da cui derivavano direttamente. Furono significativamente pi\u00f9 silenziosi del \"Dreadnought\" ed erano dotati di un generatore elettrico-diesel Paxman che poteva essere usato in emergenza per muoversi silenziosamente. In praticamente ogni altro aspetto i \"Valiant\" erano identici al \"Dreadnought\".\nSi trattava di battelli molto veloci (29 nodi) e assai grandi, con un unico motore, struttura convenzionale data da uno scafo singolo, affusolato, con vela alta e priva di timoni, 2 alette di controllo a prua, e 4 timoni a poppa, al centro dei quali vi \u00e8 l'unica elica.\nLa struttura interna era quella tipica di un sottomarino d'attacco nucleare. A prua, il comparto per il grande sonar a bassa frequenza, subito dopo il comparto siluri e a seguire, all'incirca a mezza nave, la centrale di combattimento e sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo era riservato al reattore nucleare, seguito da 2 turbine sullo stesso asse portaelica, la quale, all'estrema poppa era circondata da impennaggi cruciformi.\nL'armamento era di 6 tubi lanciasiluri da 533 mm a prua con ben 32 siluri o 64 mine di fondo, una dotazione molto superiore alla norma e che consentiva pochi imbarazzi nella scelta delle armi da imbarcare, anche quando questa si \u00e8 molto differenziata. Come i battelli successivi, disponeva anche di generatore d'emergenza diesel e di un complesso di 112 batterie, oltre ad un motore elettrico ausiliario, tutto questo per rimediare ad avarie del reattore raffreddato ad acqua pressurizzata, specie considerando che esso era per l'appunto, l'unico della nave.\nSono stati molto aggiornati, con il passaggio dai siluri Mk 8 AN e Mk 23 ASW agli Mk 24 Tigerfish doppio ruolo, pur mantenendo anche gli Mk 8, i quali, pur essendo armi che all'origine vennero prodotte nel 1927, si sono ritrovate in compagnia di sistemi di 50 anni successivi, grazie all'aggioramento, durante gli ottanta, con i missili Sub-Harpoon e altre armi avanzate. Il sonar Type 2001 a bassa frequenza \u00e8 stato sostituito dal 2020.\nIl \"Valiant\" partecip\u00f2 alla guerra delle Falklands, assieme ad altre 4 unit\u00e0 di varie classi di SSN inglesi."}
{"id": "581876", "revid": "371529", "url": "https://it.wikipedia.org/wiki?curid=581876", "title": "Love You Live", "text": "Love You Live, pubblicato nel 1977, \u00e8 un doppio album dal vivo dei Rolling Stones. L'album \u00e8 il risultato delle registrazioni del tour statunitense del 1975, il tour europeo del 1976 e il mitico concerto di Toronto al nightclub El Mocambo nel 1977, durante i giorni in cui Keith Richards venne arrestato per possesso di droga.\nIl disco.\n\"Love You Live\" fu mixato e sovrainciso dalla fine di maggio a met\u00e0 giugno 1977. Pubblicato a settembre, l'album ebbe un buon successo commerciale raggiungendo la terza posizione in classifica in Gran Bretagna e la quinta negli Stati Uniti, dove fu certificato disco d'oro.\nLa copertina del disco \u00e8 opera di Andy Warhol, che torna cos\u00ec a collaborare con il gruppo dopo il celebre lavoro svolto per \"Sticky Fingers\" (1971). Il titolo scritto a mano fu aggiunto da Mick Jagger, con grande sgomento di Warhol.\n\"Love You Live\" fu l'ultimo album dei Rolling Stones ad essere pubblicato mentre le uscite della Rolling Stones Records erano distribuite a livello internazionale dalla Warner Music. I successivi album della band sarebbero stati distribuiti dalla EMI, con la Warner che continu\u00f2 a distribuire i dischi solo in Nord America.\nIn aggiunta alle canzoni registrate durante il tour del 1975-1976, gli Stones decisero di aggiungere alla tracklist dell'album quattro brani tratti dalle esibizioni del 4 e 5 marzo 1977 svoltesi presso l'El Mocambo Club di Toronto. L'intenzione era stata quella di suonare un set di classici blues e R&amp;B, tuttavia, Keith Richards arriv\u00f2 in ritardo alle prove in quanto lui e la fidanzata Anita Pallenberg, erano stati arrestati per possesso di droga nella loro stanza d'hotel.\nNonostante questi problemi giudiziari, le esibizioni si svolsero normalmente e furono abbastanza soddisfacenti anche se, molti dei brani poi inclusi nell'album furono sottoposti a pesanti ritocchi in studio. Per esempio, Jagger sovraincise la sua parte d'armonica in \"Mannish Boy\". Soltanto \"Around and Around\" rimase come era stata registrata dal vivo. Gli April Wine aprirono le esibizioni degli Stones, che apparvero in cartellone sotto lo pseudonimo \"The Cockroaches\", quindi la maggioranza degli spettatori era venuta per ascoltare un concerto degli April Wine e non si aspettava i Rolling Stones.\nNotoriamente, Jagger e Richards non erano d'accordo tra loro circa la scelta delle tracce da includere nell'album. Nella sua autobiografia, Richards scrisse: \"La collaborazione stava lasciando il posto alla lotta e al disaccordo. \u00c8 un album doppio e il risultato \u00e8 che un disco \u00e8 di Mick e l'altro era il mio\". Un altro fattore che potrebbe aver influito sulla lavorazione dell'album, fu la morte del figlioletto di Keith, Tara. Come da lui ricordato: \u00abMi trovavo a Parigi, con Marlon, in tour, quando ebbi la notizia che il nostro figlio piccolo Tara, di soli due mesi, era stato trovato morto nella culla. Ho ricevuto la telefonata mentre mi preparavo a fare lo spettacolo. Ed \u00e8 stata una cosa del tipo: \"Mi dispiace dirtelo ma... \", che ti colpisce come un colpo di fucile. E su due piedi decisi di non cancellare lo show. Sarebbe stata la cosa peggiore possibile da farsi perch\u00e9 non c'era altro posto dove andare. Che cosa ho intenzione di fare, tornare in Svizzera e scoprire cosa non \u00e8 successo? \u00c8 gi\u00e0 successo. Ormai \u00e8 stato\u00bb."}
{"id": "581877", "revid": "709565", "url": "https://it.wikipedia.org/wiki?curid=581877", "title": "\u00a5", "text": "\u00a5 \u00e8 il simbolo di valuta usato dalle seguenti valute:\nQueste due valute usano lo stesso carattere cinese (\u5713/\u5143/\u5186), pronunciato \"yuan\" in cinese e \"en\" in giapponese. Il simbolo somiglia alla lettera latina \"Y\" con due tratti o, specie nella Cina continentale, con un tratto singolo."}
{"id": "581879", "revid": "1516566", "url": "https://it.wikipedia.org/wiki?curid=581879", "title": "Classe Swiftsure (sottomarino)", "text": "La classe Swiftsure era una classe di sottomarini britannici costituita da 5 unit\u00e0, varate a partire dal 1971. Comprendeva un progetto affinato rispetto ai precedenti classe \"Churchill\", con uno scafo leggermente pi\u00f9 piccolo ma pi\u00f9 voluminoso, per ottenere un elevato volume interno, e le superfici di controllo anteriori leggermente ribassate per restare sommerse anche quando il battello era in emersione.\nSe con il Dreadnought la Royal Navy era entrata nell'era nucleare, con i classe Valiant aveva ottenuto una tecnologia autoctona e con i classe Churchill attenzione per la silenziosit\u00e0, con gli Switsure si aggiunse anche la capacit\u00e0 di raggiungere una maggiore profondit\u00e0 ed un superiore volume interno.\nCaratteristiche.\nLa struttura \u00e8 quella classica \"a goccia allungata\", con il consueto torrione rialzato e ricoperto di antenne, scafo fusiforme, 2 timoni anteriori retrattili e 4 stabilizzatori cruciformi a poppa.\nLa struttura interna era sempre la stessa del tipico SSN. A prua, il comparto per il grande sonar a bassa frequenza, subito dopo il comparto siluri e a seguire, all'incirca a mezza nave, la centrale di combattimento e sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo era per il reattore nucleare, seguito da 2 turbine sullo stesso asse portaelica, la quale, all'estrema poppa era circondata da impennaggi cruciformi. \nIl reattore nucleare, abbinato a 2 turbine a vapore interconnesse in un solo albero di trasmissione ed elica, manteneva la stessa conformazione delle classi precedenti.\nArmamento.\nL'armamento, rispetto alla classe \"Churchill\", era ridotto a 5 tubi lancia siluri da 533 con 20 armi totali (nonostante il maggior spazio), anche se i tempi di ricarica erano ridotti a soli 15 secondi. I sensori sono simili a quelli della classe precedente, ma con il tempo i numerosi aggiornamenti hanno visto l'aggiunta di una rete di idrofoni rimorchiati a poppa, e una struttura sonar-assorbente data da mattoncini di materiale gommoso.\nScenari di Guerra.\nI 5 \"Switftsure\", con la caratteristica di avere tutti nome iniziante con la S, parteciparono alla Guerra delle Falkland, dove operarono lo \" Splendid\" e lo \" Spartan\". Ancora alla fine degli anni novanta erano in servizio ed aggiornati, anche se con una vita utile oramai ridotta."}
{"id": "581882", "revid": "648716", "url": "https://it.wikipedia.org/wiki?curid=581882", "title": "Classe Trafalgar (sottomarino)", "text": "La classe Trafalgar \u00e8 una classe di sottomarini nucleari della Royal Navy britannica, entrati in servizio dai primi anni '80; sono un miglioramento dei precedenti sottomarini appartenenti alla Classe Swiftsure. Ordinati in 7 esemplari, i Trafalgar rappresentano la terza generazione di SSN britannici; l'unit\u00e0 capoclasse \u00e8 stata varata nel 1981 ed \u00e8 entrata in servizio nel 1983. Con l'ingresso in servizio delle unit\u00e0 classe Astute, ne \u00e8 previsto il graduale ritiro entro il 2022.\nIl progetto.\nProseguendo nel programma di aggiornamento della tecnologia base britannica, con piccoli passi, conservazione delle caratteristiche pi\u00f9 soddisfacenti e miglioramenti in settori che lo richiedano. I Trafalgar sono derivati dagli Switsure, ma fin dall'inizio dotati di sonar 2020 a scafo, sonar rimorchiati, pannelli assorbitori di onde acustiche, siluri Mk 24, poi integrati dai formidabili ma problematici Spearfish.\nLa struttura interna \u00e8 sempre la stessa del tipico SSN. A prua, il comparto per il grande sonar a bassa frequenza, subito dopo il comparto siluri e a seguire, all'incirca a mezza nave, la centrale di combattimento e sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo \u00e8 per il reattore nucleare, seguito da 2 turbine sullo stesso asse portaelica, la quale, all'estrema poppa \u00e8 circondata da impennaggi cruciformi.\nEssi sono stati dotati, come anche gli Switsure, di una pompa ad idrogetto al posto dell'elica convenzionale, alfine di aumentare l'efficienza e diminuire il rumore, anche se a scapito della manovrabilit\u00e0. Dei Trafalgar \"migliorati\", altri 6, hanno praticamente sostituito gli Switsure dalla fine degli anni '80."}
{"id": "581885", "revid": "941790", "url": "https://it.wikipedia.org/wiki?curid=581885", "title": "Classe Skipjack", "text": "La classe Skipjack della US Navy, composta da 5 unit\u00e0 della fine anni '50, non sono stati i primi SSN costruiti in serie, in quanto preceduti dalla classe Skate, dotata di 2 assi portaelica, ma hanno indubbiamente costituito l'atto di nascita del moderno SSN.\nEssi avevano una forma di scafo a goccia allungata, una forma molto indicata per la velocit\u00e0 subacquea, e per ottenere anche una grande agilit\u00e0 anche perch\u00e9 essi, decisamente piccoli, avevano anche i timoni sulla vela anzich\u00e9 anteriormente, a prua. Molto piccoli, veloci, agili, con scafo unico, essi avevano anche un solo asse di moto e un unico reattore. Con 30 nodi di velocit\u00e0 sono stati la classe pi\u00f9 veloce fino ai .\nLa struttura interna era sempre la stessa del tipico SSN USA. A prua, il comparto per il grande sonar a bassa frequenza, subito dopo il comparto siluri e a seguire, all'incirca a mezza nave, la centrale di combattimento e sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo era per il reattore nucleare, seguito da 2 turbine sullo stesso asse portaelica, la quale, all'estrema poppa era circondata da impennaggi cruciformi.\nNonostante le ridotte dimensioni, essi avevano 6 TLS a prua con 24 siluri o 48 mine.\nUna sesta unit\u00e0, lo , costitu\u00ec la base per il programma di SSBN classe George Washington, ma and\u00f2 perduto nel 1968 con i suoi 99 uomini di equipaggio.\nNonostante la mancanza di cure per la silenziosit\u00e0, gli Skipjack sono rimasti in servizio fino alla fine anni '80."}
{"id": "581887", "revid": "16066", "url": "https://it.wikipedia.org/wiki?curid=581887", "title": "Giacobino", "text": ""}
{"id": "581890", "revid": "767487", "url": "https://it.wikipedia.org/wiki?curid=581890", "title": "Franco Nanni (1948)", "text": "Soprannominato \"Bombardino\" per via dei suoi tiri da fuori area, tant'\u00e8 vero che la sua rete decisiva messa a segno nel derby del 12 novembre 1972 viene ricordata dai tifosi laziali come \u201c\"lo scaldabagno di Franco Nanni\"\u201d, a testimonianza della potenza utilizzata per scagliare la sfera direttamente in porta dalla lunga distanza.\nCarriera.\nGiocatore.\nCresciuto nelle giovanili del per poi passare a quelle della in veste di attaccante e successivamente come centrocampista, inizia la sua carriera tra i professionisti nel ; arrivato quindi in Serie A tard\u00f2 a trovare una collocazione stabile prima nella di Juan Carlos Lorenzo e dopo in quella di Tommaso Maestrelli, che alla fine lo inquadr\u00f2 nel ruolo di mediano, vincendo da titolare anche uno \"Scudetto\" nell'annata 1973-74.\nNella stagione 1975-76 passa al Bologna dove rimane per tre stagioni segnando proprio alla Lazio all'Olimpico un goal che valse ai felsinei la vittoria all'ultima giornata che permise loro di raggiungere la salvezza.\nIn carriera ha totalizzato 153 presenze e 20 reti in Serie A e 41 presenze e una rete in Serie B.\nAllenatore.\nNel 1985 viene chiamato dall'allora presidente della , il suo ex compagno di squadra Giorgio Chinaglia, a far parte dello staff di tecnici nel settore giovanile biancoceleste. Passa anche sulla panchina della Lazio Calcio femminile fino a collaborare col club capitolino in qualit\u00e0 di osservatore per circa dodici anni.\nPrende il patentino di allenatore di seconda categoria ed allena una dopo l'altra il , la squadra della Guardia di Finanza, il Tor di Quinto e l'Olimpica.\nDirigente.\nDal 2009 al 2013 ricopre l'incarico di responsabile tecnico nella Nuova Milvia. Nel 2014 ha creato l'Accademia Calcio Franco Nanni, della quale oltre che essere fondatore \u00e8 anche allenatore della formazione \"Allievi\". Dal 2016 l'Accademia Calcio Franco Nanni e la societ\u00e0 Saxa Flaminio Labaro creano un unico grande bacino di scuola calcio nell'area di Roma Nord."}
{"id": "581891", "revid": "648716", "url": "https://it.wikipedia.org/wiki?curid=581891", "title": "Classe Thresher/Permit", "text": "La classe Thresher \u00e8 una classe di sottomarini nucleari statunitensi, successiva alla classe Skipjack. La classe, dopo la perdita dell'unit\u00e0 capoclasse USS \"Thresher\" (SSN-593), venne ribattezzata classe Permit dal nome della seconda unit\u00e0 USS \"Permit\" (SSN-594).\nProgetto.\nLa struttura fondamentale era sempre la stessa del tipico SSN statunitense. A prua, il comparto per il grande sonar a bassa frequenza, dietro gli alloggi, il comparto siluri e a seguire, all'incirca a mezza nave, la centrale di combattimento e sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo era per il reattore nucleare, seguito da 2 turbine sullo stesso asse portaelica, la quale, all'estrema poppa era circondata da impennaggi cruciformi.\nI Tresher differivano dalla precedente classe Skipjack perch\u00e9:\nNavi.\nI vuoti nella sequenza numerazione degli scafi sono stati occupati dall'esemplare unico , e dalle classe George Washington, classe Ethan Allen e classe Lafayette di sommergibili lanciamissili nucleari.\nOperativit\u00e0.\nI Thresher furono la prima classe numericamente significativa, mentre in precedenza le classi erano costituite da un numero di battelli molto limitato, quando non esemplari unici destinati alla valutazione di nuove caratteristiche tecniche o di impiego operativo. L'esperienza accumulata con questi battelli permise di costruire la successiva classe Sturgeon.\nUn limite di questi battelli era la velocit\u00e0 non elevata, poich\u00e9 i 27 nodi in immersione non permettevano alle unit\u00e0 di manovrare insieme ai gruppi da battaglia di portaerei nucleari, capaci di operare ben oltre i 30 nodi, limite che verr\u00e0 superato solo dalla classe Los Angeles.\nNonostante le migliorie l'unit\u00e0 capoclasse, il Tresher, and\u00f2 perduto durante le prove d'immersione con 129 persone a bordo, tutto l'equipaggio e tecnici civili, per motivi mai chiariti. Cos\u00ec la classe divenne \"Permit\" dal nome della seconda unit\u00e0. La velocit\u00e0 era sensibilmente inferiore (26-27 nodi) a quella dei predecessori e delle unit\u00e0 sovietiche della classe November, ma per tutto il resto erano mezzi superiori. In seguito all'incidente comunque, la marina statunitense non accett\u00f2 pi\u00f9 nelle tubazioni giunzioni operate per brasatura testate solo con pressione idrostatica, ma esclusivamente attraverso ultrasuoni ed un approfondito controllo ottico.\nNel corso degli anni hanno ricevuto molti aggiornamenti, come un nuovo sistema di controllo del tiro, (Mk 117 anzich\u00e9 Mk 113) predisposizione per i missili Harpoon e Tomahawk, nonch\u00e9 un sonar rimorchiato (BQQ-5). Anche i siluri sono passati dai difettosi Mk 37 ai potentissimi Mk 48, oltre ai missili Harpoon, mine ed altro ancora.\nUna unit\u00e0, la USS Jack (SSN 605), venne dotata a scopi sperimentali di eliche controrotanti, ed allungata sensibilmente, senza apprezzabili miglioramenti."}
{"id": "581894", "revid": "92723", "url": "https://it.wikipedia.org/wiki?curid=581894", "title": "Classe Sturgeon", "text": "La classe Sturgeon, \u00e8 una classe di sottomarini SSN progettati e costruiti per la US Navy. Le unit\u00e0 di questa classe entrate in servizio pochi anni dopo alla Classe Tresher, furono 37, tutte completate tra il 1967 ed il 1974.\nProgetto.\nLe unit\u00e0 di questa classe, quasi tutte battezzate con nomi di pesci, condividono molte peculiarit\u00e0 con le unit\u00e0 di classi precedenti, ma dispongono rispetto alle unit\u00e0 della classe Tresher di ulteriori apparati elettronici e accorgimenti per ridurre il rumore. Hanno per il resto struttura analoga a quella di molte altre unit\u00e0 di fabbricazione statunitense, con uno scafo dalla forma affusolata, un'unica elica, impennaggi cruciformi a poppa, timoni sulla vela molto alta e di pianta ellittica, un unico reattore nucleare ad acqua pressurizzata ed un grande sonar che occupava buona parte della prua. Dietro a quest'ultimo trovavano gli posto gli alloggi, il comparto siluri e a seguire, all'incirca a met\u00e0 dello scafo, la centrale di combattimento e sopra di essa la vela, con i timoni. Seguivano quindi altri alloggi e stive varie, la mensa ed infine i magazzini. L'ultimo terzo abbondante dello scafo era invece stato riservato per il reattore nucleare, seguito da 2 turbine sullo stesso asse portaelica, la quale, a poppa era circondata da impennaggi cruciformi. Ne furono fatte due versioni, note come \"short hull\" e \"long hull\" in quanto differivano nella lunghezza dello scafo di 3 metri (89 nel primo lotto).\nElint.\nAlcune unit\u00e0 furono costruite con uno scafo allungato della lunghezza di quasi 93 metri, per ospitare apparecchiature ELINT (ELectronic INTelligence - spionaggio elettronico) del programma \u2018Holy stone\u2019, per lo spionaggio lungo le coste nemiche, necessit\u00e0 che scatur\u00ec in seguito all'attacco subito dalla nel corso della guerra dei sei giorni.\nOperativit\u00e0.\nIl compito principale degli Sturgeon fu quello di operare prevalentemente come unit\u00e0 ASW. Nel corso della loro vita operativa, le unit\u00e0 di questa classe hanno costituito una realt\u00e0 importantissima per l'US Navy e costituito il periodo della massima differenza con la controparte sovietica in campo degli SSN. Sempre nel corso della loro vita operativa sono stati ovviamente aggiornati con missili ed apparecchiature varie, come i precedenti SSN. Negli anni novanta, con la riduzione da 100 a 55 SSN, la US Navy ha ritirato le unit\u00e0 di questa classe, lasciando solo la classe Los Angeles. Essa possedeva l'unica dote mancante alle unit\u00e0 della classe Sturgeon: l'elevata velocit\u00e0 necessaria a stare al passo con le portaerei da scortare e gli SSN sovietici da cacciare. Inoltre, anche se la vita operativa delle unit\u00e0 era stata estesa fino a 33 anni, molti battelli vennero ritirati prima del tempo per evitare costose operazioni di rifornimento di combustibile nucleare ai reattori.\nUnit\u00e0.\nDerivazioni.\nVennero costruite altre due unit\u00e0 sperimentali sulla struttura base dei sommergibili Sturgeon, ma vennero modificate a tal punto da essere considerate ciascuna una classe a s\u00e9 stante:"}
{"id": "581895", "revid": "287204", "url": "https://it.wikipedia.org/wiki?curid=581895", "title": "Atomi per la pace", "text": "Con il nome \"Atomi per la pace\" () \u00e8 conosciuto un discorso del presidente degli Stati Uniti Dwight D. Eisenhower sull'uso pacifico dell'energia nucleare, pronunciato l'8 dicembre 1953, all'Assemblea generale delle Nazioni Unite. Su suggerimento dello stesso Eisenhower, il nome fu poi attribuito alla prima Conferenza tenutasi a Ginevra dall'8 al 20 agosto 1955, con la quale convenzionalmente si fa iniziare lo sviluppo delle tecnologie per lo sfruttamento dell'energia nucleare, e in particolare la fusione nucleare.\nGli antecedenti della conferenza.\nLa fine della guerra e le conseguenze dell'uso della bomba atomica (1945-1949).\n\u00c8 innegabile che l'inizio di un'idea di sfruttamento pacifico dell'energia nucleare sia una conseguenza dello sgancio della bomba atomica a Hiroshima e Nagasaki nell'agosto del 1945. Gi\u00e0 il 15 novembre del 1945 il presidente Truman e i primi ministri inglese Attlee e canadese Mackenzie King si incontrarono a Washington, firmando una dichiarazione trilaterale sull'energia atomica. In particolare si impegnarono a\nPoco dopo, il 27 dicembre 1945, un accordo firmato a Mosca con l'Unione Sovietica port\u00f2 alla nascita della Commissione delle Nazioni Unite per l'Energia Atomica (UNAEC). L'atto pi\u00f9 noto di questa Commissione fu il piano Baruch, che prende il nome dal delegato americano Bernard Baruch. Questi propose il 13 giugno 1946 un ambizioso progetto, che prevedeva la creazione dell'Autorit\u00e0 Internazionale per lo Sviluppo Atomico (IADA), che avrebbe avuto\nLo scopo principale della IADA sarebbe stato quello di\n\u00c8 ovvio che un piano del genere era assolutamente incompatibile con l'incipiente guerra fredda. Infatti i contrasti fra Stati Uniti e Unione Sovietica fecero naufragare il piano Baruch assieme a tutta l'UNAEC, che si sciolse alla fine del 1949 dopo anni di sterili dibattiti.\nIl progetto Matterhorn (1951).\nIl 25 marzo del 1951 il presidente dell'Argentina Juan Per\u00f3n fece una dichiarazione, nella quale si leggeva che il fisico tedesco Ronald Richter era riuscito a\nRichter stava lavorando in un laboratorio segreto nell'isola di Hewmall in Argentina: la notizia in realt\u00e0 era falsa, ma paradossalmente essa costitu\u00ec l'inizio degli studi sulla fusione termonucleare controllata, sia negli Stati Uniti, sia in Unione Sovietica.\nCome conseguenza delle dichiarazione di Per\u00f3n, il presidente Truman spinse il fisico Lyman Spitzer a realizzare il primo dispositivo per il confinamento di un plasma per la fusione nucleare, lo \"stellarator\": nella sua versione originale, il dispositivo appariva come un tubo piegato a forma di 8. Dopo avere discusso il progetto nella Commissione americana per l'Energia Atomica (AEC), Spitzer fond\u00f2 il 7 luglio 1951 il Progetto Matterhorn, a Princeton nel New Jersey: il Progetto Matterhorn fu il primo nucleo del Princeton Plasma Physics Laboratory (PPPL).\nAllo stesso tempo, il fisico russo Igor' Kur\u010datov seppe delle dichiarazioni di Per\u00f3n, e le comunic\u00f2 immediatamente, in modo da convocare un consiglio scientifico con cui discutere della cosa: si decise che a capo del programma di ricerca fosse posto il famoso fisico russo Lev Arcimovi\u010d. Il 5 maggio 1951 Stalin firmava ufficialmente l'inizio del programma di ricerca sovietico sulla fusione nucleare. In questo programma confluirono idee gi\u00e0 sviluppate in precedenza, come quella di un reattore a confinamento magnetico, elaborata gi\u00e0 nell'ottobre 1950 dai fisici Andrej Sacharov e Igor' Tamm. Questa idea sarebbe diventata presto realt\u00e0, e al reattore sperimentale a confinamento magnetico sarebbe stato dato il nome di Tokamak nel 1957.\n\u00c8 un paradosso della storia che la configurazione che a tutt'oggi viene considerata come la pi\u00f9 promettente per la fusione termonucleare controllata (ITER per esempio \u00e8 un Tokamak) rimase sconosciuta in Occidente dalla sua ideazione (1950) fino alla Seconda conferenza di Ginevra (1958), quando la ricerca in ambito fusione nucleare venne desecretata. Nello stesso periodo, infatti, in USA si perseguiva la linea dello stellarator.\nLa bomba all'idrogeno (1950-1952).\nPer mantenere una sorta di monopolio statunitense, il presidente Truman spingeva non solo per le ricerche sul nucleare in ambito civile, ma anche sul piano militare, anche in conseguenza della prima detonazione controllata di una bomba atomica, effettuata da parte dell'Unione Sovietica nel 1949. Truman in particolare pressava per la realizzazione di una bomba all'idrogeno. A questo scopo il fisico Edward Teller cominci\u00f2 degli studi teorici sulla realizzazione della bomba a Princeton, nell'ambito del Progetto Matterhorn. Voci dicono che Spitzer tendesse a frenare questo progetto, forse anche per le pressioni esercitate da Albert Einstein, che lavorava a quel tempo all'Institute for Advanced Study, sempre a Princeton. Fatto sta che Teller alla fine si trasfer\u00ec a Los Alamos, dove nel 1952 port\u00f2 a compimento il progetto di una bomba che contenesse un nucleo di deuterio e trizio, circondato da un \"guscio\" di uranio: era la bomba all'idrogeno, realizzata secondo uno schema a cui aveva dato un contributo anche il matematico polacco Stanislaw Ulam. Il 1\u00ba novembre 1952 la bomba all'idrogeno veniva fatta esplodere al di sopra dell'atollo di Enewetak, come parte dell'operazione edera (\"Operation Ivy\").\nIl discorso di Eisenhower (1953).\nNel gennaio 1953 Eisenhower succedeva a Truman, e il 5 marzo dello stesso anno Stalin moriva. Il monopolio statunitense sullo sfruttamento della tecnologia civile e militare dell'energia nucleare si stava lentamente erodendo: da un lato per la concorrenza di Canada e Gran Bretagna, dall'altro per la rincorsa sovietica. Il vantaggio era che ora a capo delle due superpotenze c'erano uomini nuovi, e quindi Eisenhower pens\u00f2 di poter risolvere in modo positivo la situazione di stallo successiva al naufragio dell'UNAEC.\nUn motivo in pi\u00f9 fu fornito dalla notizia (12 agosto 1953) che l'Unione Sovietica aveva fatto esplodere la sua prima bomba all'idrogeno.\nL'8 dicembre 1953 il presidente Eisenhower propose all'Assemblea Generale delle Nazioni Unite la creazione di un'organizzazione per promuovere l'uso pacifico dell'energia nucleare e di ricercare uno sforzo internazionale per far s\u00ec che l'energia nucleare non venisse pi\u00f9 utilizzata per scopi militari.\nEisenhower cominci\u00f2 con un lugubre ammonimento: \u00abla bomba all'idrogeno \u00e8 centinaia di volte pi\u00f9 potente della bomba di Hiroshima e Nagasaki\u00bb, e che \u00abil desiderio di costruirne una non \u00e8 solo nostro\u00bb. Infatti, la tecnologia di costruzione della bomba all'idrogeno era in possesso anche di Canada e Gran Bretagna, e presto sarebbe stata raggiunta anche da altri Paesi. Eisenhower tent\u00f2 di rassicurare l'Unione Sovietica dicendo che:\nIl punto nodale del discorso di Eisenhower era proprio la promozione di una Conferenza internazionale il cui slogan fosse \"Atomi per la pace\" (\"Atoms for peace\"), che fosse seguita dalla creazione di un'agenzia internazionale \u00ab...alla quale ciascun governo interessato dia il suo contributo per una causa comune.\u00bb\nL'idea centrale veniva espressa da Eisenhower nel modo seguente:\nPer realizzare questo, era necessario un cambiamento netto di atteggiamento: le ricerche nucleari, sia in ambito civile, sia in ambito militare, da argomento sottoposto a segreto, dovevano diventare materia di scambio fra vari Paesi. Si doveva cio\u00e8 passare da una politica di segreto e di negazione a una politica di trasparenza e cooperazione internazionale nello sviluppo e applicazione della tecnologia nucleare.\nIl discorso di Eisenhower fu applaudito in pubblico e poi criticato aspramente: uno dei punti a cui Eisenhower teneva di pi\u00f9, cio\u00e8 che l'AIEA diventasse una specie di \"banca\" di materiale fissile, naufrag\u00f2 nel nulla. La stessa AIEA rimase per 40 anni essenzialmente irrilevante nella corsa agli armamenti nucleari.\nTuttavia l'idea di una cooperazione internazionale in ambito di ricerca nucleare non and\u00f2 persa, e si concretizz\u00f2 nella prima Conferenza sullo sfruttamento pacifico dell'energia nucleare.\nLa conferenza di Ginevra.\nCon l'incoraggiamento da parte di tutto il mondo, le Nazioni Unite convocarono quella che adesso \u00e8 nota come \"Prima conferenza di Ginevra\" sull'uso pacifico dell'energia atomica, dall'8 al 20 agosto 1955.\nLa conferenza divenne il pi\u00f9 grande convegno di scienziati e ingegneri che il mondo avesse visto fino allora, e pu\u00f2 essere considerata una pietra miliare nella storia della scienza, la prima conferenza internazionale dedicata allo sviluppo di una nuova tecnologia.\nAlcune delle principali caratteristiche e conseguenze di questa conferenza sono elencate qui di seguito:\nUna sintesi dell'atmosfera di ottimismo che si respirava in quegli anni \u00e8 data dalle dichiarazioni del presidente della Conferenza, l'eminente fisico indiano Homi Bhabha, che predisse che nei successivi venti anni gli scienziati sarebbero riusciti a\nInfatti, per Bahba e i suoi colleghi dei Paesi in via di sviluppo, l'energia nucleare avrebbe fornito una scorciatoia verso la prosperit\u00e0 di cui i Paesi industrializzati stavano incominciando a godere.\nChurchill sintetizz\u00f2 queste aspettative con la frase:\nLa ricerca nucleare viene resa pubblica (1955-1958).\nNegli anni anteriori al 1955-1958 la ricerca nucleare era sotto stretto segreto militare: gli stessi documenti segreti contenevano dei nomi in codice, come \"goo\" (per indicare il plasma), \"altitude\" (temperatura), \"jet\" (campo magnetico). Per esempio, \"plasma ad alta temperatura in un campo magnetico\" diventava \"high-altitude goo in a jet\" (\"sostanza appiccicosa in un aereo ad alta quota\").\nIl fatto che queste ricerche fossero segrete ebbe in qualche caso degli esiti drammatici sulle persone che partecipavano ai programmi di ricerca: per esempio, il fisico teorico russo fu estromesso dal programma russo sulla fusione nucleare nel 1951 e licenziato l'anno successivo con la motivazione ufficiale di avere avvicinato un cittadino sovietico che anni prima era emigrato dall'URSS. Un altro caso che ebbe molta pi\u00f9 risonanza in occidente fu quello di Andrei Sakharov, che si mostr\u00f2 sempre critico verso il programma nucleare sovietico in ambito militare.\nNel clima generale di distensione successivo alla Conferenza di Ginevra del 1955, ci furono notevoli passi in avanti verso una condivisione delle ricerche nucleari: particolarmente indicativa fu la visita, nel 1956, di una delegazione sovietica guidata da Nikita Khru\u0161\u010d\u0451v, Nikolai Bulganin e l'accademico Igor Kurchatov, nel Regno Unito. Questa visita fu il primo vero passo sulla via della cooperazione internazionale in ambito di fusione nucleare controllata. Kurchatov il 25 aprile 1956 tenne un memorabile seminario nei laboratori di Harwell, in cui riassumeva i risultati ottenuti in Unione Sovietica sugli esperimenti di plasmi impulsati (quelli che ora sono noti come \"pinches\").\nNell'aprile 1956 la prima delegazione occidentale visit\u00f2 l'Istituto Kurchatov: erano dei membri dell'Accademia Svedese della Scienze. In risposta, Hannes Alfv\u00e9n invit\u00f2 i fisici russi L A Artsimovich e I N Golovin alla conferenza di astrofisica che si tenne a Stoccolma nell'ottobre 1956. Artsimovich e Golovin tennero seminari sulla ricerca sui \"pinches\" e i \"tokamak\", e conobbero Lyman Spitzer e R Pease, che guidava allora il programma britannico sulla fusione nucleare.\nNel giugno 1957 un gran numero di articoli correlati con la ricerca sulla fusione nucleare furono presentati alla Conferenza di Venezia, intitolata \"Fenomeni di ionizzazione nei gas\", anche se la ricerca nucleare non veniva esplicitamente menzionata. La Conferenza di Venezia \u00e8 notevole per il numero impressionante di articoli che diventeranno fondamentali nell'ambito della fusione nucleare e la fisica del plasmi, da parte di fisici famosi come Marshall Rosenbluth e Vladimir Shafranov.\nGli articoli dell'Istituto Kurchatov correlati con la ricerca sulla fusione nucleare controllata furono desecretati poco prima dell'inizio della Seconda Conferenza di Ginevra (1958), e furono pubblicati in quattro volumi a cura di M Leontovic (dal titolo \"Plasma Physics and Problems of Controlled Thermonuclear Reactions\").\nNello stesso periodo anche gli Stati Uniti resero pubbliche le ricerche: la Gran Bretagna lo aveva gi\u00e0 fatto all'inizio del 1957.\nL'istituzione dell'AIEA (1957).\nFra le conseguenze pi\u00f9 notevoli della Conferenza di Ginevra \"Atoms for peace\" furono le trattative per la costituzione di una agenzia internazionale per l'energia atomica, che iniziarono immediatamente dopo la fine della Conferenza. I Paesi che all'inizio del 1955 a Washington iniziarono una stesura dello Statuto di quella che sarebbe diventata l'AIEA erano otto, e cio\u00e8 Stati Uniti, Gran Bretagna, Francia, Canada, Australia, Sudafrica, Belgio e Portogallo. Gli ultimi cinque di questi otto Paesi che iniziarono i negoziati furono coinvolti in quanto produttori di uranio. Il 18 luglio 1955 l'Unione Sovietica si un\u00ec alle negoziazioni per lo Statuto, e come segno di partecipazione rese disponibili cinquanta chilogrammi di uranio-235 in forma debolmente arricchita (meno del 20% di uranio-235 sul totale). Il 22 agosto una versione preliminare dello Statuto fu fatta circolare a tutti gli Stati membri delle Nazioni Unite.\nIl grande dilemma che sottintendeva la creazione dell'AIEA veniva espresso negli Stati Uniti con lo slogan \"promozione o controllo?\" (\"promotion vs control\"): in altre parole, un controllo capillare delle risorse nucleari (come indicato dal piano Baruch che era naufragato assieme all'UNAEC nel 1949) avrebbe ostacolato lo sviluppo delle tecnologie nucleari; d'altra parte, uno sviluppo incontrollato della tecnologia nucleare avrebbe chiaramente potuto essere usato in ambito militare.\nDi fronte a questo dilemma che stava minando alla base l'idea \"Atoms for peace\", la decisione coraggiosa di Eisenhower e del suo staff fu quella di continuare sulla strada dello sviluppo, convinti del fatto che eventuali diversioni verso scopi militari sarebbero stati inevitabili in ogni caso.\nIl 27 febbraio 1956 Unione Sovietica, Cecoslovacchia, Brasile e India si unirono al gruppo iniziale degli otto Paesi dell'incontro di Washington, e diedero una forma definitiva allo Statuto, che venne terminato il 18 aprile del 1956: compiti dell'AIEA erano i seguenti\n\u00c8 notevole per esempio che gi\u00e0 nel 1956 ci fosse un cos\u00ec marcato interesse per i Paesi in via di sviluppo, esplicito nell'Articolo III.A.2, che impegna l'AIEA a tenere in \"debita considerazione le aree sottosviluppate nel mondo\".\nIl 23 ottobre 1956, dopo cinque settimane di discussione aperta alle Nazioni Unite, lo Statuto (rivisto in alcune sue parti) fu firmato dagli 81 Paesi che avevano partecipato alle riunioni di discussione. Lo Statuto ufficialmente entr\u00f2 in vigore nove mesi dopo, il 29 luglio 1957, quando 26 Paesi che avevano predisposto gli strumenti necessari lo ratificarono: era ufficialmente nata l'AIEA.\nUna Commissione Preparatoria (PREPCOM) si interess\u00f2 di reperire i fondi per il primo anno ufficiale di attivit\u00e0 dell'AIEA (il 1958), e per la prima Conferenza Generale, che si tenne a Vienna al Konzerthaus dal 1\u00ba al 23 ottobre 1957: l'AIEA aveva ormai gi\u00e0 54 membri, di cui 52 mandarono loro delegati a Vienna."}
{"id": "581898", "revid": "648716", "url": "https://it.wikipedia.org/wiki?curid=581898", "title": "USS Narwhal (SSN-671)", "text": "Lo USS \"Narwhal\" (SSN-671) assieme all' USS \"Glenard P. Lipscomb\" (SSN-685) sono stati sottomarini dell'US Navy, sperimentali, costruiti ciascuno in un'unica unit\u00e0, con lo scopo di sperimentare nuove tecnologie per rendere tali unit\u00e0 silenziose. Essi erano molto simili alla Classe Sturgeon come struttura base, ma l'apparato propulsivo era molto pi\u00f9 pesante e ingombrante.\nLa struttura fondamentale era sempre la stessa del tipico SSN USA. A prua, il comparto per il grande sonar a bassa frequenza, dietro gli alloggi, il comparto siluri e a seguire, all'incirca a mezza nave, la centrale di combattimento e sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo era per il reattore nucleare, seguito da 2 turbine sullo stesso asse portaelica, la quale, all'estrema poppa era circondata da impennaggi cruciformi.\nIl \"Narwhal\" era dotato di un reattore a circolazione naturale dell'acqua, del tipo S5G, eliminando la necessit\u00e0 di pompe meccaniche, il principale motivo della rumorosit\u00e0 alle basse velocit\u00e0 degli SSN (per la necessit\u00e0 di pompare acqua verso il nocciolo del reattore). Le sue dimensioni erano assai maggiori degli Sturgeon.\nEntrambe le unit\u00e0 sono state messe in servizio misto operativo-sperimentale, armate con siluri Mk 48 e sensori di vario tipo."}
{"id": "581900", "revid": "287204", "url": "https://it.wikipedia.org/wiki?curid=581900", "title": "Am\u00e9thyste (S 605)", "text": "LAm\u00e9thyste (S 605) \u00e8 un sottomarino nucleare della Marine nationale francese.\nI , classe di sottomarini di cui fa parte l\"Am\u00e9thyste\" (S 605), sono i pi\u00f9 piccoli sottomarini nucleari da attacco (SSN) entrati in servizio. Essi sono unit\u00e0 francesi, 6 in tutto, entrate in servizio negli anni ottanta. Basate su un progetto derivato da un normale SSK, la diesel-elettrica, essi sono piccoli, piuttosto angusti e rumorosi.\nLa struttura fondamentale dei Rubis (e quindi dell\"Am\u00e9thyste\") era sempre la stessa del tipico SSN. A prua, il comparto per il grande sonar a bassa frequenza, il comparto siluri e a seguire, gli alloggi, e all'incirca a mezza nave, la centrale di combattimento. Al sopra di essa la vela, con i timoni. Di seguito altri alloggi e stive varie, mensa e magazzini. L'ultimo terzo abbondante dello scafo era per il reattore nucleare, seguito da 2 turbine sullo stesso asse portaelica, la quale, all'estrema poppa era circondata da impennaggi cruciformi. Non sono nemmeno particolarmente veloci e nell'insieme sono stati giudicati alquanto mediocri. Il loro turboreattore, molto compatto, ha comunque una potenza di 48 MW.\nIl fatto \u00e8 che essi hanno costituito una economica alternativa al costo altrimenti elevatissimo degli SSN normali e in ci\u00f2 sono stati di successo, oltretutto equipaggiati con sensori di buon livello e un certo quantitativo di armi, 14 in tutto, tra siluri e missili antinave SM.39 Exocet. \nLa \"sottoclasse\" successiva, l'Am\u00e9thyste, una diretta derivazione, ha migliorato sensibilmente le prestazioni successive, ma solo due unit\u00e0 ha avuto il varo effettivo.\nLa forma dello scafo dei , non abbastanza profilata, con conseguenti rumori disturbano il sonar ad alte velocit\u00e0. Si \u00e8 quindi deciso di procedere ad un aggiornamento detto \"AMETHYSTE\" (AMElioration Tactique HYdrodynamique, Silence, Transmission, Ecoute) a partire dal 5\u00ba sottomarino. I primi quattro sono aggiornati a questo standard nel 1989 e nel 1995, che include una forma dello scafo \u00ab Albacore \u00bb, un ponte passerella avvolgente e una cupola radar profilata."}
