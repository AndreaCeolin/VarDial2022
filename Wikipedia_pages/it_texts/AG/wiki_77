{"id": "614669", "revid": "124216767", "url": "https://it.wikipedia.org/wiki?curid=614669", "title": "Repubblica Socialista Sovietica Turkmena", "text": "La Repubblica Socialista Sovietica Turkmena (in turkmeno: \u0422\u04af\u0440\u043a\u043c\u0435\u043d\u0438\u0441\u0442\u0430\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u044b, \"T\u00fcrkmenistan Sowet Sosialistik Respublikasy\", in russo: \u0422\u0443\u0440\u043a\u043c\u0435\u043d\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430 \"Turkmenskaja Sovetskaja Socialisti\u010deskaja Respublika\"), anche conosciuta come Turkmenistan o Turkmenia, fu una repubblica costituente l'Unione Sovietica che esistette dal 1925 fino al 1991, quando fu dichiarata indipendente come Turkmenistan. Inizialmente, il 7 agosto 1921, era stata istituita come \"Oblast Turkmeno\". Il 13 maggio 1925 fu trasformata in Repubblica Socialista Sovietica Turkmena.\nSin da allora, i confini del Turkmenistan sono rimasti intatti. Il 22 agosto 1990 il Turkmenistan dichiar\u00f2 la propria sovranit\u00e0 sulle leggi sovietiche e il 27 ottobre 1991 divenne indipendente come Repubblica del Turkmenistan.\nGeograficamente, il Turkmenistan confinava con l'Iran, l'Afghanistan a sud, con il Mar Caspio ad ovest, con il Kazakistan a nord e con l'Uzbekistan ad est.\nStoria.\nAnnessione alla Russia.\nI tentativi dell'Impero russo di estendersi sul territorio turkmeno iniziarono nell'ultima parte del XIX secolo. Nel 1869 l'Impero mise piede nell'attuale Turkmenistan con la fondazione del porto sul Mar Caspio di Krasnovodsh (l'attuale T\u00fcrkmenba\u015fy). Da l\u00ec, e da altre parti, marciarono sul Khanato di Khiva e lo sottomi. Dato che le trib\u00f9 turkmene, principalmente gli Yomud, prestavano servizio militare per il khan Khiva, le forze russe intrapresero raid punitivi contro Corasmia, sterminando centinaia di turkmeni e distruggendo i loro insediamenti. Nel 1881 i russi, sotto il generale Michail Skobelev, assediarono e conquistarono Geok Tepe, una delle ultime roccaforti turkmene, a nord ovest di A\u015fgabat. Con la sconfitta turkmena (che oggi \u00e8 osservata come giornata di lutto nazionale e come simbolo di orgoglio nazionale), l'annessione dell'attuale Turkmenistan fu osteggiata solo da una debole resistenza. Nello stesso anno, i russi sottoscrissero un accordo con i Persiani e istituirono quello che essenzialmente rimane l'attuale confine tra Turkmenistan ed Iran. Nel 1897, un accordo simile fu sottoscritto tra russi ed afghani.\nA seguito dell'annessione alla Russia, l'area venne amministrata come Regione Transcaspia dai corrotti militari nominati dal Governatore Generale del Turkestan, che si trovava a Tashkent. Negli anni '80 del XIX secolo fu costruita una ferrovia tra Krasnovodsk ed A\u015fgabat, che poi fu estesa a Tashkent; intorno ai territori toccati dalla ferrovia iniziarono a svilupparsi aree urbane. Anche se la regione Transcaspia fu essenzialmente una colonia russa, rimase un'area di interesse minore, ad eccezione delle preoccupazioni russe per le intenzioni coloniali britanniche nella regione, e delle possibili rivolte dei turkmeni.\nCreazione di una repubblica socialista sovietica.\nDato che i turkmeni furono sostanzialmente indifferenti all'avvento del governo sovietico nel 1917, negli anni che seguirono si verificarono poche attivit\u00e0 rivoluzionarie. Tuttavia, gli anni immediatamente precedenti la rivoluzione erano stati segnati da sporadiche rivolte turkmene contro il dominio russo, in particolare nella rivolta anti zarista del 1916 che si diffuse in tutto il Turkestan. La resistenza armata al dominio sovietico fu parte della pi\u00f9 estesa rivolta dei Basmachi, che si estese nell'Asia centrale dagli anni '20 all'inizio degli anni '30, e incluse le aree di molte delle future dipendenze dell'URSS. L'opposizione fu strenua e caus\u00f2 la morte di molti turkmeni. Le fonti sovietiche descrivono queste battaglie come un capitolo minore nella storia della repubblica.\nNell'ottobre 1924, quando l'Asia centrale fu divisa in entit\u00e0 politiche distinte, la Regione Transcaspia e l'Oblast dei Turkmeni della Repubblica Socialista Sovietica Autonoma del Turkestan divennero la Repubblica Socialista Sovietica Turkmena (RSS Turkmena), a tutti gli effetti una repubblica costituente l'Unione Sovietica. Durante la collettivizzazione forzata e altri cambiamenti socio-economici estremi del primo decennio di dominio sovietico, il nomadismo dei pastori cess\u00f2 di essere una alternativa economica nel Turkmenistan, e dalla fine degli anni '30 la maggioranza dei Turkmeni era divenuta sedentaria. Gli sforzi sovietici di contrastare lo stile di vita tradizionale turkmeno causarono significativi cambiamenti a livello familiare e politico, religioso e culturale, oltre che a livello di sviluppo intellettuale. Molti russi e altri slavi, come anche gruppi di altre nazionalit\u00e0 provenienti principalmente dal Caucaso migrarono nelle aree urbane. Si svilupparono modeste capacit\u00e0 industriali, e ebbero inizio limitati sfruttamenti delle risorse naturali del Turkmenistan.\nCon il dominio sovietico tutte le credenze religiose vennero attaccate dalle autorit\u00e0 comuniste, in quanto superstizioni e \"vestigia del passato\". Molte scuole religiose e le osservanze religiose furono vietate, e la gran parte delle moschee furono chiuse. Durante la seconda guerra mondiale venne istituito un Comitato Musulmano dell'Asia Centrale con quartier generale a Tashkent, per supervisionare la fede islamica nell'area. Questo Comitato funzion\u00f2 come strumento di propaganda, e le sue attivit\u00e0 non fecero molto a favore della causa musulmana. L'indottrinamento ateista min\u00f2 lo sviluppo religioso e contribu\u00ec all'isolamento dei turkmeni dal Comitato internazionale musulmano. Alcune tradizioni religiose, come le sepolture musulmane e la circoncisione, continuarono ad essere praticate anche durante il dominio sovietico, ma molte credenze, conoscenze e tradizioni religiose furono preservate solo nelle aree rurali in forma di Islam non ufficiale, non sanzionate dal Direttorato Spirituale guidato dallo Stato.\nPeriodo precedente l'indipendenza.\nA partire dagli anni '30, Mosca tenne la repubblica sotto un fermo controllo. La politica delle nazionalit\u00e0 del Partito Comunista dell'Unione Sovietica persegu\u00ec lo sviluppo di una \u00e9lite politica turkmena e promosse la russificazione. Gli slavi, sia a Mosca che in Turkmenistan, supervisionarono da vicino gli ufficiali e i burocrati del governo, in quanto in genere la leadership turkmena sosteneva debolmente le politiche sovietiche. L'avvio di quasi tutte le attivit\u00e0 politiche arrivava da Mosca e, ad eccezione di uno scandalo di corruzione a met\u00e0 degli anni '80 che port\u00f2 all'allontanamento del Primo Segretario Muhammetnazar Gapurow, il Turkmenistan rimase una repubblica sovietica senza rivolte. Le politiche di glasnost' e perestrojka di Michail Gorba\u010d\u00ebv non ebbero impatti significativi sul Turkmenistan, dato che molte persone erano auto-dipendenti e gli abitanti dei territori e i ministri sovietici raramente si incontravano. La repubblica si trov\u00f2 pertanto piuttosto impreparata alla dissoluzione dell'Unione Sovietica e all'indipendenza che segu\u00ec nel 1991.\nQuando altre repubbliche costituenti dell'Unione Sovietica avanzarono pretese di sovranit\u00e0 nel 1988 e 1989, la leadership turkmena inizi\u00f2 a sua volta a criticare le politiche anche economiche di Mosca, tacciandole di sfruttamento del benessere e dell'orgoglio dei turkmeni. Con voto unanime del Soviet Supremo, il Turkmenistan dichiar\u00f2 la propria sovranit\u00e0 nell'agosto 1990. Dopo il tentativo di colpo di Stato dell'agosto 1991 contro il regime di Gorba\u010d\u00ebv a Mosca, il leader comunista turkmeno Saparmyrat Ny\u00fdazow indisse un referendum popolare sull'indipendenza. Il risultato ufficiale fu del 94% a favore dell'indipendenza, pertanto il Soviet Supremo della repubblica non pot\u00e9 far altro che dichiarare l'indipendenza del Turkmenistan dall'Unione Sovietica e l'istituzione della Repubblica del Turkmenistan il 27 ottobre 1991. Il Turkmenistan ottenne l'indipendenza dall'Unione Sovietica il 26 dicembre 1991.\nPolitica.\nCome le altre repubbliche sovietiche, il Turkmenistan aveva seguito l'ideologia marxista-leninista governata dall'unico partito della repubblica, il Partito Comunista del Turkmenistan, un ramo del Partito Comunista dell'Unione Sovietica.\nLa politica del Turkmenistan si svolgeva in un quadro di repubblica socialista monopartitica; il Soviet Supremo era una legislatura unicamerale guidata da un Presidente, ed era superiore sia al potere esecutivo che a quello giudiziario. I suoi componenti si riunivano ad A\u015fgabat.\nPrimi segretari del Partito Comunista del Turkmenistan.\nI leader del Partito Comunista del Turkmenistan (e di fatto capi dello stato) furono:"}
{"id": "614672", "revid": "125378561", "url": "https://it.wikipedia.org/wiki?curid=614672", "title": "Valle Piola", "text": "Valle Piola (\"Vallis Podioli\" in latino) \u00e8 un paese disabitato, sito nel comune di Torricella Sicura (in Provincia di Teramo) nel cuore dei Monti della Laga.\nIl paese risulta abbandonato dal 1977, quando l'ultima famiglia si trasfer\u00ec altrove.\nIl borgo \u00e8 compreso nel distretto \u201cTra due Regni\u201d del Parco Nazionale ed \u00e8 costituito da nove edifici pi\u00f9 la chiesa e un casale per pastori.\nL'abitato \u00e8 a un'altitudine di circa 1017 metri nel versante nord-orientale del Monte Farina, una zona che presenta un anfiteatro naturale nel quale nasce il Rio Valle, un affluente del Vezzola. Il borgo \u00e8 servito da una strada bianca che poi diventa selciata all'interno del paese (Via della Fauna) per poi continuare come mulattiera.\n\u00c8 presente il caratteristico gafio, il balcone in legno di origine longobarda.\nStoria.\nIl primo documento scritto su Valle Piola \u00e8 del 1059.\nLa zona di Valle Piola e di tutti i Monti della Laga, siti in zone di confine, hanno goduto sempre di una certa indipendenza. Questa indipendenza si identificava nell'organizzazione sociale di \"comune rurale\".\nDopo il 1152 ci fu uno spopolamento dei territori montani, a volte anche forzato per ripopolare la citt\u00e0 di Teramo.\nA Teramo si fece conoscere la famiglia De Valle, originaria di questo paese e forse proprio del nucleo antico di Case Menghini. Le genti di questo paese, vivendo in zone isolate, poste a molte ore di cammino dai centri abitati importanti, erano costrette ad essere ben organizzate e ad autosostentarsi. Ogni casa aveva la stalla annessa dove si praticava l'allevamento bovino, suino, ovino, equino e un piccolo appezzamento di terreno per la coltivazione di patate e legumi in prevalenza. Tra gli appezzamenti di terreno vi sono muri in pietra a secco del posto, che formavano terrazzamenti ora decadenti.\nLa popolazione era pressoch\u00e9 analfabeta e parlava il dialetto di derivazione longobarda, quasi incomprensibile per gli abitanti di altri borghi. La persona di cultura era il parroco e agli inizi del Novecento il maestro.\nNel XIII secolo fino all'Unit\u00e0 d'Italia, queste zone sono state soggette alla totale ribellione verso i regnanti per una situazione di malcontento sociale e le famiglie che abitavano questi paesi dovevano essere tutt'uno con quei rivoltosi, tanto che alcuni storici parlano di guerra civile. La zona circostante Valle Piola era ideale per nascondere briganti e rivoltosi.\nDurante la Seconda guerra mondiale in queste zone \u00e8 stata terra dove si \u00e8 praticata la Resistenza detta di Bosco Martese, luogo posto proprio sui Monti della Laga.\nL'attivit\u00e0 principale di Valle Piola \u00e8 la pastorizia. Fino ad oggi un solo pastore \u00e8 rimasto in questa zona, (permanendovi solo nel periodo estivo e dormendo nell'abitazione di pi\u00f9 recente costruzione).\nArchitettura del paese.\nLa parte pi\u00f9 antica di Valle Piola ha una forma di U. Altre abitazioni si aggiunsero probabilmente in seguito. All'interno della parte pi\u00f9 antica c'\u00e8 un pozzo luce, sotto il quale alcuni affermano ci fosse un sotterraneo che fran\u00f2 in seguito ad un forte acquazzone rimanendo tombato dal terriccio.\nNel paese si osservano due porticati sotto i quali passava la strada. Su una chiave di volta del portico pare ci fosse una pietra scolpita con un volto, che \u00e8 stato trafugato; tra i due portici c'\u00e8 un vasto piazzale. Nei pressi del paese, vicino al ponte di Via della Fauna, c'era un mulino. Nella zona si produceva anche carbone da esportare nei paesi a valle. Esisteva anche un forno che dalla cottura della pietra calcarea, consentiva la produzione della calce per la costruzione delle abitazioni. Veniva praticato anche il commercio del legname.\nIl borgo Case Menghini.\nQuesto borgo \u00e8 costituito da un gruppo di case con diversi proprietari. In precedenza la propriet\u00e0 era unica e apparteneva la famiglia Menghini, una ricca famiglia, come si evince da feritoie per fucili per respingere gli attacchi dei briganti, dai grandi camini antichi in alcune stanze e dai grandi saloni. In altri edifici vi si osservano piccole stanze come camere.\nI gafii.\nEsistono due gafii (balconi in legno), uno nel nucleo di Case Menghini, l'altro proprio nel centro di Valle Piola, quest'ultimo gafio \u00e8 stato recentemente ristrutturato, in concomitanza con i lavori eseguiti sullo stabile in cui era allocato, dall'artigiano falegname Offredo Polidori di Torricella Sicura e da suo figlio Mario.\nQuesto particolare architettonico denota l'antica presenza longobarda nel territorio dei Monti della Laga. Gafio (in dialetto \"lu gafie\") deriva da Waifa, che nella lingua longobarda significa spazio non privato, o per l'appunto, un balconcino in legno con tettoia. Da queste costruzioni si deduce l'abilit\u00e0 nel lavorare il legno. La struttura sostiene sia i carichi della neve sulla tettoia che copre il balconcino, sia il carico sul piano di calpestio. La struttura, con discrete entit\u00e0 nella misura dello sbalzo, sarebbe difficilmente realizzabile con altri materiali.\nStrade.\nDalle testimonianze si evince che l'unica strada del paese \u00e8 la \"Via della Fauna\" che collegava Valle Piola alla vicina Poggio Valle. Altri percorsi minori (una mulattiera) collegavano e collegano tuttora Valle Piola con Acquaratola (un borgo distante circa 40 minuti a piedi), con il cimitero e con il nucleo antico di Case Menghini. Esisteva anche una scorciatoia (utilizzata prima della costruzione della strada carrereccia attuale) che metteva in comunicazione Case Menghini con il cimitero. La via era spesso interrotta a causa delle esondazioni del Rio de Valle; intorno agli anni cinquanta gli abitanti del paese costruirono un rudimentale ponte per poter scavalcare facilmente il rio.\nFontanili.\nIl nucleo pi\u00f9 importante nel passato \u00e8 sempre stato Case Menghini, favorita dalla vicinanza dell'unica fonte della zona, sita a valle del cimitero. A seguito della captazione di una sorgente montana, furono costruite due fonti, una a case Menghini e l'altra davanti alla chiesa di Valle Piola. Da quel momento quest'ultimo nucleo aument\u00f2 la sua importanza a discapito dell'agglomerato di Case Menghini.\nArchitetture religiose.\nLe chiese sono tre: una \u00e8 quella di San Nicola al centro di Valle Piola, l'altra a Case Menghini e la terza nel cimitero.\nCorrente elettrica e telefono pubblico.\nLa corrente elettrica raggiunse il paese e la vicina Case Menghini nel 1955, mentre il telefono pubblico arriv\u00f2 intorno al 1965 nella casa della famiglia Ferrante che in seguito si trasfer\u00ec altrove. Da quel momento in poi il posto telefonico pubblico fu spostato nella casa pi\u00f9 nuova del paese.\nLe famiglie.\nI cognomi pi\u00f9 frequenti nel paese erano Bianchini, Ferrante (divisi in due differenti famiglie), Cornacchia, Pace e Volpi. Forse in precedenza le propriet\u00e0 delle abitazioni appartenevano alla famiglia Menghini che si trasferirono in altri luoghi. Testimonianze affermano che i Menghini ricavarono 18 000 lire dalla vendita dei loro possedimenti.\nVita arcaica.\nIl maestro e giornalista Fernando Aurini, recatosi per motivi di insegnamento a Valle Piola alla fine degli anni quaranta, racconta con un certo stupore in alcuni suoi articoli, di avervi trovato una vita arcaica ormai dimenticata dalla gente di citt\u00e0. Partendo dal versante di Roiano e Battaglia, Aurini raccontava che il paese poteva essere raggiunto solo dopo oltre quattro ore di cammino a piedi o a dorso di un mulo. Occorreva scavalcare il Monte Natale, nella zona di Pietra Stretta. Il primo tratto era facile; pi\u00f9 avanti si incontravano i boscaioli intenti a tagliare in maniera eccessiva il bosco tanto da indurlo a invocare, nei suoi articoli, l'intervento delle autorit\u00e0 forestali. Il cammino proseguiva per una strada sempre pi\u00f9 erta fino a raggiungere la sommit\u00e0 del valico, da dove era possibile osservare il Monte della Farina illuminato dal sole all'alba. Ai piedi del monte vi \u00e8 il paese di Valle Piola.\nGiuntovi, la visione di un villaggio che versava in cattivo stato di manutenzione e la sorpresa di essersi ritrovato immediatamente immerso nella vita arcaica degli antichi avi: si mangiava il farro e i ragazzi si divertivano con l'antico gioco degli \"aliossi\", l'antenato dei dadi.\nSpopolamento.\nIntorno alla fine degli anni cinquanta, il paese incominci\u00f2 a spopolarsi. Inizi\u00f2 l'emigrazione verso le citt\u00e0 o l'estero alla ricerca di un miglior tenore di vita. Negli anni settanta i pochi abitanti rimasti, spesso anziani, non riuscirono a rimanere in autonomo isolamento e dovettero abbandonare il paese che rimase completamente disabitato.\nSet cinematografico.\nA Valle Piola sono stati girati alcuni cortometraggi e mediometraggi:\nProspettive per il futuro.\nNell'aprile 2011 l'intero borgo viene messo in vendita alla cifra di 550.000 euro. Le ragioni del prezzo contenuto sono da ritrovarsi nell'intenzione di trovare un compratore che possa intraprendere un processo di ristrutturazione e rivitalizzazione generale. A partire dal 2012, nel mese di agosto, vi si svolge il raduno annuale di cavalieri \"Memorial Cesare Foglia\". Nell'agosto 2013 \u00e8 stato risistemato il casale di propriet\u00e0 comunale, affittato alla pro loco di Torricella Sicura; qui avverr\u00e0 l'accoglienza dei visitatori e le manifestazioni."}
{"id": "614673", "revid": "1543377", "url": "https://it.wikipedia.org/wiki?curid=614673", "title": "NEMS", "text": "La definizione di sistemi nanoelettromeccanici o NEMS (dall'ing. \"nanoelectromechanical systems\") viene usata per descrivere i dispositivi che integrano funzionalit\u00e0 elettriche e meccaniche nell'ambito della nanoscala. I NEMS segnano la successiva fase logica di miniaturizzazione dei cosiddetti sistemi microelettromeccanici, o dispositivi MEMS, i quali in genere integrano la nanoelettronica a simil-transistor agli attuatori meccanici, pompe o motori, e in pu\u00f2 in tal modo formare sensosi fisici, biologici e chimici. Il nome deriva dalle dimensioni tipiche del dispositivo nel campo del nanometro, che conduce ad avere una massa bassa, alte frequenze di risonanza meccanica, effetti meccanici quantistici potenzialmente elevati come il moto puntiforme zero, e un alto rapporto superficie/volume utile per i meccanismi di rilevamento della superficie. Gli usi comprendono gli accelerometri o i rivelatori di sostanze chimiche disperse nell'aria.\nVisione d'insieme.\nA causa della scala in base alla quale il loro funzionamento si rende possibile, ci si aspetta che i NEMS potrebbero ripercuotersi in maniera significativa in molti campi della tecnologia e della scienza ed eventualmente sostituire i MEMS. Come ricordato da Richard Feynman nel suo famoso discorso negli anni '60, There's Plenty of Room at the Bottom, ci sono un sacco di applicazioni potenziali di macchine di dimensioni sempre pi\u00f9 piccole; costruendo e controllando i dispositivi su scale pi\u00f9 piccole, tutta la tecnologia ne trarr\u00e0 benefici. Tra i benefici attesi vi sono una maggiore efficienza e dimensioni ridotte, la diminuzione del consumo di energia e i costi pi\u00f9 bassi di produzione nei sistemi elettromeccanici. \nNel 2000, i primi dispositivi NEMS di Very large scale integration (VLSI) sono stati dimostrati dai ricercatori dell'IBM . La sua premessa era una serie di punte di AFM che possono riscaldare/sondare un substrato deformabile in modo da funzionare come un dispositivo di memoria. Nel 2007, la \"International Technical Roadmap for Semiconductors\" (ITRS) contiene una NEMS Memory come nuova voce nella sezione di \"dispositivi di ricerca emergenti\" (\"Emerging Research Devices\").\nImportanza dell'AFM.\nUn'applicazione dei NEMS \u00e8 rappresentata dalle punte del microscopio a forza atomica. L'accresciuta sensibilit\u00e0 ottenuta dai NEMS porta alla realizzazione di sensori pi\u00f9 piccoli ed efficienti per rilevare sollecitazioni, vibrazioni, forze a livello atomico e segnali chimici . Le punte dell'AFM e altri modi di rivelazione su scala nanometrica si relazionano fortemente ai NEMS. Se la realizzazione di migliori dispositivi a scansione diventa fattibile, tutta la nanoscienza potrebbe esse meglio compresa per mezzo delle punte dell'AFM.\nApprocci alla miniaturizzazione.\nPossono essere adottati due approcci complementari per la fabbricazione di sistemi NEMS. L'approccio top-down usa i metodi di microfabricazione tradizionale, vale a dire la litografia a fascio di elettroni e quella ottica, per fabbricare dispositivi. Anche se limitata dalla risoluzione di questi metodi, permette comunque un elevato grado di controllo sulle strutture che ne derivano. In genere, i dispositivi sono fabbricati con pellicole sottili metalliche o strati incisi di semiconduttori.\nGli approcci bottom-up, al contrario, usano le propriet\u00e0 chimiche di singole molecole per produrre componenti a singola molecola (a) per auto-organizzarsi o auto-assemblarsi nell'ambito di qualche conformazione utile, o (b) fare assegnamento sull'assemblaggio posizionale. Questi approcci utilizzano i concetti di auto-assemblaggio molecolare e/o riconoscimento molecolare.\nCi\u00f2 consente la fabbricazione di strutture molto pi\u00f9 piccole, sebbene ottenendo spesso un controllo limitato sul processo di fabbricazione.\nPu\u00f2 anche essere utilizzata una combinazione di questi approcci, in cui le molecole in nanoscala sono integrate dentro una struttura top-down. Un esempio correlato \u00e8 il nanomotore a nanotubo di carbonio.\nMateriali.\nAllotropi di carbonio.\nMolti dei materiali pi\u00f9 comunemente usati per la tecnologia dei NEMS sono basati sul carbonio, in modo specifico nanotubi di carbonio e grafene. Ci\u00f2 \u00e8 dovuto principalmente alle propriet\u00e0 utili dei materiali a base di carbonio che direttamente soddisfano le esigenze dei NEMS. Le propriet\u00e0 meccaniche del carbonio (di grandi dimensioni come il modulo di Young) sono fondamentali per la stabilit\u00e0 dei NEMS mentre la conduttivit\u00e0 dei metalli e dei semiconduttori dei materiali basati sul carbonio permette loro di funzionare come transistor. \nSia il grafene che il carbonio mostrano un alto modulo di Young, densit\u00e0 eccessivamente bassa, basso attrito e grande area di superficie . Il basso attrito dei CNT (\"Carbon NanoTubes\") permette la realizzazione di cuscinetti praticamente senza attrito fornendo quindi una enorme motivazione per le applicazioni pratiche dei CNT come elementi costitutivi di NEMS, come nanomotori, interruttori, e oscillatori ad alta frequenza I nanotubi di carbonio e la resistenza fisica del grafene permette ai materiali basati sul carbonio di soddisfare le richieste di sollecitazioni pi\u00f9 alte, laddove i comuni materiali normalmente fallirebbero e, cos\u00ec, si favorisce ulteriormente il loro uso come materiali pi\u00f9 importanti nello sviluppo tecnologico dei NEMS. \nInsieme ai vantaggi meccanici dei materiali a base di carbonio, le propriet\u00e0 elettriche dei nanotubi di carbonio e di grafene consentono di utilizzarli in molti componenti elettrici dei NEMS. I nanotransistor sono stati sviluppati sia per i nanotubi di carbonio che per il grafene. I transistor sono le particelle elementari per tutti i dispositivi elettronici, cos\u00ec, tramite il loro efficace sviluppo, i nanotubi di carbonio e grafene sono entrambi molto decisivi per i NEMS. I nanotubi di carbonio metallici sono stati anche proposti per le interconnessioni nanoelettroniche dato che essi possono portare alte densit\u00e0 di corrente . Questa \u00e8 una propriet\u00e0 molto utile in quanto i cavi per trasferire la corrente sono un altro mattone (\"building block\") basilare di ogni sistema elettrico. I nanotubi di carbonio hanno specificatamente trovato perci\u00f2 molto utilizzo nei NEMS in quanto sono gi\u00e0 stati scoperti metodi per la connessione dei nanotubi di carbonio sospesi ad altre nanostrutture . Questo permette ai nanotubi di carbonio di essere strutturalmente sistemati per costruire complicati sistemi nanoelettrici. Poich\u00e9 i prodotti a base di carbonio possono essere adeguatamente controllati e agire interconnettendo cos\u00ec come i transistor, essi servono come materiale fondamentale nei componenti elettrici dei NEMS.\nDifficolt\u00e0.\nNonostante tutte le propriet\u00e0 utili dei nanotubi di carbonio e di grafene per la tecnologia dei NEMS, entrambi questi prodotti sono soggetti a parecchi ostacoli per la loro realizzazione. Uno dei problemi principali \u00e8 la risposta del carbonio agli ambienti di vita reale. I nanotubi di carbonio mostrano un grande cambiamento nelle propriet\u00e0 elettroniche quando vengono esposti all'ossigeno . Allo stesso modo, altri mutamenti agli attributi elettronici e meccanici dei materiali a base di carbonio devono essere completamente esplorati prima della loro implementazione, soprattutto a causa della loro vasta area di superficie che pu\u00f2 facilmente reagire con gli ambienti circostanti. I nanotubi di carbonio hanno dimostrati di avere anche varie conduttivit\u00e0, siano essi metallici o semiconduttori a seconda della loro elicit\u00e0 quando vengono processati . A causa di questo, un trattamento molto speciale deve essere dato ai nanotubi durante la lavorazione, al fine di assicurare che tutti i nanotubi abbiano l'appropriata conduttivit\u00e0. Il grafene ha anche molte complicate propriet\u00e0 di conduttivit\u00e0 elettrica rispetto ai semiconduttori tradizionali in quanto manca di una banda proibita di energia e cambia in sostanza tutte le regole riguardo a come gli elettroni si muovono attraverso un dispositivo a base di grafene . Ci\u00f2 significa che le costruzioni tradizionali di dispositivi elettronici verosimilmente non funzioneranno e le nuove architetture devono essere completamente progettate per questi nuovi dispositivi elettronici.\nFuturo dei NEMS.\nPrima che i dispositivi NEMS possano essere effettivamente implementati, devono essere create integrazioni ragionevoli di prodotti a base di carbonio. L'attenzione si sta attualmente spostando dal lavoro sperimentale verso le applicazioni pratiche e le strutture del dispositivo che implementer\u00e0 e trarr\u00e0 profitto dall'uso dei nanotubi di carbonio . A questo punto, nella ricerca dei NEMS, vi \u00e8 una conoscenza generale delle propriet\u00e0 dei nanotubi di carbonio e di grafene. La prossima sfida da superare riguarda la comprensione di tutte le propriet\u00e0 di questi strumenti a base di carbonio e l'utilizzo delle propriet\u00e0 per rendere i NEMS efficienti e durevoli.\nI dispositivi NEMS, se implementati nelle tecnologie di tutti i giorni, potrebbero ulteriormente ridurre le dimensioni dei dispositivi attuali consentendo sensori con migliori prestazioni. I materiali a base di carbonio sono serviti come materie prime da utilizzare nei NEMS, a causa delle loro evidenti propriet\u00e0 meccaniche ed elettriche. Una volta che le interazioni dei NEMS con gli ambienti esterni vengono integrarsi con progetti efficaci, diventeranno verosimilmente prodotti utili per le tecnologie di tutti i giorni."}
{"id": "614678", "revid": "1428919", "url": "https://it.wikipedia.org/wiki?curid=614678", "title": "Benguela", "text": "Benguela (nome ufficiale \"S\u00e3o Felipe de Benguela\" e in passato talvolta chiamata \"Benguella\") \u00e8 un comune dell'Angola situato nell'omonimo municipio ed \u00e8 il capoluogo dell'omonima provincia. Si trova circa 430\u00a0km a sud di Luanda in corrispondenza della foce del fiume Caimbambo presso il golfo di Benguela ed ha una popolazione di 128.084 abitanti.\nInfrastrutture e trasporti.\nFerrovie.\nA Benguela si trovano gli uffici centrali della ferrovia del Benguela, una linea transcontinentale che parte da Beira (Mozambico) e attraversa lo Zambia, la Repubblica Democratica del Congo fino a giungere a Lobito, 35\u00a0km a nord di Benguela. \nAeroporti.\nA sud della citt\u00e0 si trova un aeroporto, l'Aeroporto di Benguela-17 de Setembro. Voli congiungono Benguela con Luanda e altre citt\u00e0 dell'Angola.\nPorti.\nBenguela manca di un porto commerciale ma vi \u00e8 un approdo a circa 2\u00a0km dal centro.\nStoria.\nLa citt\u00e0 fu fondata nel 1617 dai portoghesi guidati da Manuel Cerveira Pereira. Per molto tempo \u00e8 stata uno dei centri pi\u00f9 importanti per il commercio della regione, usata prevalentemente per la tratta degli schiavi diretti in Brasile e a Cuba. \nMonumenti e luoghi d'interesse.\nTra i pochi edifici costruiti prima del 1900 vi sono:"}
{"id": "614679", "revid": "2182020", "url": "https://it.wikipedia.org/wiki?curid=614679", "title": "La masseria delle allodole", "text": "La masseria delle allodole \u00e8 un romanzo di Antonia Arslan, pubblicato da Rizzoli nel 2004, che tratta in larga parte del genocidio armeno. L'autrice ci propone la storia molto toccante di un gruppo di armeni che vissero in Anatolia (attuale Turchia) vittime dei rastrellamenti organizzati dal governo turco.\nIl romanzo \u00e8 stato finalista del premio Campiello e ha vinto il Premio Giuseppe Berto per l'Opera Prima e il Premio Stresa di Narrativa nel 2004.\nHa avuto un seguito letterario nel 2009, \"La strada di Smirne\", edito da Rizzoli.\nDal romanzo \u00e8 stato tratto l'omonimo film dei fratelli Taviani.\nTrama.\nIl libro \u00e8 ambientato nel 1915 in Anatolia, allo scoppio della prima guerra mondiale. Si apre con una descrizione di una famiglia armena, gli Arslanian. Quando il capofamiglia Hamparzum muore, della famiglia si deve occupare il suo secondogenito Sempad, poich\u00e9 il primogenito Yerwant si \u00e8 trasferito in Italia giovanissimo, dove \u00e8 diventato un medico molto ricco e apprezzato. La morte del padre fa rinascere in Yerwant la voglia di ritornare a vedere il paese natale, quindi inizia ad organizzare la rimpatriata per ritrovarsi con il fratello Sempad.\n\u00c8 ormai il maggio 1915, e l'ora del massacro si avvicina. Un giorno si presenta alla porta degli Arslanian Krikor, il medico, che racconta che tutti gli uomini sono convocati in prefettura nel pomeriggio, non si sa perch\u00e9. Memori delle stragi del 1894-1896, Sempad e Krikor decidono che \u00e8 pi\u00f9 prudente rifugiarsi per una giornata alla Masseria delle Allodole. Mentre in citt\u00e0 aumenta il panico, Shushanig, la moglie di Sempad, decide di raggiungere il marito alla Masseria delle Allodole insieme a tutta la sua famiglia e ad alcuni amici.\nUn gruppo di soldati, aiutati da Nazim, si accorge per\u00f2 di questo spostamento, e raggiunge la Masseria delle Allodole. Sapendo la fine che \u00e8 prevista per gli armeni e vedendo una casa cos\u00ec ricca (sperando quindi in un lauto bottino), il gruppo irrompe nella masseria e uccide tutti i maschi, compresi i bambini, tranne il piccolo Nubar, che portava un vestitino da femmina. Avvisato da alcune donne, arriva nella masseria anche il colonnello, amico di Sempad, che vedendo il massacro e non sapendo la vera fine che \u00e8 ormai decisa per gli armeni, richiama duramente i soldati assassini. Le donne della famiglia Arslanian tornano nella loro casa cittadina, confortate da Ismene, una lamentatrice greca.\nIntanto viene deciso che le donne armene rimaste devono andarsene dalla citt\u00e0, per venire accompagnate dai soldati in un posto non meglio precisato. Inizia cos\u00ec un viaggio terribile che porta il gruppo fino ad Aleppo, il cui scopo \u00e8 in realt\u00e0 ricavare tutta la ricchezza possibile dalle prigioniere e violentarle o ucciderle. Le sopravvissute, tra cui Shushanig e Azniv, sono seguite da Ismene, il mendicante Nazim e il prete greco Isacco con la moglie, che cercano un modo per aiutarle. Ad Aleppo riescono a trovare Zareh, fratello di Sempad e amico della moglie del console francese. Con l'aiuto di quest'ultima e corrompendo alcune guardie, i tre riescono a portar via Shushanig e i suoi figli ancora in vita (Arussiag, Henriette e il maschietto Nubar) e a nasconderli fino a che non potranno essere portati in Italia da Yerwant al sicuro. Azniv si fa uccidere, a un passo dalla liberazione, per permettere ai suoi nipotini di non essere scoperti mentre vengono fatti scappare.\nIl romanzo si chiude, in un salto temporale, con la voce della narratrice \"nessuno, paziente lettore, \u00e8 pi\u00f9 tornato nella piccola citt\u00e0\".\nRiconoscimenti.\nIl libro ha ottenuto i seguenti riconoscimenti della critica:"}
{"id": "614682", "revid": "478814", "url": "https://it.wikipedia.org/wiki?curid=614682", "title": "Lingua lao", "text": "Il lao o laotiano o, pi\u00f9 raro, laosiano (\u0e9e\u0eb2\u0eaa\u0eb2\u0ea5\u0eb2\u0ea7 \"phaasaa laao\") \u00e8 la lingua ufficiale del Laos e una delle 89 lingue parlate in questo paese asiatico, nonch\u00e9 una lingua minoritaria di alcune province della Thailandia (come quella di Nakhon Sawan) e della fascia di confine tra Cambogia e Laos. Lo stesso linguaggio \u00e8, inoltre, adottato dalle comunit\u00e0 di etnia lao emigrate in altri paesi del mondo.\nIl lao \u00e8 una lingua tonale che appartiene alla famiglia linguistica tai (una sottofamiglia delle lingue tai-kadai). \u00c8 cos\u00ec simile a quella isan, la madre lingua dell'88% degli abitanti dell'omonima regione geo-linguistica nord-orientale della Thailandia, da essere considerata, assieme a quest'ultima, un'unica lingua. L'alfabeto laotiano \u00e8 un abugida, ovvero un sistema di scrittura costituito da segni (grafemi) che indicano delle consonanti seguite da una vocale inerente. Questo alfabeto \u00e8 molto simile a quello della lingua thailandese pur presentando, in confronto, delle notevoli semplificazioni: per esempio, nel laotiano moderno si usano - a differenza del thailandese - spazi tra le parole e segni di punteggiatura che sono simili a quelli degli idiomi occidentali. Sono inoltre presenti meno consonanti, che i thai usano nel linguaggio reale o liturgico.\nLa lingua lao si articola in cinque dialetti:\nIl lao di Vientiane, che \u00e8 il dialetto utilizzato nella capitale da cui prende il nome, \u00e8 quello di uso preminente e quello maggiormente compreso in tutto il territorio nazionale. Tutti e cinque i dialetti sono in buona parte mutuamente intelligibili. Quello pi\u00f9 diverso \u00e8 il nord-orientale, legato alla locale lingua phuan. Il popolo phuan ha per secoli mantenuto una certa autonomia dal resto del paese, sia linguistica che politica."}
{"id": "614683", "revid": "40552", "url": "https://it.wikipedia.org/wiki?curid=614683", "title": "Repubblica socialista sovietica del Turkmenistan", "text": ""}
{"id": "614688", "revid": "1482985", "url": "https://it.wikipedia.org/wiki?curid=614688", "title": "Stilofono", "text": "Lo stilofono (\"Stylophone\") \u00e8 uno strumento musicale elettronico di ridotte dimensioni. \u00c8 formato da una tastiera metallica collegata attraverso un resistore ad un piccolo oscillatore interno a bassa tensione. La tastiera \u00e8 controllata da una piccola penna elettronica (detta stilo, da cui il nome) il cui contatto con i tasti genera il suono.\nStoria.\nLo stilofono \u00e8 stato creato nel 1967 da Brian Jarvis. \u00c8 stato venduto (tra i vari testimonial pubblicitari dello strumento vi era anche il musicista Rolf Harris) in circa tre milioni di esemplari sotto il marchio Dubreq, soprattutto come strumento musicale giocattolo. Lo strumento \u00e8 stato utilizzato da diversi gruppi musicali o da musicisti nelle loro incisioni: tra questi vi sono per esempio David Bowie, per i brani \"Space Oddity\", \"After All\", \"Slip Away\", i Kraftwerk, che lo hanno utilizzato nella prima versione di \"Pocket Calculator\" per ottenere i bassi, e Tim Freese Greene (ex produttore dei Talk Talk), in alcune delle sue incisioni uscite con il nome di Heligoland.Anche i Queen ne fecero uso nella canzone Seven Seas Of Rhye, nell'album Queen 2.\nTra gli italiani che usano questo strumento vi \u00e8 Morgan, che lo usa nei concerti e in alcune apparizioni televisive."}
{"id": "614689", "revid": "1305772", "url": "https://it.wikipedia.org/wiki?curid=614689", "title": "Laotiano", "text": ""}
{"id": "614694", "revid": "729019", "url": "https://it.wikipedia.org/wiki?curid=614694", "title": "Laird Centaur", "text": "Il veicolo multiruolo Centaur \u00e8 stata una reinvenzione del concetto di semicingolato eseguita dalla Laird alla fine degli anni settanta, con un veicolo Land Rover a passo lungo il cui asse posteriore \u00e8 stato sostituito da una treno di cingoli, che permetteva maggiore mobilit\u00e0 su terreno vario. Nonostante la possibilit\u00e0 di sistemare mitragliatrici da 7,62 o 12,7 e mitragliere da 20mm, posamine Ranger con 72 tubi e 36 mine per tubo (antiuomo), traino di artiglierie leggere e missili Rapier, non pare che abbia avuto successo commerciale, ma resta un interessante ed originale veicolo ad alta mobilit\u00e0, che ha reinventato la vecchia concezione del semicingolato, anche se senza corazzature protettive (che del resto anche molti semicingolati non avevano)."}
{"id": "614698", "revid": "287204", "url": "https://it.wikipedia.org/wiki?curid=614698", "title": "Lingua Lao", "text": ""}
{"id": "614715", "revid": "1652635", "url": "https://it.wikipedia.org/wiki?curid=614715", "title": "Repubblica Socialista Federativa Sovietica Transcaucasica", "text": "La Repubblica Socialista Federativa Sovietica Transcaucasica o RSFS Transcaucasica (in armeno: \u0540\u0561\u0575\u0561\u057d\u057f\u0561\u0576\u056b \u053d\u0578\u0580\u0570\u0580\u0564\u0561\u0575\u056b\u0576 \u054d\u0578\u0581\u056b\u0561\u056c\u056b\u057d\u057f\u0561\u056f\u0561\u0576 \u0540\u0561\u0576\u0580\u0561\u057a\u0565\u057f\u0578\u0582\u0569\u0575\u0578\u0582\u0576; in azero: \u0417\u0430\u0433\u0430\u0444\u0433\u0438\u0458\u0430 \u0421\u043e\u0432\u0435\u0442 \u0424\u0435\u0434\u0435\u0440\u0430\u0442\u0438\u0432 \u0421\u043e\u0441\u0438\u0430\u043b\u0438\u0441\u0442 \u0420\u0435\u0441\u043f\u0443\u0431\u043b\u0438\u043a\u0430\u0441\u044b, \"Zagafgya Sovet Federativ Sosialist Respublikas\u0131\"; in georgiano: \u10d0\u10db\u10d8\u10d4\u10e0\u10d9\u10d0\u10d5\u10d9\u10d0\u10e1\u10d8\u10d8\u10e1 \u10e1\u10d0\u10d1\u10ed\u10dd\u10d7\u10d0 \u10e4\u10d4\u10d3\u10d4\u10e0\u10d0\u10ea\u10d8\u10e3\u10da\u10d8 \u10e1\u10dd\u10ea\u10d8\u10d0\u10da\u10d8\u10e1\u10e2\u10e3\u10e0\u10d8 \u10e0\u10d4\u10e1\u10de\u10e3\u10d1\u10da\u10d8\u10d9\u10d0; in russo: \u0417\u0430\u043a\u0430\u0432\u043a\u00e1\u0437\u0441\u043a\u0430\u044f \u0421\u043e\u0432\u0435\u0301\u0442\u0441\u043a\u0430\u044f \u0424\u0435\u0434\u0435\u0440\u0430\u0442\u0438\u0301\u0432\u043d\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0301\u0447\u0435\u0441\u043a\u0430\u044f \u0420\u0435\u0441\u043f\u0443\u0301\u0431\u043b\u0438\u043a\u0430, \u0417\u0421\u0424\u0421\u0420, \"Zakavk\u00e1zskaja Sov\u00e9tskaja Federat\u00edvnaja Socialist\u00ed\u010deskaja Resp\u00fablika, ZSFSR\") fu una repubblica sovietica di breve durata, dal 1922 al 1936.\nEra costituita da una federazione di Stati comprendente la RSS Georgiana, la RSS Armena e la RSS Azera, tradizionalmente conosciute con il nome di \"Regioni Transcaucasiche\" nell'Unione Sovietica. La capitale era Tbilisi.\nStoria.\nLe radici della repubblica risalgono alla dissoluzione dell'Impero russo nel 1917, durante la Rivoluzione russa, quando le province del Caucaso si separarono e tentarono di formare uno stato federale a parte, chiamato Repubblica Federale Democratica Transcaucasica. I diversi interessi nazionali e la guerra con l'Impero turco portarono per\u00f2 alla dissoluzione della repubblica solo sei mesi dopo, nell'aprile 1918.\nNegli anni successivi, i tre stati costituenti passarono attraverso una guerra civile che coinvolse anche l'Armata Rossa, e ne uscirono come repubbliche socialiste sovietiche. Nel marzo 1922 la zona fu riunita come unione di repubbliche sovietiche. Nello stesso anno i tre stati costituirono un'unica repubblica, ma nel 1936 quest'ultima si dissolse e si divise in tre stati separati: la RSS Georgiana, la RSS Armena e la RSS Azera."}
{"id": "614718", "revid": "125957889", "url": "https://it.wikipedia.org/wiki?curid=614718", "title": "Baschiri", "text": "I baschiri (, ba\u0161qorttar in lingua baschira, \u0411\u0430\u0448\u043a\u0438\u0440\u044b, ba\u0161kiry, in russo) sono un gruppo etnico di origine turcica che vive in Russia, principalmente nella repubblica di Baschiria. Un significativo numero di baschiri vive nella repubblica del Tatarstan, nel kraj di Perm' e nelle Oblast' di \u010celjabinsk, Orenburg, Kurgan, Sverdlovsk, Samara e Saratov.\nI Baschiri parlano la lingua baschira, del ceppo linguistico kip\u010daki, che appartiene alla famiglia linguistica turca. \u00c8 risaputo che circa 4.000 baschiri parlano la lingua tatara (ma in realt\u00e0 si tratta di dialetti del baschiro con caratteristiche pi\u00f9 simili al Tataro), mentre altri adoperano anche la lingua russa.\nStoria.\nI Baschiri vengono per la prima volta menzionati nel VI secolo avanti Cristo in un racconto di cronache cinesi della Dinastia Sui, come uno dei nove popoli della grande confederazione Tiele, di cui facevano parte anche Magiari e Uiguri. Sono descritti come un popolo di origine turchica, originariamente composto da 45 clan con circa 7 rami principali (esistenti ancora nel XXI secolo). Il nome \"Ba\u0161kort\" compare per la prima volta in fonti scritte intorno al X secolo, nei resoconti di viaggio dello scrittore Ibn Fadl\u0101n, il quale, nel descrivere i suoi spostamenti attraverso le zone popolate dai bulgari del Volga, menziona i baschiri come una razza di forti guerrieri, temuti e rispettati dalle popolazioni vicine. Secondo Ibn Fadl\u0101n, i baschiri vivevano in comunit\u00e0 stanziali di allevatori e pastori, dunque ben diversi dai vicini popoli nomadi. Nel periodo menzionato e fino al XIII secolo vivevano nei territori compresi tra il Volga e il Kama, nella zona degli Urali compresa tra Perm e l'odierna Orsk.\nLe prime fonti europee che citano il popolo baschiro sono state riscontrate nei resoconti di Giovanni da Pian del Carpine e William di Rubruck. Questi viaggiatori, che esplorarono ed entrarono in contatto con comunit\u00e0 baschire nelle zone a nord del fiume Ural, chiamarono questa etnia \"Pascatir\", e asserirono che questi individui parlavano un linguaggio molto simile all'ungherese. \nPrima dell'arrivo dei Mongoli, i baschiri erano una comunit\u00e0 forte ed indipendente, rispettata e temuta dai gruppi vicini, dai Bulgari del Volga ai Peceneghi; integrati nel governo mongolo, con la caduta del Khanato di Kazan nel 1552 cominci\u00f2 il loro declino. Nel 1557 le truppe russe occuparono il territorio baschiro, e dopo aver compiuto massacro d'una parte imprecisata ma considerevole della loro popolazione, costrinsero loro a stipulare un \"patto di amicizia\" che sanciva l'annessione dei territori. Nel 1574 lo zar Ivan il Terribile ordin\u00f2 la costruzione della citt\u00e0 di Ufa (anticamente conosciuta come Efe, luogo di culto Tengrista), in pieno territorio baschiro, come difesa dagli attacchi dei Kirghisi. In questo periodo i baschiri divennero un popolo di frontiera, il cui territorio fu oggetto delle invasioni di numerosi gruppi nomadi che intendevano entrare nel territorio russo.\nNel 1676 i baschiri si ribellarono, sotto la guida di un personaggio semi-leggendario chiamato Seit. La rivolta fu tuttavia domata, sebbene con grandi difficolt\u00e0 e con perdite ben consistenti per l'autorit\u00e0 russa. I baschiri si ribellarono una seconda volta nel 1707, a causa del trattamento che gli ufficiali russi infliggevano alle comunit\u00e0, in particolare saccheggi di villaggi e incendi, ma anche questa rivolta non ebbe esito. Il terzo atto di ribellione baschiro avvenne nel 1735, come reazione alla fondazione della citt\u00e0 di Orenburg, posta in pieno territorio baschiro e vista come metodo di separazione dai vicini Kazaki. La rivolta dur\u00f2 per 6 anni circa. Nel 1774 i baschiri sostennero l'insurrezione di Emel'jan Puga\u010d\u00ebv: le truppe baschire combatterono al suo fianco sotto il comando del nobile Salawat Julaev, oggi ricordato come eroe nazionale. Salawat successivamente diede inizio a una propria rivolta per la liberazione del suo popolo, ma venne domata anch'essa.\nNel 1786, ottennero l'eliminazione delle esose tasse che dovevano essere versate annualmente all'Impero russo, mentre continuarono le dispute per il possesso delle terre al confine.\n\u00c8 stato il primo popolo che durante la Rivoluzione russa tent\u00f2 di dichiarare la propria indipendenza (6 novembre 1917) dal domino russo, con la nascita della repubblica del Bashkortostan.\nCultura.\nI baschiri vantano una delle mitologie pi\u00f9 grandi e ricche tra i popoli turchici; molte opere letterarie sono state messe per iscritto solo recentemente, essendo state tramandate oralmente di generazione in generazione, ad esempio il poema Ural Batyr, il quale da nome ai monti Urali. La cultura baschira vanta un ricco folclore con diverse danze e costumi. I baschiri sono anche noti per la ancora praticata antica tradizione dell'estrazione del miele da api selvatiche, praticato su alberi di una certa altezza; questo miele \u00e8 classificato come uno dei migliori in tutto il mondo."}
{"id": "614719", "revid": "73411", "url": "https://it.wikipedia.org/wiki?curid=614719", "title": "Camembert al Calvados", "text": ""}
{"id": "614720", "revid": "14214", "url": "https://it.wikipedia.org/wiki?curid=614720", "title": "Pace di Nystad", "text": ""}
{"id": "614721", "revid": "46931", "url": "https://it.wikipedia.org/wiki?curid=614721", "title": "Bashkiri", "text": ""}
{"id": "614724", "revid": "46931", "url": "https://it.wikipedia.org/wiki?curid=614724", "title": "Baskiri", "text": ""}
{"id": "614725", "revid": "46931", "url": "https://it.wikipedia.org/wiki?curid=614725", "title": "Baschkiri", "text": ""}
{"id": "614727", "revid": "47767", "url": "https://it.wikipedia.org/wiki?curid=614727", "title": "Archimonde", "text": ""}
{"id": "614730", "revid": "196390", "url": "https://it.wikipedia.org/wiki?curid=614730", "title": "Camembert al calvados", "text": ""}
{"id": "614731", "revid": "198277", "url": "https://it.wikipedia.org/wiki?curid=614731", "title": "Criminal Minds", "text": "Criminal Minds \u00e8 una serie televisiva statunitense di genere poliziesco, ideata da Jeff Davis e trasmessa dal 2005 al 2020, per quindici stagioni, dal network CBS.\nLa serie, che racconta il lavoro di un gruppo di criminologi dell'FBI, \u00e8 stata scritta con l'ausilio di un ex agente dell'agenzia, ispirandosi al ricco archivio compilato in 35 anni dai \"profiler\" statunitensi; questo aspetto \u00e8 chiaro fin dalla sigla iniziale della serie, dove compaiono alcuni tra i serial killer pi\u00f9 famosi della nazione.\nIn Italia la serie \u00e8 stata trasmessa in prima visione sul canale satellitare Fox Crime e in chiaro da Rai 2.\nNel 2021 \u00e8 stato annunciato un prossimo \"revival\" della serie.\nTrama.\nL'Unit\u00e0 di Analisi Comportamentale (\"BAU\", \"Behavioral Analysis Unit\") \u00e8 una squadra speciale di psicocriminologi dell'FBI, incaricati di elaborare un profilo psicologico e comportamentale degli assassini seriali, chiamati \"S.I.\" (\"Soggetto Ignoto\", nell'originale \"Unsub\", da \"Unknown Subject\"). Gli esperti di profili sono principalmente psichiatri e criminologi. La sede centrale del BAU si trova semisepolta nel terreno all'accademia dell'FBI di Quantico, in Virginia. In genere ogni episodio inizia con il crimine (nel cui atto il colpevole viene per lo pi\u00f9 tenuto nascosto e non svelato) e segue con la richiesta di aiuto da parte, per esempio, degli agenti di polizia locali che si stanno occupando di quel caso d'omicidio, di stupro o di rapimento, al BAU. Questa sezione dell'FBI, infatti, non si occupa di tutti i casi d'omicidio, ma solo di quelli pi\u00f9 intricati e, specialmente, di quelli seriali.\nDifatti, per fermare un \"serial killer\" spesso \u00e8 necessario anticiparlo e capire quale sar\u00e0 la sua prossima vittima. Per fare ci\u00f2 \u00e8 necessario stilare un preciso profilo dell'assassino, osservandone i comportamenti. La squadra, capitanata dall'agente speciale Hotchner, viene spesso chiamata da ogni parte del paese, e i profiler arrivano nei luoghi del crimine con il loro jet privato. Durante il viaggio i protagonisti iniziano a discutere sul profilo dell'assassino e a farsene un'idea, ma ci vogliono molti elementi per arrivare a stilarne uno completo. A volte questi elementi mancanti sono dati da altri omicidi che avvengono mentre la squadra sta indagando. All'inizio e alla fine di ogni episodio, fuori campo ma a volte anche durante i dialoghi, c'\u00e8 sempre una citazione di un personaggio pi\u00f9 o meno famoso, riguardante il caso di cui si occupano.\nSul campo gli agenti si dividono il lavoro: mentre JJ (fino alla sesta stagione) si occupa di parlare con gli agenti di polizia, con le famiglie delle vittime e con i mass media, Morgan e Prentiss si immedesimano nell'assassino, cercando di capire il perch\u00e9 del suo comportamento. Gideon (poi Rossi) e Reid, invece, si occupano in genere della parte meno d'azione; a Reid, in particolare, la squadra si affida per la sua vasta conoscenza, con cui riesce, riflettendo, a individuare particolari che nessun altro riesce a vedere. Garcia, da Quantico, segue le indagini e scava a fondo nelle vite di vittime, parenti, possibili \"S.I.\", testimoni e chiunque altro s'intrometta nelle indagini. Andando per esclusione e talvolta aiutandosi con il potere dei media (alcuni \"S.I.\" amano far sapere a tutti i motivi delle loro azioni e perci\u00f2 contattano gli agenti dell'FBI per mezzo di numeri d'emergenza resi pubblici dai telegiornali sotto consiglio di JJ), i \"profiler\" riescono dapprima a stilare un profilo completo dell\"S.I.\" e poi a trovarlo e ad arrestarlo. La conclusione \u00e8 spesso caratterizzata dal loro aereo in volo, che rientra a Quantico e dalla voce di uno di loro, pronunciante l'aforisma della conclusione.\nSpin-off.\n\"Criminal Minds: Suspect Behavior\".\nIl successo di \"Criminal Minds\" \u00e8 stato tale da indurre la CBS a realizzare uno spin-off, intitolato \"\", con protagonista Forest Whitaker. I personaggi di questa nuova serie sono stati introdotti al pubblico in un \"backdoor pilot\" presente all'interno di \"Criminal Minds\", corrispondente al diciottesimo episodio della quinta stagione, \"Fino alla morte\". \"Suspect Behavior\" si differenzia dalla serie madre per l'uso di metodi d'indagine decisamente alternativi. Nonostante un inizio promettente, a causa dei bassi ascolti questa serie \u00e8 stata chiusa dopo 13 episodi.\n\"Criminal Minds: Beyond Borders\".\nNel 2015 \u00e8 stato annunciato un secondo spin-off della serie, intitolato \"\", con protagonista Gary Sinise. L'8 aprile 2015 \u00e8 andato in onda un \"backdoor pilot\" eponimo all'interno della serie madre (\"Al di l\u00e0 dei confini\" nell'edizione italiana, corrispondente al diciannovesimo episodio della decima stagione), che ha introdotto la nuova serie, cui \u00e8 stato dato il via libera alla produzione l'11 maggio seguente. Il primo episodio \u00e8 andato in onda il 16 marzo 2016. Il 16 maggio CBS ha rinnovato la serie per una seconda e ultima stagione."}
{"id": "614735", "revid": "22414", "url": "https://it.wikipedia.org/wiki?curid=614735", "title": "Lingua laotiana", "text": ""}
{"id": "614736", "revid": "15128", "url": "https://it.wikipedia.org/wiki?curid=614736", "title": "Granchio gigante del Giappone", "text": ""}
{"id": "614738", "revid": "392623", "url": "https://it.wikipedia.org/wiki?curid=614738", "title": "Repubblica Federale Democratica Transcaucasica", "text": "La Repubblica Federale Democratica Transcaucasica (RFDTC, \u0417\u0430\u043a\u0430\u0432\u043a\u0430\u0437\u0441\u043a\u0430\u044f \u0434\u0435\u043c\u043e\u043a\u0440\u0430\u0442\u0438\u0447\u0435\u0441\u043a\u0430\u044f \u0444\u0435\u0434\u0435\u0440\u0430\u0442\u0438\u0432\u043d\u0430\u044f \u0440\u0435\u0441\u043f\u0443\u0431\u043b\u0438\u043a\u0430 (\u0417\u041a\u0414\u0424\u0420), Zakavkazskaja demokrati\u010deskaja federativnaja respublika (ZKDFR); conosciuta anche come Federazione Transcaucasica) fu uno Stato che ebbe breve esistenza e che comprendeva gli stati moderni dell'Armenia, Azerbaigian, e Georgia.\nDopo la Rivoluzione di febbraio, il Governo provvisorio russo install\u00f2 il Comitato Speciale Transcaucasico (\u043e\u0441\u043e\u0431\u044b\u0439 \u0417\u0430\u043a\u0430\u0432\u043a\u0430\u0437\u0441\u043a\u0438\u0439 \u041a\u043e\u043c\u0438\u0442\u0435\u0442 (\u041e\u0417\u0410\u041a\u041e\u041c), osobyj Zakavkazskij Komitet (OZAKOM)) per governare la zona. Dopo la rivoluzione d'ottobre fu affiancato e poi sostituito dal Commissariato Transcaucasico - fondato l'11 novembre del 1917 dal governo sovietico - sostituito a sua volta dalla RFDTC nel febbraio 1918. Essendo la Repubblica Federale Democratica Transcaucasica uno Stato indipendente che non aveva firmato alcun trattato con l'Impero ottomano (tale atto sarebbe stato compiuto il 3 marzo 1918 a Brest-Litovsk dalla Repubblica Socialista Federativa Sovietica Russa, entit\u00e0 diversa dalla RFDT), la Repubblica Federale Democratica Transcaucasica cerc\u00f2 di impedire che l'Impero ottomano si impadronisse dei territori dell'Amministrazione dell'Armenia occidentale. Riprendendo la guerra contro gli ottomani, esplosero rivolte nell'Azerbaigian, musulmano, che non voleva combattere al fianco dei cristiani contro altri musulmani. Il 13 aprile 1918 Baku viene presa sotto il controllo della Federazione Rivoluzionaria Armena che crea la \"Comune di Baku\", spingendo i musulmani ad arroccarsi a G\u00e4nc\u00e4, nell'interno. L'Azerbaigian si stacc\u00f2 e divenne la Repubblica Democratica di Azerbaigian, che si schier\u00f2 subito a fianco dei turchi dando vita alla guerra armeno-azera e partecipando alla Battaglia di Baku. Il resto della Federazione si divise in Prima Repubblica di Armenia e Repubblica Democratica di Georgia."}
{"id": "614741", "revid": "599013", "url": "https://it.wikipedia.org/wiki?curid=614741", "title": "D\u017eamolidin Abdu\u017eaparov", "text": "Velocista soprannominato \"Tashkent Terror\" o anche semplicemente \"Abdou\", vinse una Gand-Wevelgem, una tappa al Giro d'Italia, nove al Tour de France e sette alla Vuelta a Espa\u00f1a. \u00c8 uno dei pochissimi corridori ad aver vinto la classifica a punti in tutti e tre i grandi giri, l'unico a ottenere tale risultato nello stesso anno (1994) a Giro d'Italia e Tour de France.\nCarriera.\nAbdu\u017eaparov si mise in luce nelle categorie giovanili dove fece valere le sue doti di velocista e si aggiudic\u00f2 anche gare importanti, a cui prese parte con la nazionale sovietica. Unico musulmano nel gruppo, pass\u00f2 professionista nel 1990 con l'italiana Alfa Lum e nel corso degli anni si fece notare soprattutto nei tre Grandi Giri: a fine carriera conter\u00e0 ben 17 successi totali (\u00e8 stato il primo corridore asiatico a vincere una tappa al Tour de France) oltre ad aver vinto tre volte la classifica a punti al Tour ed una volta sia al Giro d'Italia che alla Vuelta a Espa\u00f1a.\nTra i suoi avversari pi\u00f9 tenaci ci fu un giovane Mario Cipollini, con cui diede vita a numerosi duelli sulle strade di Giro e Tour. Anche alla Gand-Wevelgem i due ebbero modo di scontrarsi: nell'edizione 1991 Abdu\u017eaparov si impose battendo l'italiano; l'anno dopo biss\u00f2 il successo, ma venne declassato, a favore di Cipollini per volata irregolare: Abdu\u017eaparov accus\u00f2 il rivale di aver comprato la giuria.\nLo stile non proprio perfetto gli provoc\u00f2 alcune antipatie in gruppo, poich\u00e9 in volata si rendeva spesso protagonista di scorrettezze; in qualche caso fu al centro di episodi grotteschi, come la caduta all'ultima tappa del Tour de France 1991 sugli Champs-\u00c9lys\u00e9es a Parigi, dove non si accorse di essere troppo vicino ad una transenna e, urtando un bidone pubblicitario della Coca-Cola, fin\u00ec sull'asfalto dopo un capitombolo. Si ruppe la clavicola e, pur avendo vinto la maglia verde, non pot\u00e9 salire sul podio finale; venne anzi ricoverato in ospedale.\nPrese parte anche ai Giochi olimpici del 1996 ad Atlanta, dove per la prima volta parteciparono atleti dell'Uzbekistan. Interruppe la sua carriera nel 1997 in seguito ad una squalifica per doping, quando risult\u00f2 positivo a sei controlli antidoping (Tre Giorni di La Panne, Grand Prix de la Ville de Rennes, La C\u00f4te Picarde, Quatre Jours de Dunkerque, Crit\u00e9rium du Dauphin\u00e9 Lib\u00e9r\u00e9 ed al termine della seconda tappa del Tour de France) e squalificato per due anni."}
{"id": "614743", "revid": "247222", "url": "https://it.wikipedia.org/wiki?curid=614743", "title": "Aqua (Asia)", "text": "Aqua \u00e8 un album discografico del gruppo di rock progressivo Asia, pubblicato nel giugno del 1992.\nFormazione.\nAltri musicisti\nNote aggiuntive"}
{"id": "614744", "revid": "339392", "url": "https://it.wikipedia.org/wiki?curid=614744", "title": "Baskortostan", "text": ""}
{"id": "614745", "revid": "339392", "url": "https://it.wikipedia.org/wiki?curid=614745", "title": "Repubblica dei Baschiri", "text": ""}
{"id": "614746", "revid": "339392", "url": "https://it.wikipedia.org/wiki?curid=614746", "title": "Baskiria", "text": ""}
{"id": "614751", "revid": "599013", "url": "https://it.wikipedia.org/wiki?curid=614751", "title": "Tpi", "text": ""}
{"id": "614754", "revid": "1776051", "url": "https://it.wikipedia.org/wiki?curid=614754", "title": "Stage Fright (Mot\u00f6rhead)", "text": "Stage Fright \u00e8 un DVD live della band heavy metal britannica Mot\u00f6rhead, registrato il 7 dicembre del 2004 alla \"Philipshalle\" di D\u00fcsseldorf Germania, durante l'Inferno Tour, e pubblicato nel 2005 in occasione del 30\u00ba anniversario della band.\nContenuti.\nIl DVD, contiene un primo disco con il concerto mixato in audio Dolby Digital 5.1 e un secondo disco con, tra l'altro, le apparizioni di molti ospiti internazionali che fanno gli auguri alla band, come l'ex batterista dei Mot\u00f6rhead Philty Animal Taylor, Kerry King degli Slayer, Dave Grohl dei Foo Fighters, Chris Jericho dei Fozzy e il wrestler Triple H, grande amico di Lemmy.\nIl 3 settembre 2007 il video \u00e8 stato ripubblicato nel nuovo formato HD DVD, divenendo cos\u00ec il primo HD DVD musicale del mondo."}
{"id": "614755", "revid": "1543377", "url": "https://it.wikipedia.org/wiki?curid=614755", "title": "Girabola", "text": "Il Girabola \u00e8 la massima serie del campionato angolano di calcio, organizzato dalla Federazione calcistica dell'Angola (FAF).\nLa squadra con il maggior numero di campionati vinti \u00e8 l'Atl\u00e9tico Petr\u00f3leos de Luanda (15 titoli).\nStoria.\nIl primo campionato con il patrocinio della FAF si svolse nel 1979 fra 24 squadre, divise in 4 gruppi di 6 squadre ciascuno. I vincitori di ogni gruppo si incontrarono poi in una serie di scontri diretti.\nDal 1980 al 1990 nel campionato militarono 14 squadre. Dopo il 1991 il numero delle compagini partecipanti fu alzato a 16. Nel 1993 e nel 1994 presero parte al campionato solo 12 squadre e dal 1995 le squadre furono nuovamente 14. Dal 2010 il numero delle partecipanti \u00e8 salito a 16.\nSquadre.\nStagione 2021-2022."}
{"id": "614757", "revid": "1442080", "url": "https://it.wikipedia.org/wiki?curid=614757", "title": "Lingua nefusi", "text": "La lingua nefusi (o tanfusit) \u00e8 una lingua berbera parlata in Libia, nel Gebel Nefusa. \nDistribuzione geografica.\nLa trib\u00f9 berbera degli \"Infusen\" (per gli storici arabi: \"Nefusa\") \u00e8 ricordata come una delle pi\u00f9 grandi e potenti del Nordafrica. Probabilmente la lingua parlata nel Gebel Nefusa comprende diverse variet\u00e0, che non risalgono solo a questa trib\u00f9. Francesco Beguinot, lo studioso italiano che ha lasciato una ricca descrizione grammaticale con vocabolario, rileva che \"i dialetti dell'altipiano possono, per ragioni di affinit\u00e0, raggrupparsi in due sezioni: quella di Fass\u00e2to e di Nal\u00fbt da una parte, e quella di Yefren dall'altra\". Gli studi dello stesso Beguinot e di altri berberisti italiani privilegiano la variet\u00e0 di Fassato, Giado (capoluogo del distretto) e di Gemmari, poco distante. Con molta approssimazione, la catalogazione SIL International comprende in un'unica entit\u00e0 il dialetto nefusi, quello della citt\u00e0 di Zuara (in Libia, sulla costa), ed i parlari berberi della Tunisia, il che da un punto di vista linguistico \u00e8 del tutto scorretto.\nI berberi del Gebel Nefusa sono di religione islamica ma di culto ibadita (cio\u00e8 kharigita), a differenza della maggior parte della popolazione libica, che \u00e8 sunnita (di rito malikita). Anche gli Zuarini e i berberofoni di Djerba sono ibaditi, mentre i berberofoni di altre localit\u00e0 della Tunisia sono sunniti.\nFonologia.\nDal punto di vista fonetico, il nefusi appartiene ai parlari \"a tendenza occlusiva\", vale a dire non presenta, di norma, una spirantizzazione delle occlusive, come avviene altrove (per esempio, a Djerba).\nIl sistema vocalico, che non \u00e8 facile da individuare con precisione, perch\u00e9 la descrizione da parte di Beguinot non \u00e8 fonologica, sembra comprendere tre soli fonemi vocalici: /i/, /a/, /u/. \u00c8 possibile ma non \u00e8 certo che, almeno in alcuni casi, anche [\u0259] possa avere un ruolo fonologico (come invece avviene sicuramente a Djerba).\nA differenza di altre lingue berbere, in cui l'accento non sembra svolgere un ruolo particolarmente importante, il nefusi presenta un accento tonico particolarmente rilevabile, la cui posizione sembra variabile in dipendenza di diversi fattori, che Beguinot si \u00e8 sforzato di descrivere con precisione nella sua grammatica (1942:11-18).\nUn aspetto interessante del nefusi \u00e8 una frequenza del fenomeno di Umlaut (o metafonia), che provoca il mutamento di timbro nella vocale iniziale dei nomi (solitamente a al singolare), che si adegua a quello delle vocali successive (soprattutto u, pi\u00f9 raramente i), che non di rado sono col tempo scomparse. (Vycichl 1953-55: 317)\nAlcuni esempi: \nGrammatica.\nUn tratto rimarchevole del nefusi \u00e8 la perdita completa dell'opposizione di stato nel nome. A differenza di Zuara, Djerba e altre zone del sud tunisino, che conservano questo tratto morfologico, in nefusi non esistono pi\u00f9 forme diverse per il nome in stato libero e in stato d'annessione.\nLetteratura.\nLa letteratura nefusi \u00e8 stata fino a qualche tempo fa prevalentemente orale. Doveva esistere un ricco patrimonio di composizioni, alcune delle quali sono giunte fino a noi grazie a ricerche di F. Beguinot e del suo successore Luigi Serra, che ha dato una interessante descrizione di due poemetti religiosi composti da Abu F\u00e2lgh\u00e2 agli inizi del XIX secolo (Serra 1986).\nPi\u00f9 di recente, numerosi berberi del Gebel si sono dati alla poesia, e tra essi spicca il nome di Said Sifaw (pseudonimo di Said El Mahruq, n. a Giado 1946, m. a Djerba 1994), la cui poesia \u00e8 conosciuta non solo in Libia ma anche all'estero, al punto che il cantante cabilo Ferhat Mehenni ne ha musicato una composizione (\"Amusnaw\" \"l'uomo di cultura\", 1979)."}
{"id": "614758", "revid": "34928", "url": "https://it.wikipedia.org/wiki?curid=614758", "title": "Nefusi", "text": ""}
{"id": "614759", "revid": "729019", "url": "https://it.wikipedia.org/wiki?curid=614759", "title": "M4 (trattore d'artiglieria)", "text": "L\u2032M4 18 t High speed tractor (Trattore ad alta velocit\u00e0 da 18 t M4) era un trattore d'artiglieria sviluppato negli Stati Uniti per il traino di artiglierie pesanti, con la possibilit\u00e0 di trasportare tutti i serventi del pezzo ed una scorta di munizioni. Questo veicolo risult\u00f2 di grande importanza per migliorare la mobilit\u00e0 dell'artiglieria americana, in buona parte ancora a traino meccanico, dato che i semoventi equipaggiati con pezzi del calibro di quelli trainati dall'M4 furono introdotti solo alla fine della seconda guerra mondiale.\nSviluppo.\nL'esercito statunitense arriv\u00f2 al 1939 senza una chiara politica relativa alla meccanizzazione, ma, in seguito ai successi della \"Blitzkrieg\" nel 1939 e 1940, i pianificatori dello sviluppo delle forze armate statunitensi si resero conto della necessit\u00e0 di avere un esercito che si affidasse quanto pi\u00f9 possibile a veicoli motorizzati per il movimento tanto tattico quanto strategico. Fra l'altro questo comportava che anche l'artiglieria potesse muovere con velocit\u00e0 confrontabile con quella dei mezzi corazzati, all'epoca i semoventi esistevano solo sui tavoli dei progettisti (quando esistevano), quindi venne deciso lo sviluppo di una serie di \"trattori ad alta velocit\u00e0\" (\"High speed tractor\") con caratteristiche tali da poter trainare qualsiasi pezzo presente nell'organico della artiglieria. L'alta velocit\u00e0 di questi trattori deve comunque sempre essere considerata in relazione a quella del traino animale e non in confronto con quella ottenibile con veicoli a ruote.\nIl modello M4 rappresentava il trattore destinato alle artiglierie pi\u00f9 pesanti gi\u00e0 in servizio nell'esercito. Nel 1941 venne studiata la possibilit\u00e0 di utilizzare i componenti del veloce ma oramai obsoleto carro leggero M2A1 per un trattore d'artiglieria. Lo sviluppo venne eseguito con successo, e il prototipo denominato \"T9\", costruito dalla Allis-Chalmers nell'ottobre del 1941. Ulteriori miglioramenti portarono al \"T9E1\" (dicembre 1942), i cui test risultarono molto positivi, tanto che venne subito posto in produzione come \"M4 Medium Tractor\", poi, dal 1943, \"High-Speed Tractor 18-ton M4\".\nVennero costruiti 5552 veicoli nel periodo dal marzo 1943 al giugno 1945, ed alcuni erano ancora in servizio negli anni novanta\nTecnica.\nL'architettura del veicolo era basta su una cabina anteriore con la capacit\u00e0 di trasporto per 12 uomini (guidatore compreso), con il motore centrale, con due ampie griglie laterali per il raffreddamento e la parte posteriore destinata a portare le munizioni del pezzo trainato. La forma del veicolo era praticamente un parallelepipedo su cingoli, con la cabina sensibilmente avanzata rispetto alla ruota motrice del cingolo.\nIl motore era un Waukeshua 145GZ, 6 cilindri in linea a benzina da 13400\u00a0cm3, che poteva erogare fino a 210 CV a 2100 rpm. Il cambio era manuale a tre marce avanti ed una retromarcia. Nella marcia pi\u00f9 ridotta era in grado di esercitare una forza sul gancio di traino di 17500\u00a0kg, con una velocit\u00e0 massima di 16\u00a0km/h su terreno vario e 56\u00a0km/h su strada. Posteriormente era posto un verricello da 13500\u00a0kg con un cavo da 9,14 m.\nLe sospensioni a spirale orizzontale, si basavano su due carrelli con ruote di piccolo diametro per lato. La ruota di rinvio (posteriore) era a raggi e, collegato ad essa, era il sistema di tensionamento dei cingoli. Il sistema di trazione (compresa la ruota dentata anteriore) era uguale a quello dello Sherman e il movimento era assicurato da cingoli modello T49 larghi 419\u00a0mm, forniti di tacchi in gomma per non danneggiare il fondo stradale. Il sistema di trazione e rotolamento era completato da due ruotini tendicingolo per lato. Con i cingoli modello T49 la pressione al suolo era di soli 0,05 MPa, ossia di circa 0,5\u00a0kg/cm2.\nLa cabina era fornita di parabrezza, ma era aperta lateralmente e l'accesso avveniva appunto dai lati aperti. Sulla cabina era un tetto in lamiera e, per il passeggero a lato del guidatore, era prevista una botola con un anello per il supporto di una mitragliatrice M2 HB da 12,7 mm, per uso antiaereo o di difesa ravvicinata. Sul tetto generalmente veniva trasportato anche il treppiedi della mitragliatrice, per poterla utilizzare da terra.\nIl veicolo era stato concepito per trainare su strada o in terreno vario i pezzi d'artiglieria pesante, con pesi tra i 8165 e 13608\u00a0kg (18000 e 30000 lb), la squadra di serventi, le loro armi, i rifornimenti di prima necessit\u00e0 e un certo numero di munizioni (variabile a seconda del pezzo trainato). Per questo motivo vennero prodotte 2 versioni: la \"Class A\", per i cannoni contraerei da 90mm o 76,2 mm, e la \"Class B\" per traino dei cannoni da 155 mm e degli obici da 203 mm (8 in) e 240 mm. Come trattore il Class A poteva disporre di una cassetta da 54 colpi da 76 o 90mm, mentre come Class B poteva trasportare 30 proiettili da 155, oppure 20 da 203 o infine 12 da 240mm (pesanti 160\u00a0kg l'uno). Sulla cassetta portamunizioni del Class B era montato un paranco a catena manuale per il carico e lo scarico dei colpi. Il trattore Class A si distingueva esteriormente dal Class B unicamente per la presenza di due aperture laterali sulla scatola delle munizioni e per il diverso modello di gancio di traino. In entrambi i modelli la cassetta portamunizioni non era coperta, ma era protetta con un telo impermeabile dagli agenti atmosferici. Invece dei pezzi il trattore poteva trainare il rimorchio M23, con l'avantreno M5, il rimorchio M23 poteva portare 32 colpi per l'obice da 240\u00a0mm o 60 colpi per l'obice da 8 in o 96 colpi per il cannone da 155\u00a0mm.\nEvoluzione.\nOltre al modello base furono costruiti altri modelli per esigenze particolari.\nM4C capace di trasportare solo 8 uomini oltre all'equipaggio, ma con un maggior carico di munizioni.\nM4A1, (ed M4A1C, analogo all'M4C) costruito per operare soprattutto su terreno innevato, quindi con cingoli pi\u00f9 larghi e quindi con il treno di rotolamento allontanato dalla struttura. Questo veicolo utilizzava la stessa meccanica dell'M4, ma l'autonomia era di 200\u00a0km e la velocit\u00e0 di 48\u00a0km/h. Dovendo operare in climi freddi era assicurata agli uomini a bordo una maggiore protezione dalle intemperie. Le dimensioni erano uguali a quelle dell'M4, tranne naturalmente la larghezza che passava a 2,82 m. In totale ne furono costruiti 249, tutti nel 1945.\nM4A2, probabilmente non super\u00f2 la fase di prototipo, costruito dopo la fine della seconda guerra mondiale (1954), aveva i cingoli modello T48, gli stessi dell'M4 Sherman con estensioni (\"duck bill\") ai lati ed il treno di rotolamento allontanato dal telaio. In questo veicolo la maggiore larghezza (uguale a quella dell'M4A1) era utilizzata per allargare anche la cabina. Per aumentare la capacit\u00e0 di carico il radiatore, invece che laterale, era posteriore.\nImpiego.\nLa caratteristica di contenere in un solo mezzo dotato di adeguata mobilit\u00e0, serventi, cannoni e un certo numero di munizioni di pronto impiego era operativamente molto importante, ed era derivata direttamente dall'artiglieria a cavallo di epoca napoleonica. Un'altra caratteristica tipica del mezzo era la predisposizione per un armamento per la difesa ravvicinata, con una Browning M2 HB sul tetto, con 500 colpi, caratteristica che generalmente non si trovava sui trattori d'artiglieria, dato che si riteneva che le artiglierie (e particolarmente quelle pi\u00f9 pesanti) non dovessero operare in prossimit\u00e0 della linea del fronte.\nNel corso della seconda guerra mondiale il mezzo ha operato nei teatri europeo e mediterraneo (il teatro europeo comprendeva Francia, Gran Bretagna e Reich tedesco, mentre il teatro mediterraneo comprendeva Italia e Nord Africa). Date le caratteristiche delle artiglierie destinate ad essere trainate da questo veicolo, non ebbe praticamente impiego nel teatro del Pacifico. Non risulta che mezzi di questo tipo siano stati ceduti all'URSS. Esso ha avuto un impiego molto diffuso anche dopo la guerra, con un lungo ed onorato servizio, con il traino di artiglierie come l'M59 Long Tom, l'M115 da 203mm e altre grosse bocche da fuoco per le quali non era sempre conveniente realizzare semoventi su scafo cingolato.\nQuesto veicolo, permettendo il movimento anche in condizioni operative estremamente disagevoli, rese possibile lo schieramento delle artiglierie di peso pi\u00f9 elevato anche in condizioni che sarebbero state proibitive per veicoli ruotati o per i veicoli semicingolati disponibili in campo alleato."}
{"id": "614760", "revid": "125962786", "url": "https://it.wikipedia.org/wiki?curid=614760", "title": "Bem (serie animata)", "text": ", meglio nota in Italia come Bem il mostro umano, \u00e8 una serie televisiva anime dell'orrore, fra i primi del genere, creata nel 1968 da Saburo Sakai e Nobuhide Morikawa e trasmessa in 26 episodi della durata di 25 minuti ciascuno tra l'ottobre del 1968 e l'aprile del 1969. Della serie, inoltre, \u00e8 stato creato anche un manga pubblicato dall'editore giapponese K\u014ddansha.\nPer i dettagli truculenti al limite dello splatter ebbe numerosi problemi in Giappone per le proteste di gruppi di genitori. Degna di nota anche la colonna sonora, una serie di brani jazz scritti per la serie. Esiste anche la seconda serie composta da soli due episodi, che in Italia non sono mai stati trasmessi e sono stati distribuiti solamente in DVD.\nSono stati realizzati due remake animati, nel 2006 e nel 2019, e nel 2011 ne \u00e8 stata realizzata una versione dorama in 10 puntate dal titolo \"Y\u014dkai ningen Bem\" con Kazuya Kamenashi che impersona Bem.\nProduzione e trasmissione.\nLa serie \u00e8 stata prodotta nel 1968 e trasmessa in 26 episodi della durata di 25 minuti ciascuno dalla televisione giapponese tra l'ottobre del 1968 e l'aprile del 1969. La serie non possiede un finale vero e proprio, semplicemente la voce narrante parla di altre avventure nelle quali i protagonisti si cimenteranno. Venne trasmessa in Italia la prima volta da Rete 4 nel 1982 con il titolo \"Bem\", parzialmente censurata a causa dei contenuti ritenuti troppo cruenti, e in seguito ha avuto sporadiche apparizioni su reti locali. Dopo molti anni \u00e8 stata trasmessa su MTV nel 2002 con un nuovo doppiaggio e il titolo \"Bem il mostro umano\". La sigla italiana \"Bem\" \u00e8 stata composta e cantata da Nico Fidenco e un coro di bambini. Nel videoclip di Caparezza \"Goodbye Malinconia\" appare il 45 giri della sigla di Bem. La serie \u00e8 stata rimasterizzata in DVD e distribuita in Italia da Dynamic Italia.\nNell'aprile 2006 \u00e8 stato realizzato , remake della serie originale con gli stessi protagonisti a cui danno voce gli attori Kazuhiko Inoue (Bem) e Kaori Yamagata (Bera). In Italia sono stati pubblicati in DVD solo i primi due episodi in versione sottotitolata dalla Dynit.\nNel 2019 venne realizzato un altro remake intitolato Bem prodotto da LandQ Studios, scritto da Atsuhiro Tomioka e diretto da Yoshinori Odaka.\nPersonaggi.\nBem, Bera e Bero sono nati in seguito a un esperimento genetico. I tre di solito viaggiano mutando forma a seconda delle situazioni in cui si vengono a trovare, in modo da assomigliare il pi\u00f9 possibile a persone normali. Tuttavia questa trasformazione li priva di parte della loro forza, ed in tal modo non \u00e8 mai perfetta, in quanto ciascuno dei tre ha alcuni segni che lo identificano come non umano. Uno \u00e8 comune a tutti e tre, ovvero avere tre dita per mano.\nDorama.\nNel 2011 \u00e8 stato prodotto , un dorama in 10 episodi ispirato alla serie anime."}
{"id": "614762", "revid": "21880", "url": "https://it.wikipedia.org/wiki?curid=614762", "title": "Macrocheira", "text": ""}
{"id": "614764", "revid": "1921292", "url": "https://it.wikipedia.org/wiki?curid=614764", "title": "Giorgio Merlo", "text": "Biografia.\nSi \u00e8 laureato in Lettere Moderne all'Universit\u00e0 di Torino. Sposato con Stefania. \u00c8 giornalista professionista.\nAttivit\u00e0 politica.\n\u00c8 stato delegato provinciale giovanile di Torino per la Democrazia Cristiana e dirigente nazionale del dipartimento Cultura e formazione. Nel 1985 viene eletto consigliere comunale a Pinerolo; nel 1995 diventa consigliere provinciale e capogruppo del Partito Popolare Italiano.\nElezione a deputato.\nDiventa per la prima volta deputato nel 1996, essendo stato eletto nel collegio di Pinerolo col sistema maggioritario. Mantiene la medesima carica alle elezioni del 2001, venendo eletto nella lista dell'Ulivo. Nella XIV legislatura, \u00e8 stato membro della Commissione Ambiente, territorio e Lavori Pubblici.\nSiede alla Camera dei deputati anche durante la XV legislatura; \u00e8 stato infatti eletto nella Circoscrizione Piemonte 1, nella lista dell\"'Ulivo\", in area Margherita. \u00c8 stato vicepresidente della Commissione Parlamentare per l'Indirizzo Generale e la Vigilanza dei Servizi Radiotelevisivi e membro della Commissione Trasporti, Poste e Telecomunicazioni.\n\u00c8 stato rieletto alla Camera nel 2008 (XVI legislatura) nelle liste del Partito Democratico e confermato vicepresidente della Commissione Parlamentare per l'Indirizzo Generale e la Vigilanza dei Servizi Radiotelevisivi.\nFondatore del Movimento politico e culturale \"Rete Bianca\".\nAutore di molti libri di carattere politico e culturale. Tra gli altri ricordiamo: \"Settegiorni\", una rivista anticonformista; \"Popolare nell'Ulivo\"; \"Tempo di Centro\"; \"Margherita oltre il partito\"; \"Cattolici e Margherita\"; \"Democratici e Cattolici\"; \"Pd, l'Utopia possibile\"; \"Il centro e il Pd\"; \"\"Ricambio, bluff o qualit\u00e0\", \"Renzi e la classe dirigente\", \"Caro Toro ti scrivo\".\" \"Cattolici senza Partito?\"; \"Sandro Fontana l'Anticonformista Popolare\"; \"I Granata\"; \"Politica, Competenza e Classe Dirigente\".\nCollabora da anni con varie testate e riviste locali e nazionali per riaffermare la presenza politica e culturale dei cattolici democratici e del popolarismo di ispirazione cristiana.\nElezione a sindaco.\nIl 26 maggio 2019 viene eletto sindaco di Pragelato. Assessore \"Unione Montana Comuni Olimpici Via Lattea\".\nNoi di centro.\nNel dicembre del 2021 Clemente Mastella, sindaco di Benevento, lancia il nuovo contenitore politico di matrice neodemocristiana \"'Noi di centro'\" di cui Merlo diventa Presidente Nazionale."}
{"id": "614765", "revid": "1305772", "url": "https://it.wikipedia.org/wiki?curid=614765", "title": "Maddalena de' Medici", "text": "Maddalena de' Medici fu il nome di due personaggi della famiglia Medici."}
{"id": "614779", "revid": "1893", "url": "https://it.wikipedia.org/wiki?curid=614779", "title": "Rheticus", "text": ""}
{"id": "614780", "revid": "1851256", "url": "https://it.wikipedia.org/wiki?curid=614780", "title": "Cucina angolana", "text": "La cucina angolana ha subito forti influenze dalla cucina portoghese, per via del passato coloniale che ha legato i due stati. \nI portoghesi introdussero non solo alimenti e metodi di cottura della propria patria ma anche dalle altre colonie: molti piatti angolani, ad esempio, sono uguali o perlomeno simili ad alcuni piatti del Brasile. \nTra gli ingredienti della cucina angolana vi sono:\nTra i piatti tipici dell'Angola vi sono:"}
{"id": "614781", "revid": "1437722", "url": "https://it.wikipedia.org/wiki?curid=614781", "title": "L'oroscopo speciale", "text": "L'oroscopo speciale \u00e8 il quarto studio album del cantautore italiano Samuele Bersani, pubblicato nel 2000 dalla BMG Ricordi e dalla Pressing. Nel disco \u00e8 presente la canzone \"Replay\" che Bersani ha portato al Festival di Sanremo 2000.\nL'album \u00e8 stato ripubblicato l'anno successivo con l'aggiunta della canzone \"Chiedimi se sono felice\"."}
{"id": "614782", "revid": "1632387", "url": "https://it.wikipedia.org/wiki?curid=614782", "title": "The Best of Mot\u00f6rhead", "text": "The Best of Mot\u00f6rhead \u00e8 una raccolta dell'omonima band heavy metal uscita nel 2000 per celebrare il venticinquesimo anniversario dalla fondazione. \u00c8 una raccolta davvero completa che include i maggiori successi del gruppo pi\u00f9 quattro versioni live di altrettanti brani."}
{"id": "614784", "revid": "1318658", "url": "https://it.wikipedia.org/wiki?curid=614784", "title": "Sprite (bevanda)", "text": "La Sprite \u00e8 una bevanda analcolica di genere \"soft drink\" al gusto di limone, senza caffeina, prodotta dalla The Coca-Cola Company. Si tratta di una gassosa proveniente dalla Germania, inizialmente chiamata \"Fanta Klare Zitrone\" (Fanta chiara al limone); in seguito, il marchio fu ridisegnato come \"Sprite\". Venne introdotta negli Stati Uniti nel 1961.\nLa bevanda era la risposta della Coca Cola alla popolarit\u00e0 della \"7 Up\". Fu venduta inizialmente in lattine verdi e blu o in bottiglie trasparenti con un'etichetta blu. La Sprite \u00e8 commercializzata in oltre 190 nazioni. Nel Regno Unito la bevanda \u00e8 famosa per lo slogan \"Get the right Sprite\".\nIngredienti.\nCome per tutti i prodotti della Coca-Cola Company, la composizione esatta della Sprite varia da nazione a nazione. Essenzialmente, la bevanda \u00e8 composta da acqua frizzante, zucchero, acido citrico, citrato di sodio, benzoato di sodio e aromi naturali."}
{"id": "614786", "revid": "339392", "url": "https://it.wikipedia.org/wiki?curid=614786", "title": "I Sorci Verdi", "text": ""}
{"id": "614787", "revid": "599013", "url": "https://it.wikipedia.org/wiki?curid=614787", "title": "Bill Lomas", "text": "Carriera.\nInizi\u00f2 a correre a 19 anni, su una Royal Enfield; l'esordio nel Motomondiale avvenne nel 1950 come pilota ufficiale Velocette in 350; dopo alcune stagioni opache, si fece notare dal 1955, quando vinse il titolo della 350 con la Moto Guzzi e sfior\u00f2 la vittoria in 250 con la MV Agusta (titolo perso anche a causa di una squalifica dopo la vittoria in pista a Assen per una irregolarit\u00e0 durante una fermata ai box).\nDopo aver riconquistato l'iride nel 1956, si ritir\u00f2 dal mondo delle gare motociclistiche ad alti livelli dopo il ritiro dalle gare della Moto Guzzi, della quale era pilota ufficiale, convinto di non poter pi\u00f9 trovare da nessun'altra parte dei mezzi competitivi come a Mandello del Lario, dove tra l'altro aveva infranto alcuni record del mondo con la Moto Guzzi 8 cilindri.\nSi occupava anche della vendita di motocicli e gestiva un kartodromo vicino alla pista di Donington Park."}
{"id": "614788", "revid": "729019", "url": "https://it.wikipedia.org/wiki?curid=614788", "title": "M5 (trattore d'artiglieria)", "text": "L\u2032M5 13 t High speed tractor (Trattore ad alta velocit\u00e0 da 13 t M5) era un trattore d'artiglieria sviluppato negli Stati Uniti per il traino di artiglierie pesanti campali, con la possibilit\u00e0 di trasportare tutti i serventi del pezzo. Questo veicolo venne sviluppato, pariteticamente all\u2032\"M4\", a cominciare dal 1941, ma su scafo del carro leggero M3, pi\u00f9 moderno del precedente M2A1 sul cui scafo era progettato l'M4.\nSviluppo.\nL'esercito statunitense arriv\u00f2 al 1939 senza una chiara politica relativa alla meccanizzazione, ma, in seguito ai successi della \"Blitzkrieg\" nel 1939 e 1940, i pianificatori dello sviluppo delle forze armate statunitensi si resero conto della necessit\u00e0 di avere un esercito che si affidasse quanto pi\u00f9 possibile a veicoli motorizzati per il movimento tanto tattico quanto strategico. Fra l'altro questo comportava che anche l'artiglieria potesse muovere con velocit\u00e0 confrontabile con quella dei mezzi corazzati, all'epoca i semoventi esistevano solo sui tavoli dei progettisti (quando esistevano), quindi venne deciso lo sviluppo di una serie di \"trattori ad alta velocit\u00e0\" (\"High speed tractor\") con caratteristiche tali da poter trainare qualsiasi pezzo presente nell'organico della artiglieria. L'alta velocit\u00e0 di questi trattori deve comunque sempre essere considerata in relazione a quella del traino animale e non in confronto con quella ottenibile con veicoli a ruote.\nNel corso del 1942 vennero prodotti diversi prototipi per il trattore destinato al traino delle artiglierie pesanti campali (Obici M2 105 mm e cannoni M1 4,5 in), designati T13, T20 e T21, in seguito ad una serie di test sul campo prova di Aberdeen l'ultimo venne standardizzato alla fine di ottobre 1942 come trattore ad alta velocit\u00e0 M5.\nTecnica.\nIl veicolo era praticamente un cassone aperto su un telaio cingolato con un telaio superiore smontabile per sostenere un telone di copertura. La posizione del pilota era anteriore e centrale, con un parabrezza ribaltabile in avanti che copriva solo il pilota. L'accesso al veicolo avveniva da due porte anteriori (non laterali) ai fianchi del sedile del pilota. Gli otto uomini trasportati sedevano appoggiati alla fiancate laterali su due file di quattro sedili ciascuna. Le fiancate avevano la capacit\u00e0 di fornire un certo livello di protezione per gli occupanti, essendo continue.\nIl motore (posteriore) era un Continental R6572 a 6 cilindri di 9375\u00a0cm\u00b3 di cilindrata, alimentato a benzina che poteva erogare fino a 235 CV. Il radiatore era posteriore e raffreddato usando una ventola a sei pale. Il cambio era a quattro marce ed una retromarcia, accoppiato ad un gruppo di rinvio a due velocit\u00e0, quindi per ogni marcia poteva essere selezionata anche una marcia ridotta.\nLe sospensioni erano a molle verticali, su due carrelli a ruote di piccolo diametro, la ruota di rinvio (con il sistema di tensionamento dei cingoli) e la ruota anteriore motrice erano quelle del carro leggero M3, quindi anche i cingoli erano gli stessi. Considerando che il corpo del mezzo non era corazzato, quindi meno rigido di quello del carro armato da cui aveva origine il mezzo, erano state aggiunte due travi di irrigidimento esterne per garantire l'allineamento dei carrelli. I ruotini tendicingolo erano fissati al telaio.\nI modelli di cingolo adattabili all'M5 erano: T16E1, T16E2, T36E6, T55E1, tutti con larghezza di 295\u00a0mm che garantivano il contatto il suolo per 2,97 m.\nIl veicolo era un mezzo assai diverso dall'M4, e destinato a trainare gli obici da 105, 114 e 155mm, con un carico rispettivamente di 56, 38 e 24 colpi.\nIl carico utile trasportasbile sul cassone era di 5000\u00a0kg e trainava carichi di 5150\u00a0kg (12000 lb). Il gancio di traino era precaricato a molla.\nTra le dotazioni standard, un verricello anteriore da 6800\u00a0kg. Non standard era la possibilit\u00e0 di montare sui modelli M5, M5A2 e M5A4 una lama da bulldozer (macchina)| modello T2, rendendo quindi il mezzo capace di scavare postazioni per i pezzi trainati. Il trattore poteva trainare due rimorchi a biga M10 accoppiati.\nIn genere i trattori M5 erano disarmati, ma su alcuni fu effettuata una modifica campale, particolarmente nel teatro di guerra Mediterraneo, montando l'anello M49C ed i relativi accessori per il supporto di una M2 Browning da 12,7\u00a0mm.\nVarianti.\nOltre all'M5 originale furono prodotte alte versioni del veicolo, soprattutto in considerazione degli sviluppi necessari all'impiego del veicolo su terreni a bassa consistenza e del comfort degli uopmini trasportati.\nNell\u2032M5A1 il cassone superiore era sostituito da una struttura con la parte anteriore completamente chiusa. Il parabrezza non era pi\u00f9 singolo e ribaltabile, ma in due finestre e fisse, fornito di tergicristalli. Sopra la struttura era montato di serie un anello di supporto per la Browning 12,7\u00a0mm. Le due porte anteriori erano state sostituite da due porte laterali. Le munizioni per il pezzo trainato erano tenute in due comparti apribili lateralmente posti dietro il vano per l'equipaggio. Il numero di uomini trasportabili saliva a 10 pi\u00f9 il guidatore, che assumeva una posizione di guida non pi\u00f9 centrale, ma spostata verso sinistra. Le caratteristiche tecniche non erano state modificate sensibilmente.\nL\u2032M5A2 e l\u2032M5A3 avevano sospensioni modificate (HVVS) e cingoli modello T82 da 533\u00a0mm, distinguendosi in quanto il primo era derivato dall'M5, mentre il secondo era derivato dall'M5A1. Dato il diverso sistema di sospensioni e l'aumento della larghezza dei cingoli, erano scomparse le barre laterali di irrigidimento del sistema dei carrelli.\nL\u2032M5A4 aveva cingoli con tensione regolabile (sempre modello T82) e con saldati i supporti per le estensioni laterali, 12 sedili, scafo pi\u00f9 largo (2,92 m)\nNe furono costruiti circa 5290 esemplari dalla International Harvester nel periodo 1943-1945. Fu distribuito in circa 200 esemplari anche all'URSS nell'ambito della legge Affitti e prestiti.\nPrestazioni.\nLe prestazioni del mezzo erano inferiori a quelle dell'M4, nonostante il miglior sistema di rotolamento (derivato da quello del carro leggero M3, invece che da quello del carro leggero M2), d'altra parte la richiesta era per un trattore meno spinto di quanto non fosse l'M4. D'altra parte, in termini di valori assoluti erano pi\u00f9 che soddisfacenti, con una pressione al suolo di 0,08 MPa, ossia di circa 0,8\u00a0kg/cm2, la capacit\u00e0 di guado senza preparazione di 1,3 m, la capacit\u00e0 di superare una trincea di 1,7 m (gli stessi parametri per l'M4 erano 0,05 MPa, guado 1,04 m e trincea di 1,5 m).\nImpiego.\nVenne utilizzato nel corso della seconda guerra mondiale tanto nei teatri di guerra europei quanto in quello del Pacifico. Distribuito agli alleati fu utilizzato tanto dalla Gran Bretagna quanto dall'Unione Sovietica. Successivamente fu usato nella guerra di Corea, con l'8\u00aa armata, anche per il traino dei radar di localizzazione per il tiro di controbatteria. Dopo la guerra di Corea, nel corso della guerra fredda, fu usato fino all'inizio degli anni '60 anche per il traino di artiglierie contraerei e relativi radar di avvistamento e scoperta nel corso della guerra fredda.\nOltre che dall'\"US Army\" nel dopoguerra fu utilizzato da Austria, Giappone, Pakistan e Iugoslavia.\nCollegamenti esterni.\nVeicoli dell'Armata Rossa nella seconda guerra mondiale "}
{"id": "614791", "revid": "78273", "url": "https://it.wikipedia.org/wiki?curid=614791", "title": "Joseph ben Matthias", "text": ""}
{"id": "614793", "revid": "599013", "url": "https://it.wikipedia.org/wiki?curid=614793", "title": "Sette e mezzo (disambigua)", "text": ""}
{"id": "614794", "revid": "486946", "url": "https://it.wikipedia.org/wiki?curid=614794", "title": "Al-Khwarizmi", "text": ""}
{"id": "614796", "revid": "729019", "url": "https://it.wikipedia.org/wiki?curid=614796", "title": "M8 (trattore d'artiglieria)", "text": "Il veicolo M8A1 cargo tractor fu l'ultimo veicolo cingolato destinato al traino di artiglierie utilizzato nell'esercito statunitense. Il veicolo veniva dalla serie degli \"High speed tractor\", destinati a trainare le artiglierie dell'esercito con velocit\u00e0 tale da potere operare in ambito strategico. Il veicolo venne prodotto dopo la fine della seconda guerra mondiale in un numero limitato di esemplari.\nLo sviluppo.\nLo sviluppo di trattori ad alta velocit\u00e0 aveva mostrato l'utilit\u00e0 del traino cingolato per i pezzi di artiglieria, in particolare per quelli pi\u00f9 pesanti, per cui non sempre era possibile realizzare veicoli ruotati con forza di trazione sufficiente. Tuttavia tutti i trattori prodotti fino a quel momento avevano una grande capacit\u00e0 di trazione, capacit\u00e0 di trasportare l'equipaggio dei pezzi, ma una capacit\u00e0 di carico utile estremamente limitata (in genere poche decine di colpi per il pezzo trainato). Per questo motivo, data l'elevata capacit\u00e0 fuori-strada dei mezzi cingolati, gli organi tecnici dell'esercito statunitense ritennero opportuno sviluppare un trattore cingolato con capacit\u00e0 di carico nettamente superiore a quella dei mezzi realizzati fino a quel momento.\nIl primo tentativo fu effettuato nel 1949 partendo dalla struttura dell'M18 e del carro armato leggero M24, che condividevano la stessa meccanica, a cui fu tolta la torretta, sostituita da una struttura aperta superiormente, realizzando tre prototipi denominati T41, che port\u00f2 al trasporto cingolato \"M39\". Tuttavia dopo la fine della guerra si manifest\u00f2 la necessit\u00e0 di avere un trasporto di maggiore capacit\u00e0 e di maggiore potenza, quindi venne realizzato un ulteriore prototipo (T42) usando la meccanica del carro M41. Da questo prototipo venne realizzato un veicolo di preserie M8E2 (il veicolo M8 \u00e8 esistito solo sulla carta, come riferimento concettuale), provato sul terreno di Aberdeen (Maryland) nel corso del 1951 ed infine il veicolo di serie \"M8A1 cargo tractor\".\nLa tecnica.\nEsteriormente il veicolo si presentava come un camion su un telaio cingolato, con una cabina chiusa anteriore, in cui \u00e8 ottenuto il vano motore, e posteriormente un piano di carico di notevole ampiezza. Sopra il sedile del passeggero era montato un anello M68 per il supporto di una mitragliatrice M2 da 12,7 mm.\nIl motore era accoppiato ad una cambio automatico Allison CD-500-3 con due marce avanti ed una retromarcia, utilizzato anche per distribuire la potenza sui due cingoli, permettendo quindi al veicolo lo sterzaggio.\nLe sospensioni erano a barre di torsione, con ammortizzatori sulle prime due e le ultime due ruote, che si accoppiavano a sei ruote gommate per lato, con una ruota motrice anteriore ed una ruota di rinvio posteriore. I cingoli tipo T91E3 erano larghi 533 mm, con un passo di 152 mm. Il sistema di appoggio dei cingoli era completato da quattro ruotini tendicingolo superiori.\nGli M8 destinati al trino del cannone contraerei M51 Skysweeper furono equipaggiati con una lama T8E4, potendo funzionare come bulldozer per creare le postazioni (che dovevano avere un piano orizzontale piuttosto preciso) per il cannone. In ogni caso nel manuale d'uso del mezzo era sconsigliato l'uso prolungato come bulldozer.In dotazione al veicolo, in quanto trattore di artiglieria, era previsto un verricello posteriore con capacit\u00e0 di 20 t.\nIl modello \"M8A2\" differiva solo per il motore, che era un Continental AOS-895-5, ad iniezione diretta della benzina ed aveva le stesse caratteristiche operative del modello M8A1\nNe furono prodotti 480 esemplari come M8A1 ed altrettanti come M8A2 nel periodo 1950 - 1955 dalla Allis Chalmers.\nPrestazioni.\nIl peso trainabile da parte di questi trattori era di 16 t, mentre il carico utile era di 7938 kg. Lo scomparto di carico poteva facilmente essere adattato al trasporto di qualsiasi tipo di munizioni.\nIl movimento fuori strada era naturalmente molto semplificato nei confronti dei veicoli a ruote, la capacit\u00e0 di guado era di 1,06 m, la massima trincea superabile era di 2,13 m ed il gradino di 0,76 m. La massima pendenza laterale era del 30%."}
{"id": "614797", "revid": "729019", "url": "https://it.wikipedia.org/wiki?curid=614797", "title": "M993", "text": "L'M993 \u00e8 un cingolato americano degli anni '80, \u00e8 stato derivato dalla meccanica dei veicoli M2 Bradley ed \u00e8 la piattaforma per il lanciarazzi MLRS (\"Multiple Launch Rocket System\"), ma ne sono state sviluppate versioni anche come quelle di rifornimento per i razzi delle batterie MLRS."}
{"id": "614798", "revid": "66316", "url": "https://it.wikipedia.org/wiki?curid=614798", "title": "Vought F4U-Coursair", "text": ""}
{"id": "614800", "revid": "30297", "url": "https://it.wikipedia.org/wiki?curid=614800", "title": "Torre Del Greco", "text": ""}
{"id": "614802", "revid": "729019", "url": "https://it.wikipedia.org/wiki?curid=614802", "title": "M992", "text": "L'M992 \u00e8 un veicolo di rifornimento per le artiglierie americane, che col passare del tempo sono diventate praticamente tutte semoventi, ma ancora hanno la necessit\u00e0 di avere sottomano un buon numero di proiettili per azioni di fuoco prolungato. L'M992, capace di trasportare 83 colpi da 155mm oppure, pi\u00f9 raramente, 43 da 203mm, \u00e8 un mezzo praticamente identico ai semoventi M109 da 155mm, solo ha una sovrastruttura fissa, trasformata in un vano di carico per munizioni. Pu\u00f2 muoversi su qualsiasi terreno."}
{"id": "614803", "revid": "125320741", "url": "https://it.wikipedia.org/wiki?curid=614803", "title": "Leonardo Bistolfi", "text": "Biografia.\nGli esordi.\nFiglio di Giovanni Bistolfi, anch'egli scultore, e di Angela Amisano, nel 1876 si iscrisse grazie a una borsa di studio del Comune all'Accademia di Belle Arti di Brera a Milano, dove ebbe come maestro Giosu\u00e8 Argenti. Nel 1880 frequent\u00f2 i corsi di Odoardo Tabacchi all'Accademia Albertina di Torino. Nel 1885 fu affiliato alla Massoneria presso la loggia \"Dante Alighieri\" di Torino e diverse sue opere evidenziano simbologie esoteriche.\nLe prime opere (\"Le lavandaie\", \"Tramonto\", \"Vespero\", \"Boaro\", \"Gli amanti\"), eseguite tra il 1880 e il 1885, risentirono dell'influsso della Scapigliatura milanese. Nel 1882 realizz\u00f2 \"L'angelo della Morte\" per la tomba Brayda al Cimitero monumentale di Torino e il busto di Antonio Fontanesi (1883) per l'Accademia Albertina, indirizzandosi verso il Simbolismo che non abbandoner\u00e0 pi\u00f9.\nSua anche, al Cimitero monumentale di Staglieno (Genova), la tomba del Senatore Tito Orsini.\nI monumenti commemorativi.\nDa questo momento fino al 1914 realizz\u00f2 numerosi busti, medaglie e ritratti di personaggi illustri (Lorenzo Delleani, Giuseppe Antonio Ottavi, Ottavio Ottavi, Urbano Rattazzi a Casale Monferrato, Vittorio Emanuele II, Umberto I, Cesare Lombroso a Verona, Vittorio Bersezio, Edmondo De Amicis, Emilio Treves, per citarne alcuni).\nNel 1888 inizi\u00f2 a partecipare ad alcuni concorsi per monumenti celebrativi che non lo videro vincitore: per il monumento a Giuseppe Garibaldi fu superato da Ettore Ximenes (nonostante ci\u00f2, il bozzetto di Bistolfi venne poi realizzato in bronzo a seguito di una sottoscrizione di alcuni artisti), per il monumento equestre al Principe Amedeo di Savoia, promosso dal Comune di Torino, fu superato da Davide Calandra, mentre per il monumento alla famiglia Cairoli a Pavia ottenne solo un riconoscimento ufficiale. La carriera per\u00f2 non si arresta: agli inizi degli anni novanta venne nominato membro onorario dell'Accademia Albertina e segretario del Circolo degli Artisti. In quegli anni ebbe tra i suoi allievi Matteo Olivero, futuro esponente del divisionismo italiano, al quale trasmise l'interesse e l'insegnamento della scultura.\nNel 1893 spos\u00f2 Maria Gusberti. Dal 1892 al 1894 decor\u00f2 la XVI Cappella del Sacro Monte di Crea.\nLe opere funerarie.\nTra il 1892 e il 1908 esegu\u00ec diversi monumenti funerari (statue e rilievi), tra cui la targa funeraria per Andr\u00e9 Glades a Ginevra, il monumento funebre a Sebastiano Grandis (Borgo San Dalmazzo), la tomba di Hermann Bauer nel Cimitero monumentale di Staglieno, la tomba del senatore Federico Rosazza e la \"Sfinge\" per la tomba Pansa di Cuneo, del 1892, che d\u00e0 inizio alla sua poetica simbolista, la cui realizzazione venne seguita da amici artisti e letterati quasi come una rivelazione.\nTra il 1894 e il 1897 realizza a Frascarolo (PV) la Cappella sepolcrale Vochieri, dove all'interno \u00e8 conservato \"Le Spose della Morte\", un bassorilievo in marmo che esprime tutta la concezione artistica bistolfiana. Sempre nella stessa cappella \u00e8 conservato il monumento funebre in memoria del piccolo Giovannino Vochieri.\nIn breve Bistolfi divenne, anche un po' suo malgrado, il \"Poeta della Morte\", per via dei suoi temi ricorrenti, tutti segnati da un sensibilissimo atteggiamento di non scontata contemplazione del momento fatale del passaggio all'al di l\u00e0. Uno dei suoi capolavori \u00e8 la tomba della famiglia Toscanini nel Cimitero Monumentale di Milano, dove \u00e8 sepolto anche il grande direttore d'orchestra Arturo Toscanini. Nello stesso cimitero realizza la tomba di Erminia Cairati Vogt.\nContarono, negli sviluppi di queste idee, anche le frequentazioni del positivismo torinese, in particolare dell'ambiente culturale raccolto attorno alla figura di Cesare Lombroso. Era allora diffusa fra gli intellettuali torinesi anche una simpatia verso il movimento socialista e Bistolfi si trov\u00f2 perfettamente calato in quel mondo, che passava dall'idealismo dell'arte e della politica a concrete opere di paternalismo e di filantropia secondo un modello fabiano. Esempio tipico di questo percorso fu Giovanni Cena, amico intimo di Bistolfi, e principale tramite della venuta a Torino nel 1901 del grande scultore parigino Auguste Rodin per visitare lo studio del maestro casalese.\nBistolfi fond\u00f2 nel 1902 con Davide Calandra, Giorgio Ceragioli, Enrico Reycend ed Enrico Thovez la rivista \"L'Arte Decorativa Moderna\". Partecip\u00f2 alla prima edizione della Biennale di Venezia e ad altre cinque edizioni tra il 1895 e il 1905. Proprio nel 1905 ottenne una mostra personale e ricevette un premio per la scultura.\nNel 1901 realizz\u00f2 il grande crocefisso per la famiglia Brayda a Villarbasse, poi replicato in molte versioni, anche in piccolo. Ne esiste una copia nel mausoleo del Vittoriale degli Italiani a Gardone Riviera. Nel 1902 realizz\u00f2 il manifesto liberty della Esposizione internazionale d'arte decorativa moderna di Torino.\nSempre nel primo decennio del Novecento scolp\u00ec il gruppo marmoreo \"La Croce\" per la tomba Orsini nel cimitero di Genova di cui esiste una copia nella chiesa di S.Domenico ad Alba.\nNel 1906 realizz\u00f2 un monumento per il pittore Giovanni Segantini, \"La bellezza liberata dalla materia\" noto anche come \"l'Alpe\", conservato alla Galleria Nazionale d'Arte Moderna di Roma. Lo stesso pittore venne da lui celebrato con i monumenti a Saint Moritz e Arco.\nPer il Vittoriano realizz\u00f2 il gruppo marmoreo \"Il sacrificio\" ma, dopo essere stato nominato nel 1907 membro della Commissione, si dimise con Benedetto Croce, Ludovico Pogliaghi e Corrado Ricci in segno di protesta per la decisione di rappresentare nel monumento soggetti storici anzich\u00e9 allegorici. Nello stesso anno partecip\u00f2 alla VII Esposizione internazionale d'arte di Venezia.\nTra il 1907 e il 1908 realizz\u00f2 il monumento dedicato a Giuseppe Garibaldi nella citt\u00e0 di Sanremo.\nMentre tra il 1908 e il 1909 realizzer\u00e0 \"La nostalgia della riva lontana - Monumento a Zanardelli\" sul lungolago di Maderno. Monumento per il senatore Federico Rosazza Pistolet, inaugurato a Rosazza nel 1909.\nSuo il busto di Girolamo Rovetta del 1911, nell'atrio del Teatro Grande a Brescia. Fu amico del pittore marchigiano Adolfo de Carolis, che condivideva la sua estetica simbolista. \nNel 1923 venne nominato Senatore del Regno.\nLe grandi opere della maturit\u00e0.\nNel 1926 s\u00ec occup\u00f2 degli altorilievi presenti nel monumento ai caduti di Sartirana Lomellina e di Correggio.\nNel 1928 concluse i suoi capolavori maturi tra cui il Monumento a Giosu\u00e8 Carducci a lato dell'edificio storico di Casa Carducci a Bologna, il monumento bronzeo di Giuseppe Garibaldi a cavallo posto al centro dei giardini del Prolungamento a mare di Savona e il \"Monumento ai Caduti\" per Casale Monferrato.\nLe sue ultime opere, alcune delle quali ideate decenni prima, possiedono una carica visionaria notevolissima, che gli studi pi\u00f9 recenti stanno giustamente rivalutando anche in rapporto agli sviluppi della scultura novecentesca in Italia. Esse furono per\u00f2 accolte con freddezza dagli intellettuali contemporanei, ormai orientati verso le poetiche del Novecento. In particolare, Bistolfi sub\u00ec le stroncature di Ardengo Soffici, che non giovarono alla sua fama futura, mentre, al contrario, lo scultore Arturo Martini ne ebbe per tutta la sua vita un caloroso e simpatico ricordo.\nIl dilagare del cosiddetto \"bistolfismo\", ovvero l'opera di innumerevoli imitatori della sua poetica tardoliberty senza pi\u00f9 le alte qualit\u00e0 intellettuali del maestro, ebbe per risultato la caduta di interesse per la sua figura di scultore, riscattata negli ultimi vent'anni da un rinnovato impegno di critici e storici dell'arte a rivalutarne l'opera, anche nei campi della pittura, della poesia e della critica d'arte.\nFu nominato senatore del Regno d'Italia dalla XXVI legislatura. Mor\u00ec a La Loggia, in provincia di Torino, il 3 settembre del 1933. Riposa nel cimitero di Casale Monferrato.\nRecentemente, nella sua citt\u00e0 natale \u00e8 stato realizzato dal giovane artista Giovanni Sald\u00ec un monumento a lui dedicato ubicato in uno spazio verde tra il Castello dei Paleologi e il Po.\nSeguaci.\nI principali e pi\u00f9 fedeli collaboratori del suo studio furono: Guido Bianconi, Giacomo Cometti, Angiolo Del Santo, Giacomo Giorgis, Giovanni Riva, Arturo Stagliano. Molti altri ebbero rapporti di collaborazione limitata nel tempo: Giovanni Battista Alloati, Angelo Balzardi, Cesare Biscarra, Giuseppe Brigoni, Jos\u00e8 Cuneo, Adriana Dar\u00f9, Celestino Fumagalli, Fiorenzo Gianetti, Materno Giribaldi, Edoardo Rubino, C\u00e9sar Santiano. Altri scultori documentati ebbero un ruolo solamente esecutivo, tra questi Pietro Camilla, Spirito Luciano, Carlo \"Carrara\" Sergiampietri. Un suo allievo fu Alterige Giorgi.\nCollocazione delle opere.\nSue opere si possono ammirare a Cuneo (cimitero, tomba Pansa), La Loggia, inoltre a Montevideo il monumento a Giorello e a Zurigo il monumento alla famiglia Abegg.\nPi\u00f9 di 170 opere sono esposte alla Gipsoteca Leonardo Bistolfi di Casale Monferrato. In cinque sale sono esposti terrecotte, disegni, plastiline, bozzetti, modelli in gesso ed alcuni marmi e bronzi.\nSue opere son presenti anche nella Cappella Bricherasio a Fubine (AL) e nel Cimitero monumentale di Staglieno di Genova dove il suo lavoro ha influenzato in modo non indifferente gli scultori operanti soprattutto nell'arte funeraria. Una copia de Gli Amanti \u00e8 custodita presso la Villa Contarini a Piazzola sul Brenta in provincia di Padova, dove \u00e8 presente anche il celebre \"Cristo che cammina sulle acque\".\nElenco dei musei che espongono opere dell'artista:"}
{"id": "614810", "revid": "120646199", "url": "https://it.wikipedia.org/wiki?curid=614810", "title": "Morbidelli", "text": "La Morbidelli \u00e8 stata una storica casa motociclistica ed azienda metalmeccanica italiana fondata nel 1968 a Pesaro da Giancarlo Morbidelli, industriale conosciuto sin dal 1960 per la sua attivit\u00e0 di costruzione di macchine per la lavorazione del legno. Terminata la produzione di motociclette, l'azienda \u00e8 entrata a far parte della SCM GROUP di Rimini, cui Giancarlo Morbidelli la cedette a inizio anni novanta e continua la produzione di macchine per la lavorazione del legno. Dal 2010 la produzione delle macchine per la lavorazione del legno \u00e8 stata spostata presso gli stabilimenti della casa madre SCM GROUP di Rimini.\nIl settore motociclistico.\nGi\u00e0 nella seconda met\u00e0 degli anni sessanta, il grande successo di mercato della macchine utensili prodotte aveva dato a Giancarlo Morbidelli, esperto di motori ed ex pilota motociclistico di Regolarit\u00e0, la possibilit\u00e0 di allestire, all'interno dell'opificio, una piccola officina meccanica destinata soddisfare le sue passioni motoristiche.\nLa prima realizzazione fu un kart che lo stesso Morbidelli pilot\u00f2 in alcune gare minori.\nSuccessivamente si dedic\u00f2 alla trasformazione di un monocilindrico a due tempi Benelli, per il quale realizz\u00f2 un nuovo gruppo termico, dotandolo di alimentazione a valvola rotante. Montato su un telaio da competizione, la special di Morbidelli partecip\u00f2 ad alcune gare nella classe 60 del Trofeo Cadetti 1968, senza sfigurare. Al termine di quella stagione sportiva, Morbidelli decise di fare un salto di qualit\u00e0, creando un vero e proprio reparto corse all'interno della sua azienda.\nPer attuare il suo piano, Morbidelli delimit\u00f2 nella sua fabbrica un ambiente separato, dotato delle attrezzature necessarie, e reclut\u00f2 Franco Ringhini, uno dei massimi esperti italiani di motori a due tempi, oltre che valente pilota e collaudatore, all'epoca responsabile del reparto corse Guazzoni.\nLa prima Morbidelli da Gran Premio, una 50 monocilindrica due tempi che fece il suo esordio sul circuito di Imola nell'aprile di quell'anno con Eugenio Lazzarini, ritirandosi. Lo stesso Lazzarini port\u00f2 al debutto la nuova moto nel Motomondiale, ottenendo alla prima apparizione, ad Assen, un decimo posto, piazzamento migliorato al Sachsenring (6\u00b0), mentre al GP delle Nazioni Franco Ringhini fu settimo.\nL'inverno 1969-70 vide la Morbidelli impegnata nel miglioramento della 50 e nella creazione di una 125 bicilindrica: i risultati migliori li ottenne la ottavo di litro, che con Gilberto Parlotti ottenne la prima vittoria nel Mondiale, al GP di Cecoslovacchia. Nel 1971 le Morbidelli ottennero i titoli italiani della 50 e della 125 con Ieva e Parlotti; quest'ultimo fu ottavo nel Mondiale della ottavo di litro con una vittoria, a Monza.\nLa stagione '72 vide il pensionamento della 50, per dedicarsi solo alla 125. Dopo un ottimo inizio, la squadra fu colpita dalla morte di Parlotti al Tourist Trophy. Dopo la morte del triestino, la stagione termin\u00f2 con una girandola di piloti (Paolo Isnardi, Otello Buscherini, Silvio Grassetti, Chas Mortimer e Pier Paolo Bianchi).\nPer la stagione successiva vennero ingaggiati \u00c1ngel Nieto e Fosco Giansanti. La stagione fu caratterizzata da diversi problemi tecnici che impedirono al campione spagnolo di ben figurare (mentre Giansanti fu impiegato solo in poche gare). Si vide anche (alle prove del \"Nazioni\" con Nieto) una 350 quattro cilindri due tempi.\nNel 1974 la squadra venne rivoluzionata: arriv\u00f2 dalla Kreidler il tecnico tedesco Jorg M\u00f6ller, mentre per quanto riguarda i piloti, in sostituzione di Nieto arriv\u00f2 Ieva, rimpiazzato durante la stagione da Rolf Minhoff prima e da Paolo Pileri poi. I migliori risultati li ottenne il ternano, secondo in Cecoslovacchia nonostante un braccio rotto e una rottura del motore che lo costrinse a spingere la moto fino al traguardo.\nPer il 1975 M\u00f6ller ridisegn\u00f2 completamente la 125. La nuova ottavo di litro ebbe come piloti Bianchi e Pileri, cui vennero dati ordini precisi: a Pileri il Mondiale, a Bianchi l'Italiano. Entrambi gli obiettivi vennero raggiunti, sebbene con delle rivalit\u00e0 tra i due centauri. A fine '75 Giancarlo Morbidelli si accord\u00f2 con Paolo Benelli e Innocenzo Nardi-Dei per costruire delle repliche della ottavo di litro iridata, costituendo una societ\u00e0 ad hoc, la Morbidelli-Benelli Armi.\nNel 1976 alla 125 si affianc\u00f2 anche una 250 bicilindrica, che ottenne un secondo posto in Belgio con Pileri. Nella ottavo di litro il titolo venne vinto invece da Bianchi. Si vide anche una nuova 350 (derivata dalla 250): affidata al tedesco Dieter Braun ottenne come miglior risultato il secondo posto al GP di Finlandia.\nIl 1977 fu quello del doppio iride per la Casa pesarese: in 125 Bianchi rivinse il titolo, mentre in 250 fu Mario Lega, chiamato in sostituzione dell'infortunato Pileri, a ottenere l'iride. Nel 1978 si abbandon\u00f2 la 125, per concentrarsi su 250 e 350; la stagione fu decisamente meno fortunata di quella precedente, con Lega ottavo nel Mondiale della 250 e Pileri decimo, a causa di diversi problemi sia tecnici che interni al team.\nPer la stagione '79 viene abbandonata la 350, mentre venne presentata una 500 quattro cilindri in quadrato. Il team fu sponsorizzato dal fabbricante di caschi Bieffe, mentre come unico pilota fu ingaggiato Graziano Rossi. Nella quarto di litro Rossi riusc\u00ec in diverse occasioni a battere la Kawasaki KR del sudafricano Kork Ballington, terminando al terzo posto il mondiale, mentre in 500 ottenne un nono posto al \"Nazioni\".\nIl 1980 vide la Morbidelli impegnarsi solo in 500 (le 250 vennero cedute al team \"Ad Maiora\", ottenendo alcuni buoni risultati nel biennio 1980-81) con Giovanni Pelletier, che rimpiazz\u00f2 Rossi. La mezzo litro pesarese sfoggiava ora un telaio monoscocca in alluminio, ma ottenne risultati deludenti nel Mondiale (mai a punti) e il quarto posto nel Campionato Italiano. Nella stagione '81 ritorn\u00f2 Rossi, ma i risultati non cambiarono, e il pesarese venne sostituito da Pelletier, che corse con la 500 anche l'anno successivo, senza alcun risultato utile (miglior piazzamento il 15\u00ba posto al GP di Francia boicottato dai piloti ufficiali).\nA fine 1982 la Morbidelli decise di cessare l'attivit\u00e0 del proprio Reparto Corse.\nGli ultimi prodotti.\nL'ultimo prototipo Morbidelli fu un'avveniristica motocicletta da 848 cm\u00b3 dotata di un V8 e disegnata da Pininfarina nel 1992. La problematicit\u00e0 della costruzione e i costi di produzione e di vendita molto elevati (quattro miliardi di lire per costruire tre esemplari) impedirono la produzione in serie, ma vari esemplari sono custoditi in musei, a riprova della validit\u00e0 della sua progettazione.\nNel 1999 Morbidelli ha aperto nei vecchi stabilimenti un museo in cui sono raccolte oltre 350 motociclette.\nNel museo sono ospitate moto di serie e da competizione, oltre a quelle costruite da Morbidelli e vincitrici di quattro titoli mondiali piloti fra il 1975 e il 1977.\n\"Morbidelli - storie di uomini e di moto veloci\", il film documentario.\nNell'aprile del 2014 \u00e8 uscito un documentario che ripercorre la storia del reparto corse, con le interviste a Giancarlo Morbidelli, Mario Lega, Pier Paolo Bianchi, Graziano Rossi, Eugenio Lazzarini, Alberto Ieva, Jorg Moeller, Franco Dionigi, Giancarlo Cecchini, Luciano Battisti e Fermino Fraternali. Il film, dal titolo \"Morbidelli - storie di uomini e di moto veloci\", per la regia di Jeffrey Zani e Matthew Gonzales, \u00e8 stato proiettato in Italia durante il Bellaria Film Festival 2014, l'Overtime Festival 2015 di Macerata e lo Sport Film Festival 2015 di Palermo. All'estero \u00e8 stato parte delle rassegne Cine Meccanica (New York, Stati Uniti) e Cinema Sobre 2 Rodes (Barcellona, Spagna), oltre che dell'edizione 2015 del Motorcycle Film Festival di New York. Ospita un selezionato repertorio di fotografie d'epoca e una serie di filmati storici che include alcune competizioni svolte a Pesaro negli anni Cinquanta, il Tourist Trophy del 1972 e le stagioni 1977 e 1978 del motomondiale. \nAlbo d'oro della Morbidelli.\nMotomondiale.\nMotomondiale 1975 \nMotomondiale 1976 \nMotomondiale 1977 \nCampionato Italiano Velocit\u00e0.\nCampionato Italiano Velocit\u00e0 1971\nCampionato Italiano Velocit\u00e0 1975\nCampionato Italiano Velocit\u00e0 1976\nCampionato Italiano Velocit\u00e0 1977\nCampionato Italiano Velocit\u00e0 1978"}
{"id": "614813", "revid": "729019", "url": "https://it.wikipedia.org/wiki?curid=614813", "title": "Mazur D 350", "text": "Si tratta di un trattore d'artiglieria polacco dei primi anni '50,con una cabina totalmente chiusa per i serventi, e un motore di buona potenza. Tuttavia, negli anni '80 esso pareva gi\u00e0 sostituito nelle linee di produzione dal sovietico ATS-59."}
{"id": "614814", "revid": "78273", "url": "https://it.wikipedia.org/wiki?curid=614814", "title": "Rivoluzione di ottobre", "text": ""}
{"id": "614818", "revid": "122553976", "url": "https://it.wikipedia.org/wiki?curid=614818", "title": "Sa\u0161a Bjelanovi\u0107", "text": "Biografia.\nPossiede il passaporto italiano in virt\u00f9 di una nonna triestina.\nCarriera.\nGiocatore.\nClub.\nGli anni in Croazia, l'approdo a Como e i vari prestiti.\nCresce nelle giovanili dello Zadar. A vent'anni pu\u00f2 gi\u00e0 vantare 76 presenze e 18 reti con il suo club d'appartenenza. Nell'estate 1999 firma per il dove disputa una sola presenza prima di trasferirsi all'Istra Pula, dove scende in campo 14 volte e segna 4 reti. Nel 2000-2001 cambia nuovamente casacca e approda al Varteks Varazdin dove in 31 partite segna 12 reti. Nel 2001-2002 riesce ad andare in gol per 15 volte in 20 partite, e l'anno successivo viene messo sotto contratto dal , in Serie A. Con i lariani fa il suo esordio in Serie A il 14 settembre 2002 in Como-Empoli 0-2. L'8 dicembre arriva anche il primo gol in Serie A che all'88' di Modena-Como fissa il punteggio sul definitivo 1-1. Scende in campo per un totale di 15 partite e segna 2 reti prima di essere ceduto al ChievoVerona nel mercato di gennaio. Il successivo 16 luglio viene ceduto in prestito al dove vince l'Intertoto.\nGenoa, Lecce, Ascoli e Torino.\nIl 30 agosto per\u00f2, si trasferisce in Serie B al Genoa, dove in 41 partite segna 12 reti. Nel 2004-2005 approda nuovamente in Serie A, stavolta nel , squadra con cui gioca 22 partite segnando 5 reti. Nel 2005-2006 viene ceduto all' dove in 31 partite segna 4 reti, nella stagione 2006-2007 gioca ancora nella squadra bianconera realizzando 7 reti in 26 presenze. Il 21 giugno 2007 lascia l'Ascoli per approdare al in compartecipazione. Al termine della stagione (19 presenze e nessun gol), il Torino lo riscatta alle buste per 60.000 euro (che si aggiungono al milione circa dell'anno precedente). Il 7 agosto 2008 passa al , in serie B, in prestito con diritto di riscatto fissato a un milione. Esordisce con la maglia del Vicenza, in Coppa Italia, giocando contro il Monza, partita finita 3-0 per il Vicenza, dove Bjelanovi\u0107 firma una doppietta. La prima doppietta in campionato arriva il 23 settembre a Pisa contribuendo alla prima vittoria in campionato.\nVicenza, Cluj e Atalanta.\nIl 26 giugno 2009 passa al , acquistato a titolo definitivo dal a fronte della compartecipazione di Nicol\u00e1s Gorobsov e conguaglio a favore dei berici di circa 300\u00a0000 euro. Dopo il biennio vicentino (nel quale realizza un totale di 20 gol in serie B e 2 gol in Coppa Italia), il 23 giugno 2010 viene acquistato dai romeni del CFR Cluj voluto dall'allenatore Andrea Mandorlini. Con i rumeni conquista il 18 luglio la Supercoppa di Romania dopo aver battuto ai calci di rigore l'Unirea Urziceni. La prima rete in campionato con la casacca amaranto avviene il 13 agosto contro il Timi\u015foara (partita poi persa dal Cluj 3 a 2) mentre il 28 settembre esordisce in Champions League allo Stadio Olimpico di Roma.\nIl 27 gennaio 2011 viene acquistato a titolo definitivo dall'Atalanta. Disputa la sua prima partita con la squadra bergamasca il 19 febbraio 2011 contro la , subentrando nella ripresa a Marilungo.. Segna la prima rete con la maglia nerazzurra l'11 aprile contro il , regalando una vittoria alla squadra orobica portandola in vantaggio a due minuti dalla fine. Conclude la stagione con 10 presenze e con la vittoria del campionato cadetto.\nVerona, Varese, Messina e Pordenone.\nIl 31 agosto, dopo aver svolto l'intero ritiro pre-stagionale con la squadra orobica, passa a titolo definitivo al , ritrovando il suo vecchio tecnico ai tempi del CFR Cluj, Andrea Mandorlini. Il 4 settembre 2011 esordisce da titolare nella gara casalinga Verona- (1-0). In campionato colleziona 25 presenze e 5 gol. Il 2 settembre 2012, ai margini della rosa scaligera, ritorna ai rumeni del CFR Cluj a un anno e mezzo di distanza. Dopo essersi svincolato dai rumeni, per la stagione 2013-2014 si lega al con cui sigla 4 gol in 22 partite.\nIl 17 luglio 2014 firma per la squadra siciliana del in Lega Pro ma gi\u00e0 il 22 dicembre, dopo sole 9 presenze e 2 gol, rescinde il contratto. Il 27 dicembre 2014 firma per la societ\u00e0 friulana Pordenone, sempre militante in Lega Pro. A fine stagione annuncia il ritiro dal calcio giocato.\nNazionale.\nBjelanovi\u0107 ha giocato in quasi tutte le Nazionali giovanili del suo paese, disputando nel 1999 il Mondiale Under-20 disputando una sola partita ma riuscendo a finire sul tabellino dei marcatori.\nHa debuttato in nazionale maggiore il 9 febbraio 2005 subentrando nella ripresa nell'incontro amichevole contro Israele che fin\u00ec con il punteggio di 3-3. Un mese pi\u00f9 tardi fa parte della selezione per disputare le qualificazioni della Coppa del mondo 2006 contro Islanda e Malta senza per\u00f2 venire impiegato in entrambi gli incontri.\nDopo il ritiro.\nNell'agosto del 2015 diventa responsabile dell'area scouting dell'Hajduk Spalato.\nNel novembre 2015 ottiene il diploma di direttore sportivo ad indirizzo tecnico al Centro Tecnico Federale di Coverciano.\nIl 13 giugno 2017 inizia a Coverciano il corso da allenatore professionista categoria UEFA A che abilita ad allenare formazioni giovanili e squadre fino alla Lega Pro e consente anche di fare l'allenatore in seconda in Serie A e B. Il 7 settembre seguente supera con esito positivo l'esame di fine corso.\nIl 25 maggio 2018 diventa il nuovo direttore sportivo dell'Hajduk.\nStatistiche.\nPresenze e reti nei club.\n\"Statistiche aggiornate al 30 maggio 2015.\""}
{"id": "614819", "revid": "125355384", "url": "https://it.wikipedia.org/wiki?curid=614819", "title": "AT-L", "text": "Il trattore d'artiglieria leggero AT-L e il successivo modello migliorato AT-LM erano mezzi cingolati per il traino di artiglierie, sviluppati dall'URSS per sostituire i precedenti M 2 ed entrati in servizio nel 1953.\nDescrizione.\nIl trattore AT-L aveva l'aspetto di un autocarro su cingoli, con il cofano che sporgeva anteriormente rispetto alla cabina di guida, che poteva ospitare 3 uomini, nel tetto era aperta una botola, per poter usare armi leggere stando all'interno del veicolo. La parte posteriore era completamente aperta e rappresentava il vano di carico, capace di trasportare fino a 2000\u00a0kg di carico utile.\nIl motore era un diesel YaMZ-240VKr a 4 cilindri, raffreddato ad acqua con una potenza dichiarata di 350 CV. Il sistema di movimentazione si basava su cingoli, con sei ruote portanti, ruota anteriore, ruota di rinvio e tre ruotini tendicingolo. Le sospensioni erano a barre di torsione.\nIl successivo modello AT-LM aveva il sistema di movimentazione completamente revisionato, con cinque ruote portanti gommate di grande diametro e senza ruotini tendicingolo.\nEntrambi i modelli potevano essere muniti di lama apripista per apprestare le postazioni di tiro dei pezzi.\nPrestazioni.\nLe prestazioni fuori strada erano notevoli, con una capacit\u00e0 di superamento di pendenze fino al 50% (45\u00b0) e di muovere con pendenze laterali del 20%, era capace di guadare 0,6 m senza preparazione, di superare un ostacolo verticale di 0,6 ed una trincea di 1 m.\nImpiego.\nI trattori erano destinati a trainare i mortai pesanti (da 160 o 240 mm), i cannoni da 122\u00a0mm e gli obici da 152 mm.\nEntrambi i modelli furono impiegati dagli eserciti del patto di Varsavia e furono esportati in Egitto e Siria, quindi parteciparono alle guerre arabo-israeliane nel 1967 e nel 1973."}
{"id": "614822", "revid": "928766", "url": "https://it.wikipedia.org/wiki?curid=614822", "title": "Honda Racing Corporation", "text": "Honda Racing Corporation (HRC) \u00e8 il reparto corse della Honda, formatosi nel 1954.\nDal 1\u00ba settembre 1982 \u00e8 diventata una societ\u00e0 a s\u00e9 stante, ma sempre di propriet\u00e0 della Honda Motor Co., Ltd.\nStoria.\nInizialmente l'attivit\u00e0 sportiva Honda veniva dal reparto interno, ma dagli anni settanta si \u00e8 istituita una societ\u00e0, la \"RSC\" (Racing Service Center), per svolgere questo compito, che cambi\u00f2 nome il 1\u00ba settembre 1982 in \"Honda Racing Corporation\".\nLa HRC nel motomondiale \u00e8 presente fin dagli anni novanta sotto la denominazione di team Rothmans Honda diventato poi team Repsol Honda portando avanti una partnership con il colosso petrolifero spagnolo.\nNegli anni ha presentato sue squadre anche nel campionato del mondo di motocross, nella Formula 1, nella Indy Racing League, nel downhill e nel trial (in quest'ultima manifestazione sotto la denominazione di team Repsol Montesa HRC).\nAlcune storiche moto della HRC sono la NSR 500 con cui Mick Doohan, pilota australiano, ha vinto 5 mondiali consecutivi nella classe 500 e la RC 211V, una 5 cilindri a V come indica il nome, con la quale Valentino Rossi ha vinto 2 campionati mondiali della MotoGP, prima di passare alla Yamaha. Quest'ultimo modello \u00e8 stato poi sostituito dalle Honda RC212V e RC213V.\nMotomondiale.\n250cc.\nNel 1991 e 1992, dopo aver trionfato in quindici gare ufficiali, Luca Cadalora vinse due mondiali consecutivi della quarto di litro. Nel 1997, dopo il divorzio con l'Aprilia, Max Biaggi approda alla Honda del team Kanemoto e vince il titolo mondiale precedendo per soli 2 punti il compagno di squadra Ralf Waldmann. Nel 2001 Daijir\u014d Kat\u014d vince 11 gare, ottenendo cos\u00ec il mondiale, sopravanzando il connazionale Tetsuya Harada e Marco Melandri. Il nipponico, supportato tecnicamente dal team Gresini, ottiene complessivamente 322 punti. Per quanto riguarda la classe 250, l'impegno di Honda in via ufficiale \u00e8 terminato nel 2007 e i pi\u00f9 recenti successi sono ascrivibili a Daniel Pedrosa che ha conquistato i campionati mondiali del 2004 e 2005. Nel 2006 partecipa con il pilota giapponese Sh\u016bhei Aoyama e con il colombiano Mart\u00edn C\u00e1rdenas che ha sostituito l'argentino Sebasti\u00e1n Porto ritiratosi dall'agonismo dopo un difficile inizio di stagione.\nNel 2009, nell'ultima edizione della 250, Hiroshi Aoyama dal team Scot Racing Team 250cc vince il titolo mondiale piloti, ottenendo quattro vittorie (Spagna, Olanda, Gran Bretagna e Malesia), tre secondi posti (Giappone, Catalogna e Indianapolis) e due pole position (San Marino e Malesia). L'ultima graduatoria costruttori \u00e8 vinta da Aprilia.\nThunderbike Trophy.\nNelle stagioni 1995 e 1996 si disputa, in concomitanza con le gare in territorio europeo del motomondiale il Thunderbike Trophy, categoria riservata a motociclette da 600\u00a0cm\u00b3 con motori a quattro tempi con quattro cilindri. Honda conquista nove delle diciassette gare disputate nell'arco del biennio ottenendo il titolo 1996 col pilota francese William Costes.\nMotoGP.\nNel 2002 l'HRC, in seguito al cambiamento regolamentare che elimina le 500 cm\u00b3 2T a favore delle 990 4T della nuova MotoGP, decide di affidare le nuovissime RC211V del team Repsol Honda al confermato Tohru Ukawa e al neo campione del mondo della 500 Valentino Rossi. Durante i test pre-stagione numerosi furono i dubbi sollevati soprattutto da Rossi, sulla competitivit\u00e0 effettiva del mezzo, derivanti dalla difficolt\u00e0 nella messa a punto e dall'eccessiva usura delle gomme. Rossi in pieno contrasto con i vertici Honda chiese di poter iniziare la stagione con la vecchia 500, in attesa che dal Giappone dissipassero tutti i dubbi riguardanti le prestazioni della RC211V e che si arrivasse cos\u00ec ad uno standard di competitivit\u00e0 consono a poter combattere per il vertice. La Honda rispose per le rime al marchigiano, comunicandogli che lo sviluppo della 500, affidata quell'anno ai team satellite, era in disuso, pertanto doveva concentrarsi sullo sviluppo della neonata 990. La querelle fra le due parti per\u00f2 dur\u00f2 poco tempo infatti all'esordio stagionale a Suzuka in Giappone, il pesarese si impone sotto l'acqua (superficie con la quale, fino a quel momento, non aveva molto feeling) dopo una feroce battaglia con la wild card giapponese Akira Ry\u014d in sella alla Suzuki. L'altro pilota del team Ukawa cade a tre giri dalla fine e non termina la gara. Da evidenziare che per l'occasione il Team per onorare la gara di casa schier\u00f2 un terzo pilota come wild card, il collaudatore giapponese Shinichi Itoh che sfrutt\u00f2 la possibilit\u00e0 concessagli piazzandosi quarto a 10 secondi dal vincitore. La seconda gara stagionale in Sudafrica vede la vittoria del giapponese Ukawa, in seguito ad un duello entusiasmante con il compagno di squadra Rossi, terzo ad oltre 8 secondi dai due si piazza Loris Capirossi con la vecchia Honda NSR 500. Quest'ultimo, intervistato a caldo sull'ingente distacco accumulato sul traguardo, approfitt\u00f2 dell'occasione per far presente a tutti gli addetti ai lavori che la differenza fra le due cilindrate era tale da impedire anche ad un pilota di spessore come lui di poter ambire ad una vittoria. Quanto dichiarato da Capirossi, nello svolgersi della stagione, risulter\u00e0 un dato di fatto incontrovertibile (ma nella gara di Assen, Alexandre Barros dar\u00e0 molto filo da torcere al marchigiano, e al Sachsenring furono due vecchie 500 a contendersi la vittoria prima di scontrarsi tra loro all'ultimo giro), infatti Valentino Rossi si laure\u00f2 campione del mondo con 355 punti frutto di ben 11 vittorie, 4 secondi posti e un ritiro (per una foratura allo pneumatico posteriore a Brno); per dare l'idea di quanto fosse superiore la Honda RC211V (che dopo la pausa estiva dar\u00e0 il nuovo mezzo prima a Kato poi a Barros), il secondo nel mondiale Max Biaggi in sella alla Yamaha ottenne 215 punti (140 in meno di Rossi). L'anno dopo Rossi si riconferma, in un campionato dove ormai tutti i piloti si sono adeguati alla cilindrata 990, ma l'inizio di tale stagione \u00e8 funestato dalla morte di Kato vittima di una caduta a Suzuka.\nPer i 2 anni successivi il campionato venne vinto dalla concorrente Yamaha, protagonista di un'inaspettata escalation tecnica grazie all'esperienza apportata da Valentino Rossi appena trasferitovi, ma nel 2006 ha vinto entrambi i titoli mondiali della MotoGP con l'americano Nicky Hayden (campione del mondo piloti) e lo spagnolo Daniel Pedrosa.\nPer il 2007 i piloti della top class sono confermati, mentre la moto \u00e8 nuova, per conformarsi alle nuove regole FIM che hanno abbassato la cilindrata massima consentita nella classe regina da 990\u00a0cm\u00b3 a 800. Alla fine del campionato Daniel Pedrosa sulla RC212V si \u00e8 piazzato al secondo posto nella classifica piloti, alle spalle dell'australiano Casey Stoner su Ducati.\nPer il motomondiale 2008 la squadra Honda ha schierato per il terzo anno consecutivo la stessa coppia di piloti, raccogliendo a fine anno il terzo posto sia nella classifica piloti che in quella costruttori. Per il 2009 lo statunitense Hayden \u00e8 stato sostituito dal pilota italiano Andrea Dovizioso e la squadra HRC \u00e8 giunta al secondo posto nella classifica dei team. Anche per il 2010 la squadra \u00e8 rimasta immutata, cos\u00ec come il piazzamento finale. Per il motomondiale 2011 HRC ha schierato al via tre moto ufficiali, con l'aggiunta ai due piloti degli anni precedenti, del nuovo arrivato Casey Stoner. La stagione si concluder\u00e0 con la vittoria del titolo piloti da parte di quest'ultimo e con la vittoria anche nella classifica dei team. Nel Motomondiale 2012 la FIM cambia regolamento spostando nuovamente la cilindrata massima a 1000\u00a0cm\u00b3. Per questa occasione viene realizzata una nuova moto, La RC213V, affidata a Casey Stoner e Daniel Pedrosa.\nNel Motomondiale 2013 il Team Repsol Honda schiera i piloti spagnoli Daniel Pedrosa e Marc M\u00e1rquez. Proprio lo spagnolo M\u00e1rquez, all'esordio in questa categoria, centra il titolo mondiale, contestualmente Honda vince anche il titolo costruttori. Nel Motomondiale 2014, grazie anche a dieci vittorie consecutive nelle prime dieci gare in calendario, M\u00e1rquez rivince il titolo nella MotoGP, anche in questo caso, Honda vince il titolo costruttori. Nel Motomondiale 2015 il team si schiera per il terzo anno consecutivo con la stessa coppia di piloti, ma in questa stagione la Yamaha mette in pista una moto pi\u00f9 competititva per cui il team si deve accontentare di vincere qualche gara e del secondo posto in classifica costruttori. Il Motomondiale 2016 si apre nuoivamente all'insegna di una Yamaha molto competitiva ma poi a stagione in corso, grazie alla costanza di M\u00e1rquez (che si ritira una sola volta in tutta la stagione) e alle numerose vittorie ottenute dai piloti che gudano delle Honda private, il team porta a casa entrambi i titoli. Nel Motomondiale 2017 per il quinto anno consecutivo, i piloti titolari sono gli spagnoli Daniel Pedrosa e Marc M\u00e1rquez. Il team ottiene numerose vittorie e podi, di conseguenza vince entrambi i titoli, il campionato costruttori e il campionato piloti con Marc M\u00e1rquez. Nel Motomondiale 2018 viene schierata la stessa coppia di piloti della stagione precedente. Pedrosa non ottiene vittorie n\u00e9 piazzamenti a podio mentre M\u00e1rquez conquista, per il terzo anno consecutivo, il titolo mondiale contribuendo anche alla conquista del titolo costruttori e del titolo a squadre. Nel 2019 Jorge Lorenzo prende il posto di Pedrosa nel team ufficiale mentre M\u00e1rquez conquista nuovamente il titolo. Per la stagione 2020 vengono schierati nella squadra ufficiale i fratelli \u00c1lex e Marc M\u00e1rquez, quest'ultimo si infortuna a Jerez venendo sostituito da Stefan Bradl. La stagione si chiude al quinto posto tra i costruttori e al nono tra i team, con 0 vittorie per la prima volta dal 2004. Nel 2021 al confermato Marc M\u00e1rquez viene affiancato Pol Espargar\u00f3. La stagione \u00e8 al di sotto delle aspettative col quarto posto in classifica costruttori ma segna il ritorno alla vittoria di M\u00e1rquez.\nMoto2.\nDal 2010 al 2018 Honda \u00e8 fornitore unico dei motori per la classe Moto2, i costruttori impiegati in questa categoria utilizzano il quattro cilindri in linea della CBR600RR. Nel biennio 2011-2012 viene schierata una motocicletta di fabbricazione tedesca chiamata MZ-RE Honda. Nella prima stagione ottiene come migliori risultati due quarti posti, ad Assen e Valencia con il pilota australiano Anthony West. Nel 2018 il pilota indonesiano Dimas Ekky Pratama prende parte, in qualit\u00e0 di wild card, al Gran Premio di Catalogna con una motocicletta Honda chiudendo la gara al ventiquattresimo posto.\nMoto3.\nL'impegno di Honda nella nuova cilindrata minore del Motomondiale inizia dalla prima stagione\u02d0 il 2012. In quest'annata, oltre a schierare le proprie NSF250R, il costruttore giapponese fornisce i propri motori ai costruttori FTR, Suter, TSR, FGR e KRP; vincendo alcuni Gran Premi. Nel 2013 non ottiene punti come costruttore ma continua la fornitura motoristica ad altri costruttori. Il 2014 \u00e8 l'anno del primo titolo mondiale. A laurearsi campione di categoria \u00e8 lo spagnolo \u00c1lex M\u00e1rquez mentre il titolo costruttori va a KTM. Nel 2015 Honda ottiene in questa classe il doppio titolo piloti e costruttori con il pilota inglese Danny Kent. Dopo una stagione di digiuno, Honda torna a vincere entrambi i titoli nella stagione 2017, piazzando sette propri piloti nelle prime sette posizioni in campionato e vincendo tutti i Gran Premi tranne che al Mugello. Nel 2018 Honda ottiene nuovamente il doppio titolo di categoria con Jorge Mart\u00edn il cui team\u02d0 Del Conca Gresini vince la prima edizione del campionato a squadre di categoria. Nel 2019 Honda conquista nuovamente il titolo piloti, con Lorenzo Dalla Porta, ed il titolo costruttori. Nel 2020 arriva un altro titolo costruttori, conquistato con sei vittorie stagionali. Nel 2021 rimane in corsa per il titolo piloti fino a fine stagione con Dennis Foggia, che chiude secondo, come tra i costruttori totalizzando sei vittorie.\nSuperbike.\nMondiale Superbike.\nFin dal 1988, primo anno del campionato Mondiale Superbike, la HRC si \u00e8 impegnata nella preparazione delle moto affidate poi alle sue affiliazioni locali, quali la Honda Europa. Tra le derivate di serie la Honda vanta 4 titoli mondiali costruttori e 6 titoli mondiali piloti ottenuti con diversi modelli della produzione di serie: la Honda RC30 portata al successo da Fred Merkel nel biennio 1988-1989, e la Honda RC45 guidata da John Kocinski nel 1997 entrambe con motore 4 cilindri a V di 750cc; la bicilindrica Honda RC51, conosciuta anche come VTR 1000 SP vittoriosa con Colin Edwards nel 2000 e nel 2002 ed infine la Honda CBR 1000 RR gestita dal team Ten Kate Racing, con motore 4 cilindri in linea frontemarcia, diventata campione del mondo con James Toseland nel 2007. La collaborazione con Ten Kate continua fino alla stagione 2018 e, dopo un anno di gestione Moriwaki-Althea, Honda rientra ufficialmente nel mondiale Superbike a partire dal 2020 con \u00c1lvaro Bautista che conquista un podio. Nel 2021 si classifica quinta tra i costruttori andando sul podio altre due volte, sempre con Bautista.\nMondiale Supersport.\nIn questa categoria Honda partecipa continuativamente fin dal suo inizio, nella stagione 1997 dove, in occasione della terza gara stagionale ottiene la prima affermazione con il pilota belga Michael Paquay. Dopo un primo periodo in cui a dominare sono soprattutto i competitor giapponesi Yama\u0266a e Suzuki nel 2001 inizia la collaborazione, durata in Supersport fino al 2016, col Team olandese Ten Kate Racing. Sebbene Honda in questo lasso di tempo fornisca le proprie moto anche ad altre squadre, \u00e8 principalmente con Ten Kate che ottiene ben nove titoli piloti e dieci titoli costruttori nei dodici anni trascorsi tra il 2002 e il 2014. Nelle stagioni 2017, 2018, 2019 e 2020 non vince nessun Gran Premio ma conquista la seconda edizione della Coppa Europa con il pilota estone Hannes Soomer.\nMondiale Supersport 300.\nL'esordio di Honda in questa categoria risale alla stagione iniziale nel 2017 quando vengono schierate sei CBR500R tra ufficiali, sostituti e wild card. Lo spagnolo Mika P\u00e9rez vince due gare e rimane a lungo in lotta per il titolo piloti. A fine stagione Honda \u00e8 terza tra i costruttori. Nel 2018 chiude quarta tra i costruttori con un punto ottenuto. Nel 2019 non ottiene punti validi per la classifica mondiale.\nSuperstock 1000 FIM Cup.\nHonda fa il suo esordio in questa manifestazione nella stagione inaugurale\u02d0 il 1999. Nella stagione successiva ottiene l'unico titolo con il pilota britannico James Ellison, vincitore di due Gran Premi in stagione. Nelle stagioni successive partecipa costantemente a questo campionato ottenendo qualche affermazione nelle singole gare. Nel triennio compreso tra il 2008 e il 2010 Honda torna ad essere protagonista della Superstock 1000 FIM Cup sfiorando il titolo costruttori e ottenendo diverse vittorie con i piloti Maxime Berger e Mat\u011bj Smr\u017e. Seguono tre stagioni consecutive al quarto posto in classifica costruttori, senza vittorie. Al termine della stagione 2013 Honda si ritira da questo campionato, eccezion fatta per la partecipazione, in qualit\u00e0 di wild card di Nigel Warlaven al Gran Premio d'Olanda nel 2016.\nEuropeo Superstock 600.\nHonda fa il suo esordio in questa categoria nella stagione inaugurale\u02d0 il 2005 lottando per il titolo e vincendo qualche Gran Premio con il pilota francese Yoann Tiberio. L'impegno nella fornitura delle proprie CBR600RR ai Team rimane costante per tutta la durata della Stock600; in particolare la collaborazione con Ten Kate Racing porta a Honda due titoli\u02d0 nel 2009 con il britannico Gino Rea e nel 2012 con l'olandese Michael van der Mark. In occasione del Gran Premio di Francia 2015, ultima gara di categoria, Honda ottiene la vittoria, la prima per un pilota spagnolo, con Augusto Fern\u00e1ndez.\nEuropean Junior Cup.\nA partire dalla stagione 2012 e fino all'ultima edizione targata 2016, Honda \u00e8 fornitore unico della motocicletta utilizzata dai piloti per competere in questa categoria. Nelle prime due stagioni con la CBR500R e nelle ultime due con la CBR 650 F.\nCiclismo.\nMountain bike.\nDal 2003, l'HRC segue il progetto mountain bike, distaccando una squadra di ingegneri dal settore moto, creando il team G-Cross Honda e ideando un prototipo di mountain bike da downhill innovativo, la \"Honda RN-01 G-cross\" con cambio integrato nel movimento centrale e la migliore componentistica sul mercato. Per il team corrono, dal 2004, il sudafricano Greg Minnaar, il francese Cyrille Kurtz (dal 2004), il finlandese Matti Lehikoinen (dal 2005) e il britannico Brendan Fairclough (dall'inizio del 2007).\nRisultati in gara.\nRisultati MotoGP.\n\"I punti e il risultato finale sono la somma dei punti ottenuti da entrambi i piloti (diversamente dalla classifica costruttori) e il risultato finale si riferisce al team e non al costruttore.\""}
{"id": "614824", "revid": "767487", "url": "https://it.wikipedia.org/wiki?curid=614824", "title": "Everything Louder Than Everything Else", "text": "Everything Louder Than Everything Else \u00e8 un video live della band heavy metal britannica Mot\u00f6rhead, pubblicato in VHS nel 1991 e contenente le riprese dell'esibizione della band nello stesso anno al \"Deutsches Museum\" di Monaco di Baviera, Germania.\nLa versione DVD \u00e8 uscita nel 2004; in questa versione le prime tracce indicate in copertina e quelle contenute nel disco non coincidono e alcune riportano titoli diversi dall'originale."}
{"id": "614829", "revid": "1893", "url": "https://it.wikipedia.org/wiki?curid=614829", "title": "Serie trigonometrica", "text": ""}
{"id": "614830", "revid": "599013", "url": "https://it.wikipedia.org/wiki?curid=614830", "title": "Hrc", "text": ""}
{"id": "614834", "revid": "1442080", "url": "https://it.wikipedia.org/wiki?curid=614834", "title": "Clarice Orsini", "text": "Biografia.\nFamiglia d'origine.\nClarice era figlia di Jacopo (o Giacomo) Orsini, signore di Monterotondo (figlio a sua volta di Orso e di Lucrezia Conti), e di Maddalena Orsini, figlia di Carlo di Bracciano e sorella del cardinale Latino Orsini. Sulla sua infanzia e giovinezza non sono pervenute informazioni: aveva una sorella maggiore, Aurante, poi maritata a Giovan Ludovico Pio di Carpi, e due fratelli, Rinaldo e Orso, detto Organtino.\nFidanzamento.\nLa prima menzione di lei si ritrova nelle lettere di Lucrezia Tornabuoni: la matrona fiorentina, moglie di Piero de' Medici e madre di Lorenzo il Magnifico, giunse a Roma il 26 marzo 1467 allo scopo di trovare moglie al primogenito. Nel farlo ag\u00ec con sicurezza: il 27 marzo incontr\u00f2 Clarice e la madre mentre si recavano a udire la messa in San Pietro, il 28 marzo si rec\u00f2 personalmente al palazzo del cardinale Latino e, quel medesimo giorno, indirizz\u00f2 al marito alcune lettere in cui descriveva minuziosamente la fanciulla dal punto di vista fisico, caratteriale e famigliare. Le modalit\u00e0 con cui si svolse la ricerca della sposa lasciano pensare che Lucrezia fosse partita da Firenze proprio con l'obiettivo di conoscere la giovane Orsini e sondare il terreno per un futuro fidanzamento: ci\u00f2 spiegherebbe come mai, gi\u00e0 il 5 aprile, ella si apprestasse a fare ritorno senza aver valutato nessun'altra candidata. L'intento dei Medici era chiaramente quello di legare il proprio nome a una delle pi\u00f9 blasonate casate nobili romane, secondo la tendenza, frequente in epoca medievale e moderna, di congiungere una ricchezza di recente acquisizione con un titolo nobiliare di lunga data. Un ulteriore sostegno alla buona riuscita del fidanzamento era la presenza, nella citt\u00e0 del papa, di Giovanni Tornabuoni, fratello di Lucrezia e direttore della filiale locale del banco mediceo che, all'epoca, era anche il banco papale.\nCome si \u00e8 accennato, Lucrezia descrisse Clarice nel dettaglio al marito Piero, affinch\u00e9 potesse farsene un'idea la pi\u00f9 dettagliata possibile.\nProsegu\u00ec riassumendo la condizione della famiglia Orsini, indicandone i principali esponenti e i relativi possedimenti nel Lazio. A dare ulteriore sicurezza alla scelta fu anche il fatto che Lorenzo avesse visto lui stesso la ragazza: l'incontro si era verificato verosimilmente l'anno prima, in occasione della Pasqua del 1466, quando Lorenzo risiedette a Roma per alcune settimane nell'ambito di un viaggio nelle capitali degli stati italici. L'approvazione seguita nel giro di pochissimi giorni (in una lettera datata 5 aprile Lucrezia prende atto della risposta affermativa del figlio e conclude: \"Non credo che cost\u00ec sia al presente pi\u00f9 bella fanciulla a maritare\"), fa propendere alcuni storici verso l'ipotesi di un interesse sincero di Lorenzo per la fanciulla tanto dal punto di vista politico quanto da quello personale.\nLe trattative si avviarono soltanto nel 1468 con l'intermediazione di Giovanni Tornabuoni e di Filippo de' Medici, arcivescovo di Pisa; si lavor\u00f2 in un clima di segretezza da entrambe le parti, tanto che anche il matrimonio per procura (o \"per verba\" \"de presenti\"), svoltosi a Roma il 27 dicembre 1468 fu celebrato strettamente all'interno della famiglia Orsini. Un mese prima di quel giorno, Filippo de' Medici rifer\u00ec a Piero di come in citt\u00e0 si cominciasse a spargere voce di tale unione, soprattutto da parte di alcuni esponenti della famiglia Pazzi, motivo per cui era opportuno concludere in fretta il parentado. Lo stesso arcivescovo avrebbe poi rappresentato lo sposo assente alla cerimonia \"per verba\".\nInteressante notare come Filippo de' Medici prestasse attenzione alle differenze rituali del matrimonio a Roma e a Firenze, spiegando la necessit\u00e0, e quindi la difficolt\u00e0, di trovare compromessi che rispettassero entrambe le tradizioni: un esempio in questo senso riguarda la dote, che venne stabilita alla cifra di 6.000 fiorini secondo l'uso fiorentino, e alla quale sarebbe corrisposto da parte dello sposo un dono alla sposa del valore corrispondente a un quarto della dote stessa, secondo l'uso romano.\nConcluso il matrimonio per procura, Clarice e la famiglia attesero invano di avere ospite Lorenzo a Roma: egli fu inizialmente trattenuto a Firenze dall'organizzazione di una giostra, cui lui stesso avrebbe partecipato, tenutasi poi il 7 gennaio 1469. Gli Orsini, al corrente dell'importanza simbolica dell'evento, manifestarono nelle lettere il loro sostegno al giovane giostrante: quando a Clarice venne comunicata la vittoria del marito, ella ne gio\u00ec profondamente. Francesco Tornabuoni, cugino di Lorenzo, gli scrisse: \"Non vi potrei dire la consolazione n'ebbe: che sono IIII giorni non s'\u00e8 rallegrata se none oggi, perch\u00e9 stava continovamente in sospetto per Vostra Magnificenza per rispetto della giostra\". Nonostante, per\u00f2, la giostra fosse ormai passata, Lorenzo non si rec\u00f2 a Roma nemmeno in seguito, probabilmente a causa della precaria condizione di salute del padre e dei rischi connessi a un viaggio tanto impegnativo.\nMatrimonio.\nClarice prese la via di Firenze il 15 maggio 1469, quando part\u00ec scortata dai parenti pi\u00f9 stretti del marito: vi erano, in particolare, Guglielmo de' Pazzi e Bernardo Rucellai, i mariti delle sorelle di Lorenzo, e Giuliano de' Medici, oltre a Gentile Becchi, primo precettore dei giovani rampolli medicei e stretto collaboratore di Piero. Il viaggio attravers\u00f2 la Toscana suscitando manifestazioni di giubilo nelle citt\u00e0 toccate dalla comitiva nuziale e si concluse il 2 giugno con l'arrivo della sposa a Firenze.\nElla fu ospitata nel palazzo della famiglia Alessandri in attesa delle celebrazioni ufficiali. La mattina del 4 giugno, accompagnata da un corteo di trenta giovani uomini e trenta fanciulle, Clarice percorse le strade di Firenze in groppa al cavallo di Lorenzo e raggiunse Palazzo Medici, alle cui finestre era stato apposto un ramo d'ulivo come segno benaugurale. Si consum\u00f2 il banchetto di festa e, a chiusura della giornata, la sposa torn\u00f2 a Palazzo degli Alessandri. La medesima cosa avvenne il giorno dopo, il 5 giugno, quando il banchetto si tenne presso la residenza cittadina di Carlo de' Medici. Solo il terzo giorno, con la celebrazione della messa del congiunto nella basilica di San Lorenzo, la giovane Orsini prese dimora all'interno del palazzo del marito.\nLa vita a Firenze prima della Congiura.\nNel 1467 Lucrezia, parlando della futura nuora, aveva affermato che \"\u00e8 di gran modesta, e da ridulla presto a nostri costumi\"; tuttavia, Clarice mantenne per tutta la vita un contegno che ai Fiorentini, a detta di alcuni storici, sapeva di altezzosa arroganza nobiliare e fu generalmente per questo poco amata dal popolo. D'altra parte, \u00e8 certo che la giovane donna fatic\u00f2 ad adattarsi a un contesto sociale e culturale molto diverso da quello di provenienza.\nPochi mesi dopo il matrimonio, il 2 dicembre, venne a mancare il suocero Piero; Lorenzo divenne cos\u00ec il signore \"de facto\" di Firenze, sebbene i primi tempi fossero complicati dalla giovanissima et\u00e0 di lui, fattore che non gli conferiva l'autorevolezza necessaria al ruolo, e dalla situazione di guerra del Nord Italia. Clarice rimase presto incinta della prima figlia, Lucrezia, che nacque l'agosto successivo, e nei successivi nove anni diede alla luce altrettanti bambini. Sette di questi superarono l'infanzia.\nNei primi anni a Firenze trov\u00f2 in Luigi Pulci un confidente inaspettato, noto per il carattere irriverente che lo contraddistingueva all'interno della brigata medicea. Egli la accompagn\u00f2 nel suo primo viaggio a Roma, nel 1472, rendendo resoconti dettagliati delle loro giornate a Lorenzo, e le dedic\u00f2 parole di conforto nella triste circostanza della perdita di due gemelli nati prematuri (1471). Quando si verific\u00f2 la disputa tra Pulci e Matteo Franco, inoltre, Clarice prese le difese del primo e si lament\u00f2, anni dopo, di non voler fare la sua stessa fine, quella, cio\u00e8, di essere fatta oggetto di burle da parte della corte di Lorenzo.\nSi prodig\u00f2 molto per soddisfare le richieste della propria famiglia d'origine: nel 1474, dietro sua insistenza, Lorenzo riusc\u00ec a ottenere per il cognato Rinaldo Orsini l'investitura ad arcivescovo di Firenze; al contempo, combin\u00f2 i matrimoni della cognata Aurante, rimasta vedova nel 1469, con Leonardo Malaspina, e delle figlie di lei, Margherita e Zaffira, sposate rispettivamente a Gaspare Sanseverino (1475) e a Galeotto Malaspina (1476), figlio di Gabriele marchese di Fosdinovo; l'altro fratello di Clarice, Organtino, condottiero, fece pi\u00f9 volte ricorso alla mediazione di Lorenzo per ottenere incarichi presso diversi signori italiani. Oltre a difendere gli interessi dei parenti, ella si impegn\u00f2 anche in opere di carit\u00e0 e peror\u00f2 presso il marito anche le istanze di persone comuni.\nImmediatamente dopo la Congiura dei Pazzi, Clarice e i bambini vennero allontanati da Firenze per evitare i rischi connessi a nuovi tentativi di colpo di Stato e all'epidemia di peste scoppiata nel frattempo. In un primo momento essi vennero ospitati dalla famiglia Panciatichi di Pistoia, ma Clarice lament\u00f2 che venisse fatta poca guardia alle porte. I sospetti si rivelarono fondati quando venne scoperta e sventata una congiura mirante al rapimento della moglie e dei figli di Lorenzo allo scopo di attirare il Medici in una trappola. Era coinvolto, tra gli altri, anche Bernardo Baldinotti pistoiese, che fu giustiziato nei primi giorni di dicembre 1478. Gi\u00e0 a settembre, per\u00f2, si erano verificati seri problemi che misero a repentaglio la salute della donna, provata psicologicamente dalla paura per la vita del marito e dei figli: Clarice era infatti incinta di pochi mesi, quando cominci\u00f2 ad accusare malesseri preoccupanti. Lorenzo invi\u00f2 prontamente il proprio medico personale, Stefano Della Torre, il quale prescrisse riposo a letto onde evitare l'aborto del feto. In questa circostanza, Clarice espresse il timore di cadere vittima della stessa sorte che era toccata, anni prima, alla moglie di Giovanni Tornabuoni, Francesca Pitti, morta di parto prematuro.\nLa rottura con Angelo Poliziano.\nIn seguito alla congiura di Baldinotti, la famiglia venne trasferita da Pistoia alla pi\u00f9 riparata Cafaggiolo. Gi\u00e0 a quest'epoca Poliziano riferiva, nelle sue lettere, la noia e la pesantezza della situazione, che esasperava gli animi di tutti. Nato il piccolo Giuliano nel marzo del 1479, si verific\u00f2 un crescendo di tensione tra Clarice e Poliziano, istitutore di Piero e Giovanni de' Medici, che port\u00f2, nel maggio dello stesso anno, alla rottura definitiva tra i due.\nGli storici si sono divisi nell'attribuire l'evento a diverse cause, probabilmente compresenti: da un lato lo stress dovuto alla separazione forzata da Lorenzo, dall'altro le divergenze nella concezione del percorso educativo di Giovanni, gi\u00e0 destinato alla carriera ecclesiastica.\nRecentemente sono state avanzate interpretazioni legate al particolare rapporto che si era creato nel tempo tra Clarice, Lorenzo e Poliziano. Quest'ultimo era stato accolto giovanissimo, tra il 1470 e il 1473, a Palazzo Medici, l'arrivo di Clarice, d'altronde, si era verificato soltanto pochi anni prima: i tre, dunque, intrecciarono contemporaneamente i loro rapporti gli uni con gli altri. Angelo strinse con il capofamiglia un legame di subordinazione in cui si mescolavano l'ammirazione reciproca sul piano intellettuale e una forte carica affettiva che, a causa dello status sociale del giovane studioso all'interno della \"brigata\", non gli era permesso esprimere. Svolgeva spesso, oltretutto, il ruolo di tramite tra marito e moglie quando accompagnava Lorenzo fuori Firenze.\nIl confino della moglie e dell'amico di Lorenzo a Cafaggiolo, in un clima di incertezza e tediosa inattivit\u00e0, fu perci\u00f2 il contesto dell'esplosione di gelosie non pi\u00f9 gestibili secondo le dinamiche famigliari socialmente accettate: il risultato dello scontro fu la cacciata di Poliziano e il suo conseguente trasferimento presso la villa medicea di Fiesole. Ci\u00f2 non bast\u00f2 a sedare il malcontento dei due litiganti: Clarice scrisse infatti una lettera piena di biasimo al marito, lamentandosi del fatto che colui che si era permesso di dileggiarla a Cafaggiolo risiedesse ora nella camera del capofamiglia. Questo accenno svelerebbe il vero conflitto, finora latente: il motivo del contendere non sarebbe stata l'educazione dei bambini, bens\u00ec l'affetto di Lorenzo stesso e la manifestazione pubblica di tale sentimento. Il fatto che Poliziano occupasse la camera padronale metteva simbolicamente in discussione il ruolo di Clarice all'interno del clan ed ella protest\u00f2 per difendere il proprio onore e il proprio posto nella gerarchia famigliare.\nLa composizione dell'incidente si ebbe alla fine del 1479, quando Poliziano lasci\u00f2 la Toscana per trasferirsi nel Nord Italia e passarvi tutto l'anno successivo, trovando modo di comporre l'Orfeo, prima opera drammatica di argomento non religioso in lingua italiana, in cui trovano spazio anche attacchi misogini e affermazioni contro il matrimonio. Sarebbe quindi tornato sotto l'ala dei Medici, ricevendo la cattedra di eloquenza greca e latina presso lo Studio fiorentino.\nLorenzo si dimostr\u00f2 molto discreto nell'affrontare il litigio, sebbene, dagli esiti che si ebbero, si potrebbe dire che prese infine le parti della moglie, permettendo che il secondogenito Giovanni fosse educato da istitutori pi\u00f9 sensibili alle tematiche religiose.\nGli ultimi anni e la morte.\nQuando, a seguito della pace stipulata da Lorenzo con re Ferrante d'Aragona re di Napoli, la situazione torn\u00f2 tranquilla, Clarice venne coinvolta maggiormente nella politica locale e nazionale, bench\u00e9 questo si possa dedurre soltanto da piccoli indizi. Alcuni di questi si trovano nelle lettere che la donna invi\u00f2 al marito, dove ella espose in breve la propria opinione su eventi anche di una certa importanza (nel 1483, per esempio, mentre Lorenzo si trovava a Cremona in occasione della famosa dieta, Clarice scrisse una lettera al suo segretario dicendo che il marito avrebbe giovato di pi\u00f9 alla dieta stando a Firenze che non partecipando in prima persona alle discussioni). Chiedeva spesso di essere informata delle ultime notizie.\nIn questo periodo sono pi\u00f9 numerosi i suoi viaggi: alcuni, come quello del 1480 e del 1485, sono dovuti a motivazioni di salute e hanno per meta localit\u00e0 termali toscane. In determinate occasioni, per\u00f2, le sue visite assunsero anche carattere politico, come capit\u00f2 nel viaggio di ritorno dal bagno a Badia di Passignano (1485) quando, fermatasi a Colle Val d'Elsa, Clarice fu accolta e omaggiata come fosse \"un altro Lorenzo\".\nL'ultimo viaggio della nobildonna fu a Roma tra il novembre 1487 e il maggio 1488: Clarice part\u00ec per andare a conoscere la futura nuora, la cugina Alfonsina Orsini, e port\u00f2 con s\u00e9 la propria figlia Maddalena, per cui si stava trattando il fidanzamento con Franceschetto Cybo, figlio di papa Innocenzo VIII. Se da un lato l'impressione riguardo ad Alfonsina fu positiva, per motivi non del tutto chiari le trattative del matrimonio di Maddalena subirono una brusca accelerazione, col risultato che la fanciulla si spos\u00f2 nel gennaio 1488 nonostante Lorenzo stesso la ritenesse ancora molto immatura per le nozze. D'altro canto, la salute di Clarice peggior\u00f2 e il male ai polmoni, probabilmente tubercolosi, che la tormentava da anni si riacutizz\u00f2. Rientrata a Firenze, trascorse alcuni mesi prostrata dalla malattia, tanto che Lorenzo pi\u00f9 volte scrisse di lei preoccupato, fino ad ammettere: \"Dubito in breve non ce la perdiamo\". Nel frattempo, lui stesso manifest\u00f2 i sintomi dell'uricemia congenita e fu caldamente esortato dai medici a recarsi in una localit\u00e0 termale per due settimane. Otto giorni dopo la sua partenza, in seguito a un improvviso aggravamento, Clarice mor\u00ec il 30 luglio 1488. Lorenzo, su pressione degli amici, dei parenti e degli stessi medici non fece ritorno per attendere ai funerali poich\u00e9 era opinione che un viaggio avrebbe compromesso in modo grave le sue gi\u00e0 delicate condizioni. Stando alle lettere conservate, pare che egli non abbia ripreso le consuete attivit\u00e0 fino a una settimana dopo la morte della moglie: scrisse infatti il 6 agosto al proprio ambasciatore a Roma: \"Io ho indugiato a rispondere ad alcune vostre lettere ricevute di pi\u00f9 d\u00ec in qua per le medesime cagioni che sapete, perch\u00e9 l'animo mio quando \u00e8 molto occupato in una cosa non fa bene le altre\".\nIl rapporto con Lorenzo.\nLe opinioni degli storici che si sono soffermati ad analizzare la vita privata della coppia sono discordanti. Da un lato, taluni ritengono che tra i coniugi si fosse instaurato un rapporto di reciproca sopportazione mirato in sostanza al quieto vivere generale. Lorenzo, soprattutto dopo la Congiura dei Pazzi, fu di frequente lontano dalla moglie e dai figli e ci\u00f2 fu letto come una sorta di disinteresse soprattutto nei confronti di Clarice. Le lettere che le indirizzava suonano agli orecchi di molti fin troppo fredde e stringate se comparate con le missive rivolte alla madre e agli amici, indice quindi di un certo distacco.\nLorenzo, inoltre, non dedic\u00f2 mai alcun componimento, in poesia o in prosa, alla moglie: questo \u00e8 parso a lungo un elemento su cui basare la conclusione per cui tra loro non sussistesse un rapporto d'amore e nemmeno di affetto. Ci\u00f2 risulta per\u00f2 inesatto alla luce del fatto che la lirica amorosa di tradizione trobadorica e stilnovista ammettono soltanto un amore adulterino o in ogni caso sciolto dal vincolo matrimoniale; secondo la mentalit\u00e0 del tempo, dedicare tali componimenti alla propria moglie, quindi la compagna ufficiale e legittima, sarebbe stato visto come inconsueto e perfino di poco gusto.\nStudi pi\u00f9 recenti, allontanatisi anche dall'immagine trasmessa faziosamente dalle fonti antiche a lei ostili, hanno riconsiderato il carattere di Clarice e, di conseguenza, la natura della sua relazione con il marito. Ella soffr\u00ec fin dalla giovinezza di una salute delicata, cui non si adattava il clima invernale rigido della Toscana, e questo le comport\u00f2 certamente disagi a partecipare alle manifestazioni quali giostre e tornei che si svolgevano nel periodo di gennaio e febbraio; ci\u00f2, unito alle gravidanze numerose e ravvicinate, l'avrebbero portata a sviluppare un'indole malinconica e poco incline alla vivacit\u00e0 dei modi fiorentini. Il suo carattere riservato emerge anche dai resoconti di Angelo Poliziano al tempo del soggiorno forzato a Cafaggiolo nel 1478-1479. Il suo attaccamento alla religione, dovuto probabilmente all'educazione ricevuta nell'infanzia, le rendeva difficile comprendere le ragioni dell'Umanismo fiorentino, per cui parve non interessarsi mai di questioni di natura culturale, a differenza della suocera Lucrezia Tornabuoni e di altre donne fiorentine quale fu, a titolo esemplificativo, Ginevra de' Benci.\nRelativamente alla vita matrimoniale, bisogna considerare diversi aspetti: il matrimonio stesso, in primo luogo, non era un'unione basata tanto sull'amore e la passione degli sposi, quanto invece sull'interesse delle famiglie coinvolte. Non \u00e8 dunque corretto applicare questa misura di giudizio al caso di Lorenzo e Clarice. Tuttavia, dal carteggio di quest'ultima al marito nel gennaio e febbraio 1469 si evince il suo sincero attaccamento nei confronti di lui: ci\u00f2 risalta chiaramente nell'imminenza della giostra che lo vedeva partecipante, alla vigilia della quale Clarice digiun\u00f2 per penitenza e di cui ella attese con ansia l'esito. Anche in seguito, negli anni della maturit\u00e0, Clarice manifest\u00f2 sempre una disposizione affettuosa verso Lorenzo, curando di tenerlo informato sullo stato di salute dei bambini, confidando episodi di tenera vita famigliare - come quando, in occasione delle assenze del padre, i pi\u00f9 piccoli ne chiedevano insistentemente il ritorno - ed esprimendo perplessit\u00e0 e preoccupazione per la sua salute.\nLorenzo, d'altro canto, fu s\u00ec asciutto nelle sue lettere, ma non manc\u00f2 mai di rispetto alla moglie e non permise che altri lo facesse, come si \u00e8 visto nel caso di Poliziano. In una citt\u00e0 curiosa e impertinente com'era Firenze, non si diffuse mai voce circa sue relazioni extraconiugali, nemmeno dopo la cacciata della famiglia nel 1494 quando l'opinione pubblica si schier\u00f2 piuttosto compatta contro i Medici. Sono solo due i nomi di donne che gli vengono accostati: quelli di Lucrezia Donati e di Bartolomea de' Benci maritata Nasi. Sulla prima \u00e8 fortemente in dubbio che l'amore manifestato da Lorenzo poeta si spingesse oltre i limiti del sentimento platonico; sulla seconda, di cui solo Francesco Guicciardini fa menzione, si sa che fu probabilmente sua amante negli ultimi anni seppure, anche in questo caso, alcuni storici mettano in discussione la reale natura del rapporto adducendo le cattive condizioni di salute di Lorenzo a partire dal 1488, condizioni che non gli avrebbero permesso di vivere smodatamente come Guicciardini descrive. A differenza del padre e del nonno, Lorenzo non ebbe figli illegittimi ed \u00e8 possibile che si sia conservato per lo pi\u00f9 fedele alla moglie, oppure che abbia trasgredito al vincolo con il massimo riserbo; una facezia trascritta dal Poliziano nella sua opera \"Detti piacevoli\" narra di come, vedendo un giorno un uomo che sosteneva di non aver pi\u00f9 giaciuto, dopo il matrimonio, con altre donne se non con la moglie, Lorenzo constatasse: \"Ben sia trovato un altro babbuasso [babbeo] come me\".\nI sentimenti di Lorenzo si percepiscono meglio nell'imminenza della perdita di Clarice. Fin dai primi sintomi di un aggravamento del suo male, quando ancora ella si trovava a Roma, il marito espresse le proprie preoccupazioni nelle lettere rivolte all'ambasciatore fiorentino, Giovanni Lanfredini, accettando il rientro anticipato della moglie. Nei mesi successivi si registrano accenni alla salute della donna, in continuo peggioramento, tanto che, nella missiva del 3 luglio 1488, affermava: \"La Clarice non potrebbe stare peggio, che per uno sfinimento venuto in questo punto habbiamo creduto perdercela\". Nonostante la criticit\u00e0 della situazione, i medici, tra cui spiccava Pier Leoni, ritennero che il male non fosse ancora mortale; al contempo, Lorenzo, che da diversi mesi soffriva le conseguenze dell'uricemia congenita, ebbe un riacutizzarsi della malattia, motivo per cui fu ritenuta necessaria una permanenza di alcune settimane presso un luogo termale dove potesse curarsi. Qui lo raggiunse la notizia della morte di Clarice, insieme alle preghiere degli amici e dei parenti stretti a non rimettersi comunque in viaggio verso Firenze per non compromettere la propria salute gi\u00e0 cagionevole.\nIl 31 luglio 1488, Lorenzo indirizz\u00f2 una lettera a papa Innocenzo VIII, divenuto recentemente suo consuocero, confidandogli il dolore per la perdita di Clarice:\nDiscendenza.\nLa coppia ebbe dieci figli, alcuni dei quali di primaria importanza per la storia dell'Italia rinascimentale e di Firenze;\nProbabilmente il fatto che Clarice fosse una Orsini, unito alla grande ricchezza di casa Medici, permise che Giovanni fosse creato cardinale e in seguito eletto papa con il nome di Leone X (1513).\nRitratti e omaggi.\nRitratti.\nDi Clarice Orsini esiste un presunto ritratto di Domenico Ghirlandaio, conservato presso la National Gallery of Ireland a Dublino, e si ipotizza che potrebbe essere anche il soggetto del \"Ritratto di giovane donna\" di Botticelli, conservato presso la Galleria Palatina di Firenze.\nCelebrazioni.\nIl matrimonio tra Clarice e Lorenzo de' Medici viene rievocato una volta ogni otto anni a Monterotondo durante la manifestazione Fasti d'autunno."}
{"id": "614835", "revid": "405275", "url": "https://it.wikipedia.org/wiki?curid=614835", "title": "Dr. Gelo", "text": ""}
{"id": "614836", "revid": "729019", "url": "https://it.wikipedia.org/wiki?curid=614836", "title": "ATS-59", "text": "Il trattore ATS-59 \u00e8 stato un veicolo standard dell'Esercito Sovietico; derivato dall'AT-S, ebbe una larga diffusione, prima di venir poi sostituito dagli autocarri 6x6. Esso trainava le artiglierie fino al calibro del cannone M46 da 130\u00a0mm, o il contraereo KS-19 da 100. \u00c8 stato prodotto anche in Polonia.\nSviluppo.\nL'impostazione del progetto del Ob'yekt 650 venne effettuata dalla fabbrica KMZ nel 1956. Dopo una prova valutativa, nel 1959 venne data l'approvazione per sostituire nella linee di produzione l'AT-S con l'Ob'yekt 650, il quale era stato rinominato ATS-59. Come propulsore impiegava un motore diesel V-54."}
{"id": "614840", "revid": "729019", "url": "https://it.wikipedia.org/wiki?curid=614840", "title": "AT-S", "text": "Il trattore d'artiglieria sovietico AT-S, prodotto negli anni '40 e nel decennio successivo, \u00e8 stato uno dei trattori d'artiglieria pi\u00f9 potenti e capaci, nonostante il relativamente scarso livello di potenza assicurato dal motore. Esso nondimeno poteva trainare pezzi d'artiglieria pesanti anche 16.000\u00a0kg, e disporre di una cabina chiusa per 7 uomini. Fu sostituito dal pi\u00f9 compatto Trattore ATS-59.\nUno dei modelli che \u00e8 stato sviluppato a partire dallo stesso fu un mezzo significativo, il MB-24T: con 12 rampe per razzi BM-24 sul vano di carico posteriore, fu praticamente un'anticipazione dell'MLRS, ma dalla carriera operativa assai breve.\nUn altro modello, l'OTS, aveva una lama apripista capace di fargli rimuovere fino a 80 m3 di materiale friabile all'ora, oppure 40-50 di terreno compatto. Il veicolo \u00e8 stato largamente esportato, e viene usato pi\u00f9 o meno da tutti i paesi del Patto di Varsavia e da Siria, Egitto, Jugoslavia, Finlandia e Cina. Esiste anche una versione polacca di questo veicolo."}
{"id": "614845", "revid": "334064", "url": "https://it.wikipedia.org/wiki?curid=614845", "title": "Scambio sul posto", "text": "Lo scambio sul posto (SSP), disciplinato dalla deliberazione dell'Autorit\u00e0 per l'energia elettrica e il gas, definisce la regolamentazione del meccanismo che consente di immettere in rete l'energia elettrica prodotta da un impianto privato di produzione di energia elettrica, per la quota non immediatamente autoconsumata, per poi prelevarla in un momento successivo per soddisfare i propri consumi elettrici. L\u2019energia non immediatamente autoconsumata viene immessa in rete.\nIl servizio di scambio sul posto \u00e8 regolato su base economica dal Gestore dei Servizi Energetici (GSE) in forma di contributo finanziario associato alla valorizzazione, a prezzi di mercato, dell'energia scambiata con la rete elettrica.\nDescrizione.\nCampi di applicabilit\u00e0.\nLa disciplina si applica dal 1\u00ba gennaio 2009. Ai fini dell'accesso allo Scambio sul Posto per ASSPC devono essere verificate tutte le seguenti condizioni:\nContributo.\nIl GSE riconosce un contributo finanziario, a favore del soggetto titolare dell'impianto, definito come \"Utente dello scambio\" (USSP), che si configura come ritorno di una parte degli oneri sostenuti per il prelievo di energia elettrica dalla rete elettrica. Ai fini del calcolo del contributo, da determinarsi su base annuale solare, viene presa in considerazione:\nIn particolare il contributo erogato dal GSE all'Utente dello scambio, prevede:\nNel caso in cui il controvalore dell'energia immessa in rete risultasse superiore all'onere energia sostenuto dall'utente dello scambio, il saldo relativo viene registrato a credito dell'utente medesimo che potr\u00e0 utilizzarlo per compensare l'onere energia degli anni successivi.\nI produttori che intendano aderire al regime di scambio sul posto devono presentare apposita istanza al GSE.\nLa Legge n. 99/2010: \"Conversione in legge del d.l. 67/2010 recante disposizioni urgenti per la salvaguardia della stabilit\u00e0 finanziaria dell'area euro. Ordine di esecuzione dell'accordo Intercreditor Agreement\", pubblicata sulla G.U. della Repubblica italiana n. 150 del 30/06/2010, ha modificato il comma 2 della legge 387/2003 che vietava la vendita di energia per gli impianti in regime di SSP (scambio sul posto), e quindi ha determinato di fatto la possibilit\u00e0 di liquidazione dell'eventuale credito risultante dal conteggio SSP, mediante richiesta da farsi annualmente, nel mese di marzo dell'anno successivo, al GSE\nIn particolare, l'Utente dello scambio che intenda aderire al regime dovr\u00e0 accedere al sito web del GSE (http://www.gse.it), area \"Scambio sul posto\", e seguire la procedura guidata di registrazione che prevede l'invio di informazioni tecniche, commerciali e amministrative, necessarie ai fini dell'istanza e della successiva convenzione.\nIn generale il servizio di scambio sul posto produce un vantaggio maggiore per l'Utente dello scambio qualora, su base annua, la valorizzazione dell'energia elettrica immessa in rete compensi totalmente l'onere energia associato ai quantitativi di energia elettrica prelevata dalla rete; inoltre, per la totalit\u00e0 dell'energia elettrica scambiata con la rete, l'Utente dello scambio vedr\u00e0 ristornati dal GSE i costi che ha sostenuto per l'utilizzo della rete in termini di servizi di trasporto, di dispacciamento e, per i soli utenti titolari di impianti alimentati da fonti rinnovabili, degli oneri generali di sistema."}
{"id": "614847", "revid": "767487", "url": "https://it.wikipedia.org/wiki?curid=614847", "title": "Keep Yourself Alive", "text": "Keep Yourself Alive \u00e8 il singolo di debutto del gruppo musicale britannico Queen. Scritta dal chitarrista Brian May, \u00e8 la prima traccia del primo album del gruppo, \"Queen\".\nVenne scelto dal gruppo stesso (e non dalla casa discografica come normalmente accade) come primo singolo estratto dall'album, insieme al lato B \"Son and Daughter\".\nGenesi del singolo.\nBrian May scrisse il brano dopo che la band si era gi\u00e0 formata, ma prima che John Deacon si unisse al gruppo (questo fatto \u00e8 conosciuto grazie a Barry Mitchell, precedente bassista della band). Secondo quanto detto da May in uno speciale alla radio per il loro album \"News of the World\", egli aveva scritto il testo della canzone pensandolo in senso ironico, ma quando venne cantata da Freddie Mercury il senso venne completamente stravolto.\n\u00c8 stato ipotizzato da alcuni fan che Mercury possa aver aiutato May per quanto riguarda la scrittura delle musiche, basandosi sul fatto che erano in clima pi\u00f9 collaborativo nei giorni prima delle registrazioni. Bench\u00e9 sia altamente possibile che egli abbia contribuito con molte idee alla stesura della musica della traccia (i cambi di tonalit\u00e0 e la forma espansa sono nel suo stile, piuttosto che in quello di May), si ritiene tuttavia che Mercury abbia avuto pi\u00f9 un ruolo da co-arrangiatore che da coautore.\nRegistrazione.\nLa prima versione di \"Keep Yourself Alive\", registrata ai De Lane Lea Studios, risale all'estate del 1971. Fu prodotta da Louie Austin e comprende un'introduzione di Brian May, suonata sulla sua chitarra acustica. Tutti gli elementi del brano erano gi\u00e0 presenti. Questa versione demo rimane la preferita di Brian May.\nIn seguito, quando si tratt\u00f2 di lavorare alla versione definitiva per l'album presso i Trident Studios, i Queen tentarono di riprodurre nello stesso modo \"Keep Yourself Alive\". La versione mixata da Mike Stone fu l'unica accettata dal gruppo e l'unica pubblicata come singolo.\nIn questa nuova versione le armonie vocali nei cori sono tutte di Freddie Mercury (in multi-tracking), mentre Brian May - a differenza delle registrazioni precedenti e dei live in cui anche questa parte \u00e8 eseguita da Mercury - canta il verso: \"\u00abNo, I just think I'm two steps nearer to my grave\u00bb\" (\"No, penso solo che sto a due passi pi\u00f9 vicino alla mia tomba\"); il verso precedente (\"\u00abDo you think you're better every day?\u00bb\" \"Pensi di essere migliore ogni giorno?\") \u00e8 invece cantato da Roger Taylor.\nIn questa registrazione non viene utilizzata la chitarra acustica, mentre nella trascrizione per chitarra pubblicata dalla EMI sono presenti almeno sette parti di chitarra elettrica, ognuna delle quali usa un notevole effetto di phasing.\nPubblicazione.\nLa EMI pubblic\u00f2 \"Keep Yourself Alive\" come singolo nel Regno Unito il 6 luglio 1973, una settimana prima dell'uscita di \"Queen\". Pochi mesi dopo, il 9 ottobre, l'Elektra Records lo pubblic\u00f2 negli Stati Uniti. Tuttavia \"Yourself Keep Alive\"\nfu passata raramente dalle emittenti radiofoniche, passando del tutto inosservato sia nel Regno Unito che negli Stati Uniti.. Pare che ci\u00f2 avvenne a causa dell'intro della canzone, ritenuto troppo lungo dalle radio per essere passato.\nIl singolo ottenne pi\u00f9 successo qualche anno dopo, quando ne fu pubblicata una nuova versione (denominata \"Long-Lost Retake\") il 15 luglio 1975 negli USA, con \"Lily of the Valley\" e \"God Save the Queen\" incluse come \"b-side\". Questa nuova versione del brano rimase inedita su album fino al 2011, quando venne inserito come bonus track nell'edizione deluxe dell'album \"A Night at the Opera\".\nEsecuzioni dal vivo.\nI Queen, appena formatisi, aggiunsero subito \"Keep Yourself Alive\" alla scaletta dei concerti. Mercury afferm\u00f2 che il brano \"era un ottimo modo per spiegare alla gente cosa stessero facendo i Queen in quel periodo\". La versione dal vivo comprendeva un verso cantato da Roger Taylor ed un suo assolo di batteria; Mercury solitamente cantava il verso \"\u00aball you people keep yourself alive\u00bb\" al posto di \"\u00abit'll take you all your time and a money honey you'll survive\u00bb\", ripetuto pi\u00f9 volte nella versione contenuta nell'album.\n\"Keep Yourself Alive\" ha fatto parte della scaletta della band fino ai primi anni ottanta. Nei tour del 1980 e 1981 i Queen eseguivano, prima dell'inizio del brano, una jam session improvvisata, poi chiudevano con un assolo di batteria - che si trasformava in assolo di timpani - di Roger Taylor, seguito da un assolo di chitarra di Brian May, prima di chiudere con il finale di \"Brighton Rock\" oppure con un medley di \"Flash Gordon\" (\"Battle Theme\", \"Flash\" e \"The Hero\").\nIl brano, dopo essere stato escluso dalla scaletta dell'Hot Space Tour (1982), venne eseguito per l'ultima volta dal vivo dalla band in occasione del The Works Tour (1984-1985), come parte di un medley di vecchi brani, assieme a \"Somebody to Love\", \"Killer Queen\", \"Seven Seas of Rhye\" e \"Liar\"."}
{"id": "614848", "revid": "125307006", "url": "https://it.wikipedia.org/wiki?curid=614848", "title": "Rivoluzione romena del 1989", "text": "La Rivoluzione romena del 1989 (\"Revolu\u021bia Rom\u00e2n\u0103 din 1989\"), anche conosciuta semplicemente come Rivoluzione romena (\"Revolu\u021bia Rom\u00e2n\u0103\"; ) fu una successione di eventi e di proteste che, sul finire del 1989, portarono al crollo, in Romania, del regime comunista guidato del dittatore Nicolae Ceau\u0219escu. Le proteste, sempre pi\u00f9 violente, raggiunsero il culmine con il processo e l'esecuzione di Ceau\u0219escu e della moglie Elena.\nNegli altri paesi del blocco comunista dell'Europa orientale il passaggio alla democrazia avveniva in quegli anni in modo pacifico: la Romania fu l'unico Stato del Patto di Varsavia nel quale la fine del regime ebbe luogo in modo violento.\nPrima della rivolta.\nAnalogamente ai Paesi vicini, nel 1989 la maggior parte della popolazione rumena nutriva un deciso malcontento verso il regime comunista. Ci\u00f2 nonostante, a differenza di altri Stati dell'Europa dell'Est, la Romania non era passata fino ad allora attraverso un processo di de-stalinizzazione. La politica di sviluppo economico di Ceau\u0219escu (compresi grandi progetti edili e un rigido blocco delle spese interne destinato a permettere alla Romania di pagare l'intero debito pubblico) fu considerata responsabile della povert\u00e0 diffusa in tutto il Paese, anche da elementi vicini al Partito Comunista Rumeno. Nel marzo 1989, infatti, fu pubblicata la Lettera dei Sei, documento elaborato da sei dissidenti contro la politica del dittatore. Parallelamente alla crescita della povert\u00e0, aumentava la morsa della polizia segreta (\"Securitate\"), che rendeva la Romania un vero e proprio Stato di polizia.\nA differenza degli altri capi di Stato del Patto di Varsavia, Ceau\u0219escu non seguiva gli interessi sovietici, propendendo al contrario per una politica estera personale. Mentre il leader sovietico Michail Gorba\u010d\u00ebv avviava una fase di profonda riforma dell'URSS (\"Perestrojka\"), Ceau\u0219escu imitava la linea politica, la megalomania e i culti della personalit\u00e0 dei leader comunisti dell'Asia orientale, come il nord-coreano Kim Il-sung. Nonostante la caduta del muro di Berlino e la sostituzione del leader bulgaro Todor \u017divkov con il pi\u00f9 moderato Pet\u0103r Mladenov nel novembre 1989, Ceau\u0219escu ignorava i segnali che minacciavano la sua posizione di capo di uno Stato comunista nell'Europa dell'Est.\nLa rivolta di Timi\u0219oara.\nIl 16 dicembre ebbe luogo a Timi\u0219oara una manifestazione di protesta al tentativo del governo rumeno di espellere un dissidente ungherese, il pastore riformato L\u00e1szl\u00f3 T\u0151k\u00e9s. Il pastore aveva recentemente criticato il regime tramite i mass media stranieri e il governo consider\u00f2 il gesto come un incitamento ai conflitti etnici. Su richiesta del governo, l'episcopato rimosse T\u0151k\u00e9s dal sacerdozio, privandolo cos\u00ec del diritto di utilizzare l'appartamento legittimamente ottenuto in quanto pastore. Per qualche giorno i fedeli di T\u0151k\u00e9s si radunarono intorno alla sua abitazione per proteggerlo. Molti passanti, compresi anche studenti religiosi, si associarono alla protesta, inizialmente senza conoscere i veri motivi e scoprendo solo in seguito che era contro un nuovo tentativo del regime comunista di reprimere la libert\u00e0 religiosa.\nQuando fu evidente che la massa non si sarebbe dispersa, il sindaco Petre Mo\u021b dichiar\u00f2 che avrebbe riconsiderato l'espulsione di T\u0151k\u00e9s. Ma nel frattempo la folla era notevolmente aumentata e, quando Mo\u021b rifiut\u00f2 di confermare per iscritto la dichiarazione contro l'espulsione del pastore, i manifestanti iniziarono a cantare slogan anticomunisti. Le forze dell'esercito (\"Mili\u021bia\") e della Securitate, chiamate per bloccare la protesta, nulla poterono di fronte all'imponente numero di manifestanti. Alle 19.30 la protesta si era estesa e la causa iniziale stava passando in secondo piano. Alcuni protestanti tentarono di incendiare l'edificio che ospitava il comitato distrettuale del Partito Comunista Rumeno (PCR). Fu a questo punto che la Securitate rispose con il lancio di lacrimogeni e getti d'acqua, mentre la Mili\u021bia caric\u00f2 i manifestanti, procedendo all'arresto di diverse persone. La massa si spost\u00f2 verso la Cattedrale Metropolitana e da qui continu\u00f2 ad avanzare per le vie di Timi\u0219oara, nonostante nuove cariche delle forze dell'ordine.\nLe proteste continuarono anche il 17 dicembre. Alcuni manifestanti riuscirono a penetrare nella sede del comitato distrettuale e gettarono dalle finestre dell'edificio documenti del partito, brochure di propaganda, scritti di Ceau\u0219escu e altri simboli del potere comunista. Quindi tentarono nuovamente di incendiare l'edificio, ma questa volta furono fermati da unit\u00e0 militari. Il significato della presenza dell'esercito sulle strade era chiaro: gli ordini provenivano direttamente dall'alto, probabilmente dallo stesso Ceau\u0219escu. Nonostante l'esercito avesse fallito nel tentativo di ristabilire l'ordine, la situazione a Timi\u0219oara era divenuta drammatica: spari, vittime, risse, automobili in fiamme, TAB che trasportavano forze della Securitate e carri armati. Alle 20.00 si stava ancora sparando tra la Piazza della Libert\u00e0 e l'Opera, specie nelle zone del ponte Decebal, Calea Lipovei e Calea Girocului. Carri armati, camion e TAB bloccavano l'accesso alla citt\u00e0 mentre gli elicotteri sorvegliavano la zona. Dopo mezzanotte le proteste cessarono. I generali della Mili\u021bia Ion Coman, Ilie Matei e \u0218tefan Gu\u0219\u0103 ispezionarono la citt\u00e0, che sembrava uno scenario di guerra, con edifici distrutti, cenere e sangue.\nIl mattino del 18 dicembre il centro era sorvegliato da soldati e agenti della Securitate in borghese. Il sindaco Mo\u021b sollecit\u00f2 una riunione del Partito all'Universit\u00e0, allo scopo di condannare il \"vandalismo\" dei giorni precedenti. Decret\u00f2 anche l'applicazione della legge marziale, vietando alla popolazione di circolare in gruppi pi\u00f9 numerosi di 2 persone. Sfidando i divieti, un gruppo di 30 giovani avanzarono verso la Cattedrale ortodossa, dove fluttuarono bandiere rumene cui era stato tagliato lo stemma comunista. Immaginando di venire crivellati dai fucili della Mili\u021bia, i 30 manifestanti iniziarono a cantare \"De\u0219teapt\u0103-te, Rom\u00e2ne!\" (l'attuale inno nazionale rumeno), all'epoca vietato dal 1947 e la cui esecuzione in pubblico era punita dal codice penale. I militari, raggiunti i giovani, fecero immediatamente partire una raffica di mitra che uccise alcuni di loro, ferendone gravemente altri. Solo pochi fortunati riuscirono a fuggire, mettendosi in salvo.\nIl 19 dicembre, gli inviati del governo Radu B\u0103lan e \u0218tefan Gu\u0219\u0103 visitarono i lavoratori delle fabbriche di Timi\u0219oara, ormai entrati in sciopero, ma fallirono nel tentativo di farli tornare a lavorare. Il 20 dicembre massicce colonne di lavoratori entrarono in citt\u00e0: oltre centomila protestanti occuparono la Piazza dell'Opera e iniziarono a urlare slogan anti-governativi. Nel frattempo Emil Bobu e Constantin D\u0103sc\u0103lescu furono designati da Elena Ceau\u0219escu (il marito si trovava in quel momento in visita ufficiale in Iran) per incontrare una delegazione dei manifestanti: di l\u00ec a poco il confronto avvenne, ma i due rifiutarono di ascoltare le rivendicazioni del popolo e la situazione rimase immutata. Il giorno successivo, treni carichi di lavoratori delle fabbriche dell'Oltenia (regione storica della Romania meridionale) raggiunsero Timi\u0219oara: il regime aveva cercato di usarli per affogare la protesta, ma alla fine anche costoro si associarono agli altri manifestanti.\nI fatti di Bucarest.\nGli avvenimenti di Timi\u0219oara, sistematicamente censurati dai mezzi di comunicazione ufficiali, venivano raccontati nei notiziari delle radio \"Vocea Americii\" e \"Radio Europa Libera\", diffuse clandestinamente sul territorio rumeno; a spargere la voce contribuirono anche gli studenti che lasciavano la citt\u00e0 per tornare a casa durante le festivit\u00e0 natalizie.\nEsistono vari punti di vista sui fatti di Bucarest che portarono alla caduta del regime Ceau\u0219escu. Uno vuole che una parte del Consiglio Politico Esecutivo (CPEx) del Partito Comunista Rumeno avesse tentato, fallendo, una fine indolore del regime, similmente a quanto avvenuto negli altri Paesi del Patto di Varsavia, ove la classe dirigente comunista si era dimessa in massa permettendo lo sviluppo dei nuovi governi in modo pacifico. Un altro vuole che un gruppo di ufficiali militari organizzarono con successo una cospirazione contro Ceau\u0219escu. Tanti ufficiali affermarono di aver fatto parte di una simile cospirazione, ma le prove di questo scenario sono assai poche. Le due teorie non si escludono necessariamente a vicenda.\nResta il fatto che il 22 novembre, allorch\u00e9 si era aperto a Bucarest il XIV Congresso del Partito Comunista Rumeno, il presidente sovietico Gorba\u010d\u00ebv aveva inviato un messaggio di felicitazioni al PCR, nel quale tuttavia auspicava una serie di cambiamenti. Gorba\u010d\u00ebv, fautore della perestrojka, e Ceau\u0219escu, propugnatore di un sempre pi\u00f9 marcato isolamento della Romania, erano fatti per non intendersi: il contrasto tra i due si pales\u00f2 allorch\u00e9 da Mosca giunse un invito affinch\u00e9 il leader rumeno desse le dimissioni. Il 23 novembre, allorch\u00e9 fu rieletto a capo del PCR (e quindi dello Stato) con unanimit\u00e0 dei consensi, Ceau\u0219escu rispose duramente a Gorba\u010d\u00ebv, accusando oltretutto l'URSS di ingiustizie perpetrate nei confronti del suo Paese all'indomani della fine della seconda guerra mondiale (quando la Bucovina del Nord e la Bessarabia, regioni storicamente legate alla Romania, erano state annesse all'Unione Sovietica, formando la Repubblica Socialista Sovietica Moldava).\nLa questione di un'eventuale dimissione torn\u00f2 alla ribalta il 17 dicembre 1989, quando Ceau\u0219escu chiese al CPEx di deliberare misure atte a soffocare la rivolta scoppiata a Timi\u015foara. Stando alle testimonianze dei membri CPEx Paul Niculescu-Mizil e Ion Dinc\u0103, a questa riunione (analogamente a quanto a suo tempo era avvenuto in Bulgaria e in Germania Est), due consiglieri si opposero all'uso della forza per la soppressione delle proteste. Per tutta risposta Ceau\u0219escu propose le sue dimissioni e chiese ai membri del CPEx di scegliere un nuovo capo dello Stato. Tuttavia alcuni membri, tra i quali Gheorghe Oprea e Constantin D\u0103sc\u0103lescu, gli chiesero di rinunciare alle dimissioni e di esautorare i due membri che si erano opposti alle sue decisioni. Lo stesso giorno per\u00f2 Ceau\u0219escu part\u00ec per una visita ufficiale in Iran, lasciando le redini della risoluzione della rivolta di Timi\u015foara nelle mani della moglie Elena e di altri suoi uomini fidati.\nTornato dall'Iran il 20 dicembre, Ceau\u0219escu trov\u00f2 la situazione del paese ulteriormente deteriorata. Alle 19:00 fece una dichiarazione in diretta televisiva dalla sede del Comitato Centrale, nella quale etichett\u00f2 i protestanti di Timi\u0219oara come nemici della Rivoluzione Socialista.\nSecondo le memorie di un membro delle strutture di allora, dopo la rivolta di Timi\u015foara, un gruppo di generali della Securitate approfitt\u00f2 dell'opportunit\u00e0 per scatenare un colpo di Stato nella capitale Bucarest. L'atto sovversivo era in preparazione sin dal 1982 e fu inizialmente pianificato per la vigilia di Capodanno; in seguito si decise di anticiparlo per approfittare degli avvenimenti favorevoli. Il capo della cospirazione, il generale Victor St\u0103nculescu, faceva parte della cerchia vicina a Ceau\u0219escu e, secondo varie fonti, convinse il presidente a tenere un comizio pubblico di fronte alla sede del Comitato Centrale, nella piazza Gheorghe Gheorghiu-Dej. Attorno alla piazza vennero segretamente disposte armi automatiche telecomandate, che durante il discorso avrebbero dovuto attivarsi allo scopo di gettare scompiglio tra la folla, mentre dei sobillatori l'avrebbero istigata a cantare slogan contro Ceau\u0219escu.\nAlle 12:30 del 21 dicembre Ceau\u0219escu si affacci\u00f2 dal palazzo del Comitato Centrale: nella piazza si era raccolta una folla di 100.000 persone. Nel suo discorso condann\u00f2 la rivolta di Timi\u015foara, parl\u00f2 dei risultati della rivoluzione socialista e della \u00ab\"societ\u00e0 socialista plurilateralmente sviluppata\"\u00bb della Romania. Il pubblico, tuttavia, ostent\u00f2 indifferenza: solo le file frontali sostenevano Ceau\u0219escu con applausi. Non servirono ad accendere l'entusiasmo neppure l'annuncio dell'aumento degli stipendi dei lavoratori di 200 lei e le continue lodi alle realizzazioni della Rivoluzione Socialista.\nImprovvisamente si iniziarono ad udire colpi di arma da fuoco: la folla, a partire dalle file laterali, inizi\u00f2 ad agitarsi e a tentare di disperdersi. Nel marasma generale, i cospiratori misero in giro la falsa notizia che la Securitate stava loro sparando addosso e che stava iniziando la rivoluzione contro Ceau\u0219escu, chiedendo pertanto a quanti pi\u00f9 possibile di unirsi al moto. In breve altre persone accorsero da ogni parte della citt\u00e0 in piazza Gheorghiu-Dej, trasformando il raduno nel vero e proprio inizio della rivoluzione contro il dittatore.\nCeau\u0219escu, la moglie e altri ufficiali e membri del CPEx che assistevano al discorso a fianco del \"Conduc\u0103tor\" sul balcone, presi dal panico, rientrarono nell'edificio. La televisione di Stato, che trasmetteva in diretta il discorso, interruppe le trasmissioni nel tentativo di nascondere l'agitazione che ormai stava nascendo.\nI coniugi Ceau\u0219escu tentarono disperatamente di riguadagnare il controllo sulla folla urlando al microfono frasi come \u00ab\"Alo, alo\"\u00bb o \u00ab\"State tranquilli ai vostri posti\"\u00bb, ma la massa di rivoltosi si era ormai sparsa per le strade di Bucarest, e al contempo nelle altre maggiori citt\u00e0 della Romania stavano nascendo ulteriori moti di protesta. La gente urlava slogan anticomunisti e anti-Ceau\u0219escu come \u00ab\"Gi\u00f9 il dittatore!\"\u00bb, \u00ab\"Morte al criminale!\"\u00bb, \u00ab\"Noi siamo il popolo, gi\u00f9 il dittatore!\"\u00bb o \u00ab\"Timi\u0219oara! Timi\u0219oara!\"\u00bb. Alla fine i protestanti invasero il centro cittadino, da Piazza Kogalniceanu fino a Piazza dell'Unione, Piazza Rosetti e Piazza Romena. Sulla statua di Mihai Viteazul in Corso Mihail Kog\u0103lniceanu, vicino all'Universit\u00e0 di Bucarest, fu issata la bandiera rumena priva dello stemma comunista.\nA mano a mano che passava il tempo scendeva in strada sempre pi\u00f9 gente. Presto i protestanti, disarmati e privi di organizzazione, furono fronteggiati da soldati, carri armati, TAB, truppe USLA (Unit\u00e0 Speciali per la Lotta Antiterrorismo) e ufficiali della Securitate in borghese. Iniziarono a piovere spari dagli edifici, dalle strade laterali e dai carri armati. Molte furono le vittime per fucilazione, accoltellamento, maltrattamento o schiacciate dai veicoli dell'esercito (tra l'altro un TAB, nel travolgere la folla, uccise un giornalista francese). I pompieri indirizzarono contro la massa potenti getti d'acqua, mentre la polizia effettuava cariche ed arresti. I protestanti riuscirono a costruire una barricata di difesa davanti al ristorante Dunarea, che resistette fino a mezzanotte, per poi essere abbattuta dalle forze governative. Gli spari si udirono fino alle 3:00 del mattino, quando i superstiti abbandonarono le strade.\nTestimonianze dei drammatici eventi furono raccolte e diffuse tramite le foto fatte dagli elicotteri che sorvolavano la zona e da numerosi turisti che si erano rifugiati nella torre dell'Hotel Intercontinental.\nLa caduta di Ceau\u0219escu.\nNelle prime ore del 22 dicembre Ceau\u0219escu pens\u00f2 che i suoi tentativi di sopprimere le proteste fossero riusciti. Tuttavia alle 7:00 sua moglie Elena ricevette la notizia che un gran numero di lavoratori di molte piattaforme industriali stavano avanzando verso il centro di Bucarest. Le barricate della Mili\u0163ia che dovevano bloccare l'accesso verso la Piazza dell'Universit\u00e0 e la Piazza del Palazzo si dimostrarono inefficaci. Alle 9:30 la Piazza dell'Universit\u00e0 era gi\u00e0 colma di persone e i militari inviati per soffocare la rivolta si unirono ai manifestanti.\nAlle 10:00, quando la radio stava annunciando l'introduzione della legge marziale e il divieto di circolazione dei gruppi di pi\u00f9 di 5 persone, centinaia di migliaia di protestanti si radunarono di propria iniziativa nel centro di Bucarest. Ceau\u0219escu, che aveva provato a rivolgersi alla folla dal balcone del Comitato Centrale, fu accolto da bordate di fischi e improperi. Frattanto alcuni elicotteri lanciarono manifesti nei quali si chiedeva alla gente di non partecipare ai tentativi di sommossa e di tornare a casa a festeggiare il Natale.\nLa stessa mattina, tra le 9 e le 11, il ministro della difesa Vasile Milea mor\u00ec. Un comunicato diramato da Ceau\u0219escu affermava che Milea era stato giudicato colpevole di tradimento e che si fosse suicidato dopo essere stato scoperto. Un'indagine realizzata tramite la riesumazione del cadavere nel novembre 2005 accert\u00f2 che Milea effettivamente si suicid\u00f2, sparandosi con la pistola di un proprio subordinato.\nDopo il suicidio di Milea, Ceau\u0219escu nomin\u00f2 nuovo ministro della Difesa il generale Victor St\u0103nculescu, che dopo una breve esitazione accett\u00f2. St\u0103nculescu ordin\u00f2 alle truppe di ritirarsi e dopo alcune ore, data la criticit\u00e0 della situazione, persuase Ceau\u0219escu a tentare la fuga con un elicottero SA 365 Dauphin. Rifiutando di applicare gli ordini repressivi di Ceau\u0219escu, St\u0103nculescu aveva praticamente realizzato un colpo di Stato militare.\nCeau\u0219escu e sua moglie Elena lasciarono la capitale insieme ad altri due collaboratori di fiducia, Emil Bobu e Tudor Postelnicu. La meta era la residenza di Ceau\u0219escu a Snagov, da cui proseguire per T\u00e2rgovi\u0219te. Il pilota Vasile Malu\u0163an, cui uno degli attendenti teneva una pistola puntata alla testa, riusc\u00ec per\u00f2 a convincere i passeggeri a scendere prima, informandoli falsamente che la contraerea aveva intercettato l'elicottero, minacciando di abbatterlo. La scusa era plausibile, avendo l'esercito rumeno chiuso lo spazio aereo sopra il Paese, e i Ceau\u0219escu vennero fatti atterrare presso una fattoria. Quando capirono di essere caduti in trappola, i coniugi Ceau\u0219escu tentarono di fuggire in automobile; inseguiti, furono bloccati da una pattuglia della polizia. I poliziotti trattennero i coniugi Ceau\u0219escu nella volante, attendendo notizie dalla radio circa l'esito degli scontri tra forze governative e ribelli. Quando ormai fu chiara la vittoria di questi ultimi, i poliziotti consegnarono il dittatore e la moglie all'esercito. Trasportati in una scuola elementare di T\u00e2rgovi\u015fte, il 25 dicembre i due furono processati da un tribunale militare istituito \"ad hoc\" e condannati a morte per una serie di accuse, tra le quali il genocidio. La sentenza fu immediatamente eseguita nel cortile dell'edificio. Il filmato del processo e dell'esecuzione furono diffusi il giorno stesso dalla televisione di Stato, ormai sotto il controllo dei ribelli.\nGli ultimi momenti del vecchio regime e l'instaurazione di quello nuovo.\nDopo la fuga di Ceau\u0219escu dalla sede del Comitato Centrale, a Bucarest si instaur\u00f2 il caos, preceduto da uno stato di euforia generale. La folla invase la sede del Comitato Centrale e gli uffici degli ufficiali comunisti furono vandalizzati. L'accanimento si concentr\u00f2 sui ritratti del dittatore e le sue opere, scagliati dalla finestra in segno di vendetta e disprezzo. Poco dopo, intorno alle 12:00, la televisione rumena riprese le trasmissioni. Mircea Dinescu, poeta dissidente e Ion Caramitru, attore molto popolare che in seguito diventer\u00e0 Ministro della Cultura, apparvero accanto a un gruppo di rivoluzionari, annunciando esaltati la fuga del dittatore, per la frase rimasta famosa \"Fratelli, abbiamo vinto!\" Il caos di Bucarest si diffuse per l'intero paese e l'ulteriore sviluppo degli avvenimenti lasci\u00f2 successivamente spazio alle pi\u00f9 svariate interpretazioni.\nIn quei momenti avvenivano degli scontri violenti all'Aeroporto Internazionale Otopeni tra le truppe mandate a combattere una contro l'altra. Tuttavia il processo di ripresa del potere della nuova struttura politica, il Consiglio del Fronte di Salvezza Nazionale (CFSN), non era ancora concluso. Le forze considerate leali al vecchio regime (assimilate ai \"terroristi\") aprirono il fuoco sulla folla e attaccarono punti vitali della vita socio-politica: televisione, radio, sedi delle compagnie telefoniche, la Casa della Stampa Libera, gli uffici postali, aeroporti e ospedali.\nDurante la notte tra il 22 e 23 dicembre, i cittadini di Bucarest rimasero sulle strade, specialmente nelle zone assediate per lottare (e vincere, anche al prezzo della morte di molti giovani) contro un nemico pericoloso. Alle 21:00 del 23 dicembre, carri armati e alcune truppe paramilitari andarono a proteggere il Palazzo della Repubblica. Nel frattempo arrivavano messaggi di sostegno da tutto il mondo (compresi i vari partiti comunisti, tra cui quello dell'Unione Sovietica). L'identit\u00e0 dei terroristi rimane ancora oggi avvolta nel mistero. Nessuno fu ufficialmente accusato fino ad oggi di atti di \"terrorismo\" durante la rivoluzione e questo ha sollevato molti sospetti sulla relazione tra i \"terroristi\" e il nuovo governo.\nConseguenze.\nI giorni successivi il sostegno morale venne accompagnato dal sostegno materiale. Grandi quantit\u00e0 di alimenti, medicine, vestiti, attrezzatura medica furono mandate in Romania. Nel mondo la stampa dedic\u00f2 intere pagine o addirittura edizioni speciali alla rivoluzione rumena e ai suoi capi.\nIl 24 dicembre Bucarest era una citt\u00e0 in guerra. Carri armati, TAB e camion continuavano a sorvegliare la citt\u00e0 e circondavano punti problematici per proteggerli. Agli incroci vicini agli obiettivi strategici furono creati posti di blocco stradali; gli spari continuarono in Piazza dell'Universit\u00e0 e nei dintorni. Le \"attivit\u00e0 terroriste\" continuarono fino al 27 dicembre, quando cessarono improvvisamente.\nL'ex membro della guida del Partito Comunista e alleato di Ceau\u0219escu, prima di cadere nelle disgrazie del dittatore all'inizio degli anni ottanta, Ion Iliescu, si era imposto come presidente del Fronte di Salvezza Nazionale (FSN), composto principalmente da membri delle seconde file del Partito Comunista, ed esercit\u00f2 subito il controllo delle istituzioni dello Stato, compresi i mezzi d'informazione come la televisione e le radio nazionali. Il FSN us\u00f2 il controllo della stampa allo scopo di lanciare attacchi in stile propagandistico agli oppositori politici, specialmente i partiti democratici tradizionali, che avrebbero dovuto rifondarsi dopo 50 anni di attivit\u00e0 sotterranea (specie il \"Partito Nazionale Liberale\", PNL, e il \"Partito Nazionale Contadino Cristiano Democratico\", PNTCD). Nel 1990 Ion Iliescu divenne il primo presidente eletto in modo democratico nella Romania del dopoguerra.\nLa rivoluzione permise alla Romania di ricevere grande solidariet\u00e0 da parte del mondo intero. Inizialmente gran parte di questa solidariet\u00e0 fu diretta verso il governo del FSN, ma venne rovinata quando, durante la Mineriada del giugno 1990, i minatori e la polizia risposero agli appelli di Iliescu, invadendo Bucarest e brutalizzando gli studenti e gli intellettuali che protestavano contro l'inganno della rivoluzione rumena da parte degli ex membri della guida comunista sotto gli auspici dell'FSN.\nLa Romania dopo il 1989.\nIon Iliescu rimase una figura centrale della politica rumena, essendo stato eletto per la terza volta presidente nel 2000. .\nIl numero delle vittime.\nIl numero dei morti riportato inizialmente dai media (decine di migliaia in tutta la Romania, di cui quasi 5000 a Timi\u0219oara), oltre che alcune immagini riprese dalla televisione, si rivelarono col tempo come dei falsi (fosse comuni inesistenti, morti di morte naturale portati fuori dagli obitori e cadaveri seppelliti da poco rimossi dai cimiteri presentati come vittime degli scontri, ecc...), costringendo alcuni quotidiani (tra cui Liberation) a scusarsi con i lettori per l'acriticit\u00e0 con cui erano state riportate le notizie. Le smentite tuttavia non avranno n\u00e9 lo stesso spazio sui media, n\u00e9 ovviamente lo stesso impatto emotivo avuto delle notizie errate date durante la rivoluzione.\nAl termine della rivoluzione, secondo i dati del ministero della Salute rumeno, i morti saranno 1104 (di cui solo 93 a Timi\u0219oara, 20 dei quali avvenuti dopo il giorno della cattura di Ceau\u015fescu) e 3321 i feriti. Complessivamente la maggior parte delle vittime si avranno comunque a Bucarest con 564 morti (di cui 515 dopo il 22 dicembre).\nInchieste sulla rivoluzione romena del 1989.\nLe prime indagini giudiziarie vennero condotte a partire dai primi anni novanta per far luce sugli eventi avvenuti in tutto il paese nel dicembre 1989, che portarono alla caduta del regime condotto da Nicolae Ceau\u0219escu e alla nascita di un nuovo organo di potere provvisorio, il Consiglio del Fronte di Salvezza Nazionale.\nIn una fase iniziale, nei primi anni novanta, giunsero a processo importanti funzionari del comitato esecutivo del Partito Comunista Rumeno e militari di alto rango del precedente regime socialista, considerati colpevoli della repressione armata delle proteste nel periodo fino al 22 dicembre 1989. Negli anni la maggior parte degli imputati fu rilasciata per derubricazione dei reati, riduzione delle pene o motivi di salute, mentre le indagini successive procedettero a rilento\"\". Solamente nel 1999 si arriv\u00f2 alla condanna in primo grado a quindici anni di reclusione dei generali Victor Atanasie St\u0103nculescu e Mihai Chi\u021bac, incriminati per i fatti di Timi\u0219oara del 17 dicembre 1989.\nIl principale filone, il cosiddetto \"Dosarul revolu\u021biei\", vedeva come imputati politici di primo piano quali l'ex presidente della Romania Ion Iliescu. L'inchiesta fu ripetutamente archiviata, senza giungere ad una soluzione definitiva. A partire dal 2011 una serie di sentenze della Corte europea dei diritti dell'uomo obblig\u00f2 la Romania al risarcimento di numerosi ricorrenti per violazione del diritto alla vita, per non essere riuscita ad identificare i colpevoli. Nel dicembre 2018 la procura generale rinvi\u00f2 a giudizio per crimini contro l'umanit\u00e0 Ion Iliescu e altri tre imputati. Il processo presso l'Alta corte di cassazione e giustizia ebbe inizio nel 2019, ma nel 2021 il fascicolo fu restituito per riesame alla procura militare.\nIl \"Dosarul revolu\u021biei\" fu una delle inchieste, al fianco del \"Dosarul mineriadei\" sulla mineriada del giugno 1990, che pi\u00f9 segnarono la storia della Romania dopo il 1989."}
{"id": "614849", "revid": "831312", "url": "https://it.wikipedia.org/wiki?curid=614849", "title": "Enrico Gasparotto", "text": "Carriera.\nGli esordi e gli anni alla Liquigas.\nInizialmente si dedica al calcio (riesce anche a fare dei provini con le giovanili del ) ma poi abbandona questo sport per dedicarsi al ciclismo. Dopo i buoni trascorsi da dilettante riesce a passare professionista nel 2005 nella Liquigas-Bianchi. Il debutto \u00e8 subito molto convincente e nel mese di maggio consegue la prima vittoria da professionista alla Volta Ciclista a Catalunya. In giugno sorprende tutti aggiudicandosi il titolo italiano in linea davanti a Filippo Pozzato e Massimo Giunti. Oltre alle due vittorie coglie anche importanti piazzamenti, tra i quali il terzo posto all'Uniqa Classic, il quinto alla Coppa Bernocchi, il sesto nel Gran Premio di Misano Adriatico e il decimo nella Parigi-Tours (prova del circuito ProTour).\nNel 2006 \u00e8 ripetutamente vittima di problemi fisici (i pi\u00f9 importanti la mononucleosi contratta in inverno ed una polmonite che lo colpisce in primavera). Pur non correndo con continuit\u00e0 ottiene tuttavia qualche buon piazzamento: il sesto posto nello Scheldeprijs, l'ottavo al Giro di Polonia e il decimo all'Eneco Tour. Il 30 settembre riesce a cogliere la prima vittoria stagionale al Memorial Cimurri; si classifica poi terzo alla Coppa Sabatini. Il suo 2007 si apre quindi al Challenge de Mallorca, durante il quale si classifica quinto in volata al Trofeo de Mallorca e nono al Trofeo Alcudia. Successivamente si piazza secondo nella sesta tappa della Tirreno-Adriatico, con arrivo in salita e dopo una lunga fuga, ed \u00e8 quarto alla Freccia del Brabante. Veste anche la maglia rosa nella prima tappa del Giro d'Italia dopo essere passato per primo al traguardo della cronosquadre vinta dalla Liquigas.\n2008-2009: Barloworld e Lampre.\nNel 2008 si trasferisce alla formazione britannica Barloworld, con la quale ottiene un secondo posto assoluto alla Tirreno-Adriatico, una vittoria di tappa alla Tre Giorni di La Panne e la classifica finale dello Ster Elektrotoer, corsa olandese di cui si aggiudica anche la terza tappa. Il 7 settembre vince inoltre il Giro di Romagna. Il 29 luglio 2008 la Lampre dichiara di averlo ingaggiato per la stagione successiva. Nell'annata 2009 Gasparotto conquista per\u00f2 solo due secondi posti, al Giro della Provincia di Grosseto e in una tappa del Giro di Sardegna, oltre a prendere parte al Giro d'Italia.\n2010-2014: Astana.\nNel 2010 si trasferisce all'Astana; ad inizio stagione, il 14 marzo, vince la quinta tappa della Tirreno-Adriatico. Nel mese di aprile ottiene un terzo posto sul Cauberg nella prima delle classiche delle Ardenne, l'Amstel Gold Race. Dopo il Giro d'Italia, durante un allenamento a luglio, si frattura una clavicola. Riesce comunque a riprendere la preparazione atletica, partecipa alla Vuelta a Espa\u00f1a e, in seguito, viene inserito dal c.t. Bettini come riserva della squadra che rappresenta l'Italia durante i mondiali a Melbourne: questo per sostituire Pinotti, che, convocato in precedenza, aveva dovuto rinunciare a causa di un'infezione alle vie respiratorie. Il 2011 rappresenta un anno di transizione, nel quale ottiene diversi piazzamenti, tra cui il quarto posto alla Tre Valli Varesine e il secondo posto nella penultima tappa della Vuelta a Espa\u00f1a; offre inoltre buoni segnali nelle classiche delle Ardenne, in particolare durante la Freccia Vallone e la Liegi-Bastogne-Liegi, lavorando per i capitani Aleksandr Vinokurov e Roman Kreuziger.\nIl 15 aprile 2012 vince in volata l'Amstel Gold Race sul Cauberg, rompendo il digiuno di vittorie di ciclisti italiani nelle classiche, che durava dal 2008. A conferma del suo ottimo periodo di forma, si classifica undicesimo sul muro di Huy alla seguente Freccia Vallone e ottiene il terzo posto alla Liegi-Bastogne-Liegi, vincendo la volata degli inseguitori. Chiude la settimana come miglior corridore delle Classiche delle Ardenne sia per somma dei piazzamenti (1\u00ba, 11\u00ba, 3\u00ba) che per punti UCI World Tour 2012 (150).\nNel 2013, sempre in maglia Astana, si classifica nono all'Amstel Gold Race e sesto alla Liegi-Bastogne-Liegi; nello stesso mese si piazza secondo in volata nella tappa di Grenchen al Tour de Romandie. Dopo aver corso e concluso il Tour de France, nel finale di stagione \u00e8 settimo al Grand Prix de Montr\u00e9al e quinto al Giro di Lombardia. L'anno dopo non riesce ancora a ottenere vittorie: si evidenziano in stagione l'ottavo posto all'Amstel Gold Race e al Grand Prix de Qu\u00e9bec e il nono al Grand Prix de Montr\u00e9al, e la partecipazione al Giro d'Italia.\n2015-2016: Wanty-Groupe Gobert.\nAl termine della stagione 2014 entra nell'organico della Wanty-Groupe Gobert, formazione Professional belga. La prima vittoria con la nuova maglia avviene il 17 aprile 2016, quando vince la 51\u00aa edizione dell'Amstel Gold Race, dopo un attacco decisivo sul Cauberg, bissando cos\u00ec il successo ottenuto nel 2012. Dedica la vittoria al compagno di squadra Antoine Demoiti\u00e9, deceduto qualche settimana prima durante la Gand-Wevelgem. Il 12 giugno seguente viene fermato per otto giorni dalla squadra prima dell'ultima tappa del Crit\u00e9rium du Dauphin\u00e9, insieme al compagno Bj\u00f6rn Thurau, per un valore troppo basso di cortisolo.\n2017-2018: Bahrain-Merida.\nPer il 2017 viene ingaggiato dal neonato Bahrain-Merida Pro Cycling Team. Partecipa nuovamente al Giro.\n2019- : Dimension Data - NTT.\nNel 2019 passa al team Dimension Data, ed \u00e8 nuovamente al via del Giro."}
{"id": "614850", "revid": "436907", "url": "https://it.wikipedia.org/wiki?curid=614850", "title": "Seven Seas of Rhye", "text": "Seven Seas of Rhye \u00e8 un singolo scritto da Freddie Mercury ed eseguito dal gruppo rock britannico Queen.\n\u00c8 la traccia finale degli album \"Queen\" e \"Queen II\", pubblicati rispettivamente nel 1973 e 1974. Nel primo album la traccia \u00e8 pi\u00f9 breve (1:15 di durata), strumentale e non ancora conclusa (questa versione \u00e8 denominata \"Seven Seas of Rhye...\", con i punti di sospensione). La versione di \"Queen II\", invece, \u00e8 pi\u00f9 lunga (2:50), \u00e8 cantata e termina con una dissolvenza incrociata, in cui gli strumenti si mescolano a una versione cantilenata di \"I Do Like to Be Beside the Seaside\".\nLa versione completa, terzo singolo del gruppo, fu presentata alla trasmissione \"Top of the Pops\", e raggiunse la decima posizione nelle classifiche di vendita inglesi, diventando la prima \"hit\" dei Queen. Il singolo venne pubblicato in Europa e USA con la b-side \"See What a Fool I've Been\" (che rimarr\u00e0 inedita su album), sostituita nella versione giapponese da \"The Loser in the End\".\nCome \"My Fairy King\", pubblicato nell'album precedente \"Queen\", \"Seven Seas of Rhye\" parla di Rhye, il mondo immaginario di cui Freddie Mercury fantasticava durante l'infanzia.\nRhye venne in seguito citato anche nel brano \"Lily of the Valley\", dall'album \"Sheer Heart Attack\" (nei versi \"Messenger from Seven Seas has flown/To tell the king of Rhye he's lost his throne\"), e in \"It's a Beautiful Day (Reprise)\", dall'album \"Made in Heaven\".\n\"Seven Seas of Rhye\" \u00e8 stato uno dei brani favoriti durante tutti i live dei Queen. \u00c8 caratterizzato da un'introduzione di pianoforte arpeggiata che nella versione presente in \"Queen II\" era suonata con entrambe le mani, con intervallo di una ottava. Nell'album \"Queen\" e nella maggior parte delle \"performance live\" invece, Freddie Mercury suonava la stessa introduzione in una versione pi\u00f9 semplice, a una sola mano. Lo stesso tema \u00e8 presente al termine di \"It's a Beautiful Day (Reprise)\"."}
{"id": "614851", "revid": "4175", "url": "https://it.wikipedia.org/wiki?curid=614851", "title": "Honni soit qui mal y pense", "text": ""}
{"id": "614857", "revid": "215100", "url": "https://it.wikipedia.org/wiki?curid=614857", "title": "Repubblica Socialista Sovietica Carelo-Finlandese", "text": "La Repubblica Socialista Sovietica Carelo-Finlandese o RSS Carelo-Finlandese (, ) fu una repubblica dell'Unione Sovietica che esistette tra il 1940 e il 1956.\nStoria.\nL'attacco dell'Unione Sovietica alla Finlandia e la conseguente Guerra d'inverno fin\u00ec con meno vantaggio per l'URSS rispetto a quello che ci si aspettava. I preparativi per l'istituzione di un'amministrazione controllata dai comunisti in Finlandia sarebbe stata impossibile se non si fosse optato per una Repubblica Socialista Sovietica Autonoma di Carelia separata dalla RSFS Russa. La RSS Carelo-Finlandese fu costituita il 31 marzo 1940 tramite l'unione della RSSAC con la Repubblica Democratica Finlandese, stato fantoccio creato nel territorio perso dalla Finlandia durante la guerra d'inverno.\nNella Guerra di continuazione il territorio fu occupato dalla Finlandia dal luglio 1941 fino al luglio 1944 e - nella successiva pace - la Finlandia fu in grado di difendere la sua indipendenza. Il 16 luglio 1956 la repubblica fu incorporata nella RSFS Russa come Repubblica Socialista Sovietica Autonoma di Carelia. Il territorio divenne Repubblica di Carelia, una suddivisione della Russia, il 3 novembre 1991.\nI careli e i finlandesi furono sempre una minoranza (circa il 10%) nella repubblica: al tempo era l'unica Repubblica sovietica in cui la popolazione a cui il nome si riferiva era la minoranza."}
{"id": "614858", "revid": "729019", "url": "https://it.wikipedia.org/wiki?curid=614858", "title": "AT-T", "text": "L'AT-T \u00e8 stato un imponente veicolo trattore d'artiglieria e impieghi generali, sviluppato in URSS durante gli anni '50 e che ha continuato a restare assai diffuso fino a non molti anni addietro.\nTra i suoi impieghi, quello di trattore per il Cannone S-23 e altri carichi per un massimo di 25 tonnellate, e versioni interessanti fra cui quelle per operazioni di scavo.\nUna di queste \u00e8 la BTM, disponibile in 4 versioni: quella base \u00e8 equipaggiata con apparecchiatura escavatrice circolare ETR-409, sistemata nella parte posteriore del veicolo, capace di scavare trincee di 0,8x1,5metri di profondit\u00e0.\nMa vi \u00e8 anche un altro mezzo, ancora pi\u00f9 impressionante, la MDK-2 con escavatore circolare, orientabile a 90 gradi in verticale, e capace di scavare trincee profonde fino a 4,5 metri e larghe fino a 3,5. Usata in zone come i campi di battaglia, pu\u00f2 rapidamente eseguire scavi di ogni sorta, inclusi quelli per occultare carri e automezzi, e incidentalmente, 'trappole per elefanti', teoricamente in grado di catturare anche i pi\u00f9 potenti carri armati, in zone tipo passaggi obbligati."}
{"id": "614861", "revid": "77358", "url": "https://it.wikipedia.org/wiki?curid=614861", "title": "Mot\u00f6rhead EP", "text": ""}
{"id": "614863", "revid": "40552", "url": "https://it.wikipedia.org/wiki?curid=614863", "title": "Repubblica Socialista Sovietica Carelo-Finnica", "text": ""}
{"id": "614864", "revid": "123325129", "url": "https://it.wikipedia.org/wiki?curid=614864", "title": "Stelle con pianeti extrasolari confermati", "text": "Questa \u00e8 la lista delle stelle con pianeti extrasolari confermati ufficialmente e aggiornata al 30 dicembre 2013, basata in gran parte sul database dell'Enciclopedia dei Pianeti Extrasolari (EPE). Per molte stelle con pi\u00f9 nomenclature possibili \u00e8 stata scelta quella di maggiore utilizzo comune, e ci\u00f2 risulta in alcune incongruenze di nomenclatura tra questa voce e l'EPE, oltre alla correzione di alcuni refusi. Ogni stella \u00e8 elencata con i propri principali parametri fisici, insieme al numero di membri del suo sistema stellare. Alcuni spettri non disponibili sulla EPE sono stati ricavati per confronto con stelle molto simili (dati con l'asterisco), mentre la luminosit\u00e0 \u00e8 stata calcolata con la legge di Stefan-Boltzmann, in base alla definizione di temperatura effettiva. Ulteriori dati mancanti sulla EPE sono stati trovati su altre pubblicazioni.\nContatori.\nUn elenco delle scoperte miliari o dei casi pi\u00f9 estremi conosciuti pu\u00f2 essere trovato alla pagina Pianeti extrasolari notevoli."}
{"id": "614869", "revid": "729019", "url": "https://it.wikipedia.org/wiki?curid=614869", "title": "Type 73 (trattore)", "text": "Il trattore d'artiglieria giapponese Hitachi Tipo 73 \u00e8 stato messo in servizio negli anni settanta dalle forze armate giapponesi, in sostituzione degli americani M4 e M8, veicoli che offrivano buone prestazioni, ma che ad un certo punto venne deciso di sostituire, se non altro per una et\u00e0 ragguardevole. Il Tipo 73 non \u00e8 stato per\u00f2 prodotto in quantit\u00e0 elevate, perch\u00e9 gli autocarri medi e i semoventi hanno reso poco necessari i cingolati per l'artiglieria.\nEsso \u00e8 un mezzo compatto, con un comparto per il trasporto munizioni protetto, a differenza del resto del veicolo, la cui unica altra protezione \u00e8 data dallo scudetto protettivo per la mitragliatrice M2 HB da 12,7 sul tetto.\nVoci correlate.\nMitsubishi Tipo 73 veicolo ruotato 4x4"}
{"id": "614872", "revid": "1263193", "url": "https://it.wikipedia.org/wiki?curid=614872", "title": "Disco Mix Club", "text": "Disco Mix Club (DMC) \u00e8 la pi\u00f9 importante organizzazione per Dj della storia. Nata in Inghilterra nel 1983 per mano di Tony Prince, ne deriv\u00f2 una competizione omonima per disc jockey di fama mondiale. Dal 1986, con frequenza annuale, la vittoria al DMC rappresenta il massimo traguardo per ogni Dj con esperienza nel campo delle \"scratch battles\"."}
{"id": "614880", "revid": "57342", "url": "https://it.wikipedia.org/wiki?curid=614880", "title": "Liceo classico statale Vittorio Alfieri", "text": "Il liceo classico statale Vittorio Alfieri, intitolato al famoso letterato e poeta Vittorio Alfieri, \u00e8 un liceo classico della citt\u00e0 di Torino.\nStoria.\nIl liceo nacque nel 1901 come sede succursale del liceo classico \"Massimo D'Azeglio\". Nel 1904 divenne istituto autonomo con la denominazione di \"Regio Ginnasio Liceo Vittorio Alfieri\"; la sua sede era in via Giacosa. Il primo direttore fu Eugenio Garisio, cultore di discipline classiche.\nNel 1968 la sede venne trasferita in corso Dante 80, dove si trova tuttora e dove sorgeva in precedenza la storica sede della Societ\u00e0 Ippica Torinese costruita da Carlo Mollino e demolita nel 1960.\nRispetto agli altri licei classici del capoluogo piemontese \u00e8 stato in genere considerato una scuola pi\u00f9 conservatrice, e fu coinvolto solo in modo relativamente marginale dalle proteste studentesche degli anni Sessanta e Settanta."}
{"id": "614881", "revid": "228587", "url": "https://it.wikipedia.org/wiki?curid=614881", "title": "Dmc", "text": ""}
{"id": "614883", "revid": "21880", "url": "https://it.wikipedia.org/wiki?curid=614883", "title": "Chirocefalo", "text": ""}
{"id": "614884", "revid": "62004", "url": "https://it.wikipedia.org/wiki?curid=614884", "title": "Sergej Lagutin", "text": " Campione del mondo in linea Under-23 nel 2003, ha gareggiato come professionista dal 2004 al 2018. Dal 2021 ricopre ruoli di direttore sportivo.\nCarriera.\nSi mise in evidenza tra i dilettanti, dove colse affermazioni importanti come la Parigi-Roubaix Espoirs e soprattutto il campionato mondiale di Hamilton nella categoria Under-23, entrambe nel 2003. Con tali credenziali trov\u00f2 subito un ingaggio tra i professionisti, con la Landbouwkrediet-Colnago, a partire dal 2004. Nella squadra belga rimase due stagioni senza riuscire ad ottenere risultati degni di nota, a parte le vittorie nel campionato nazionale ed al Kampioenschap van Vlaanderen in Belgio.\nNel 2006 decise di emigrare negli Stati Uniti per correre nella Navigators Insurance e le sue apparizioni in Europa si fecero pi\u00f9 rare. In America colse diversi piazzamenti e qualche vittoria in corse di secondo piano. Dopo una stagione nella Cycle Collstrop nel 2008, \u00e8 passato alla Vacansoleil a partire dalla stagione 2009: con questa formazione nel 2012 si \u00e8 aggiudicato il Gran Premio del Canton Argovia in Svizzera.\nAll'attivo vanta dieci vittorie nei titoli nazionali \u00e9lite, quattro a cronometro e sei in linea. Dal 2014 gareggia con licenza russa. Nel 2016, in maglia Katusha, ha vinto l'ottava tappa della Vuelta a Espa\u00f1a. Si \u00e8 ritirato dalle corse al termine della stagione 2018.\nDal 2021 \u00e8 direttore sportivo del Team Novo Nordisk Development, formazione Continental di sviluppo del Team Novo Nordisk."}
{"id": "614886", "revid": "54354", "url": "https://it.wikipedia.org/wiki?curid=614886", "title": "Ecomuseo delle ferriere e fonderie di calabria", "text": ""}
{"id": "614889", "revid": "73411", "url": "https://it.wikipedia.org/wiki?curid=614889", "title": "Camembert fermier", "text": ""}
{"id": "614892", "revid": "219110", "url": "https://it.wikipedia.org/wiki?curid=614892", "title": "Kedron", "text": "Kedron \u00e8 il nome in codice della scheda di rete wireless Pro Wireless 4965 AGN che equipaggia la quarta generazione della piattaforma Intel Centrino chiamata Centrino Pro o Centrino Duo (a seconda delle versioni) e conosciuta con il nome di Santa Rosa.\nGli altri componenti chiave di tale piattaforma sono il processore Core 2 Duo Merom e il chipset Crestine.\nCaratteristiche tecniche.\nAll'inizio sembrava possibile anche il supporto allo standard WiMAX ma, successivamente, \u00e8 sembrato pi\u00f9 saggio rimandare tale supporto ad un prodotto futuro. Kedron si limita quindi al supporto dei protocolli 802.11a/b/g, oltre alle pi\u00f9 recenti specifiche dell'802.11n che, sembra, dovrebbe poter offrire velocit\u00e0 di circa 600 Mbit/s e, grazie all'integrazione di due trasmettitori e tre ricevitori, promette di quintuplicare la banda passante ed estendere significativamente la portata del segnale. Il nuovo standard 802.11n prevede infatti proprio la presenza di tre antenne, ma \u00e8 ovvio che tale caratteristica impone un considerevole lavoro aggiuntivo nella progettazione interna di un componente mobile, per esempio un notebook, in cui gli spazi disponibili sono sempre molto risicati.\nL'informazione viene processata contemporaneamente dai due trasmettitori ed \u00e8 disponibile per le tre unit\u00e0 riceventi; a questo punto, mediante un apposito algoritmo, \u00e8 possibile \"scegliere\" il miglior segnale ricevuto da una delle tre unit\u00e0. Lo scopo \u00e8 quello di sfruttare la ricezione contemporanea offerta dalle tre unit\u00e0 in modo da potersi avvantaggiare di eventuali o inaspettate riflessioni del segnale radio. In alcune situazioni il tragitto pi\u00f9 breve potrebbe nascondere ostacoli insormontabili per il segnale a radiofrequenza mentre provvidenziali rimbalzi consentirebbero un miglior risultato finale. Tutto questo si traduce quindi in una copertura pi\u00f9 uniforme del segnale radio, sebbene la distanza massima tra i dispositivi wireless dovrebbe rimanere pressoch\u00e9 la stessa dei precedenti protocolli wi-fi.\nDal momento che Kedron implementa una versione non definitiva della specifica 802.11n, Intel ha avviato una collaborazione con diversi produttori di dispositivi wireless, tra cui D-Link, Linksys e Netgear, per garantire la massima interoperabilit\u00e0 con gli odierni e futuri prodotti Wi-Fi.\nAltri vantaggi del modulo wireless Kedron risiedono nei consumi. Secondo Intel l'utilizzo di una rete senza fili attraverso questo nuovo prodotto che integra modalit\u00e0 di risparmio energetico ottimizzate, consente quasi un'ora di autonomia in pi\u00f9 nell'utilizzo in sistemi portatili."}
{"id": "614894", "revid": "767487", "url": "https://it.wikipedia.org/wiki?curid=614894", "title": "Massimo Iacopini", "text": "In campo giocava come guardia tiratrice.\nCarriera.\nCarriera nei club.\nCresciuto nelle giovanili dell'Unione Sportiva Empolese, all'et\u00e0 di 17 anni passa alla Fortitudo Bologna. A Bologna gioca quattro stagioni, nelle quali si impone come una delle guardie tiratrici pi\u00f9 forti del torneo di serie A. Nella citt\u00e0 felsinea strinse una fraterna amicizia con Giacomo Zatti, Nino Pellacani e Giacomo Zeb Lenzi.\nNel 1985 approda alla Benetton Basket Treviso. Al club trevigiano rimane per dieci anni e, diventando nel frattempo una delle bandiere, contribuisce alla vittoria del primo scudetto, vincendo tre Coppe Italia e una Eurocup.\nNel 1995 passa alla Mens Sana Siena con un contratto triennale, ma gioca una sola stagione. Nel 1996 va al Petrarca Padova, in serie A2, ma gli capita un brutto infortunio, cos\u00ec gioca pochissimo. Nel 1997 si ritira dai campi di gioco, nonostante la Virtus Roma gli offrisse ancora una \"chance\" per giocare.\nIl suo principale marcatore \u00e8 Romeo Sacchetti, che giocava in nazionale dai primi anni '80, in un periodo nel quale la tecnica e la statura prevalgono sull'atletismo e la fisicit\u00e0, e il rapporto con i media \u00e8 di tipo informale e confidenziale.\nCarriera in Nazionale.\nViene convocato in nazionale da Sandro Gamba e, nel 1987, partecipa al campionato negli Stati Uniti con Sandro Dell'Agnello, Giuseppe Bosa, Roberto Brunamonti, Francesco Vescovi, Antonello Riva, Riccardo Morandotti, Ario Costa, Flavio Carera, Carlo Della Valle e Fausto Bargna. due anni pi\u00f9 tardi, Gamba lo chiama a disputare il Campionato Europeo del 1989.\nCon la maglia azzurra del basket totalizza 105 presenze e 543 punti segnati, vincendo un oro ai Giochi del Mediterraneo nel '93.\nDopo il ritiro.\nDopo il ritiro ha gestito un negozio di antiquariato. \u00c8 anche direttore generale dell'Unione Sportiva Empolese, squadra di serie B2. Nel marzo 2007 viene chiamato dalla Benetton basket a ricoprire il ruolo di Team Manager in sostituzione di Andrea Cirelli.\nAlla notizia della morte di Gilberto Benetton, dichiara: "}
{"id": "614898", "revid": "320578", "url": "https://it.wikipedia.org/wiki?curid=614898", "title": "PZh-2000", "text": ""}
{"id": "614904", "revid": "327773", "url": "https://it.wikipedia.org/wiki?curid=614904", "title": "Fondaco", "text": "Il fondaco (pron. \"f\u00f3ndaco\" \u00e8 un edificio (o un complesso di edifici) di origine medievale, che nelle citt\u00e0 di mare svolgeva funzioni di magazzino e, spesso, anche di alloggio per i mercanti stranieri.\nStoria e descrizione.\nLa parola \"fondaco\" viene dal greco , ma \u00e8 giunta nelle citt\u00e0 marinare italiane attraverso l'arabo , \"funduq\", con il significato di \"albergo\", letteralmente \"casa-magazzino\".\nI fondaci erano diffusi nelle citt\u00e0 del bacino del Mediterraneo, anzi, la presenza di propri fondachi (intesi come insieme di edifici adibiti al commercio e all'ospitalit\u00e0 dei propri connazionali) nei pi\u00f9 importanti porti mediterranei \u00e8 ritenuta una delle caratteristiche fondamentali per definire una citt\u00e0 repubblica marinara. Venezia, Genova, Pisa, Amalfi, Ragusa, Ancona e Gaeta avevano infatti nel Medioevo fondaci a Costantinopoli, Alessandria d'Egitto e negli altri centri di commercio marittimo.\nUn fondaco di repubblica marinara poteva raggiungere la grandezza di un quartiere, dove generalmente era presente una chiesa o un ospizio (e in certi casi anche delle terme), ed era governato da un balivo, il quale era giudice delle controversie economiche.\nA Venezia sono ancora presenti vari fondachi, tra cui il Fontego dei Turchi e il Fontego dei Tedeschi. Poich\u00e9 le strade veneziane dove avvenivano i traffici e gli scambi mercantili erano e sono tuttora i canali, i fondaci si affacciavano solitamente sui canali di maggiore importanza, come il Canal Grande, trovandosi cos\u00ec in posizione strategica e privilegiata. Gli spazi adibiti a magazzino si trovano solo al pian terreno, dotato di portico dietro al quale l'androne percorre tutta la profondit\u00e0 dell'edificio, mentre i locali ai piani superiori erano utilizzati come abitazioni.\nAltri significati.\nNell'uso regionale, il termine ha assunto significati particolari lontani dal significato originario: emporio, magazzino, bottega per la vendita all'ingrosso o al minuto di stoffe, locale a piano terra usato come abitazione. Desueta \u00e8 l'accezione di osteria con alloggio per vetturini e carrettieri.\nA Napoli i fondaci furono, a partire dal XVII secolo, adibiti ad abitazioni dagli artigiani e dal popolino locale, a causa della penuria di alloggi provocata dall'abnorme aumento demografico; furono sopraelevati nel tempo raggiungendo anche i cinque piani, divenendo malsani e venendo pertanto in parte abbattuti durante il Risanamento edilizio condotto nella seconda met\u00e0 del XIX secolo. Fino a quell'epoca ce n'erano pi\u00f9 di novanta in tutta la citt\u00e0, mentre adesso se ne conserva una dozzina.\nUn altro esempio di fondaco ancora esistente in Italia \u00e8 il Fondaco di Lido Sant'Angelo a Rossano, in Calabria.\nIn lingua siciliana e in lingua araba la parola indica un vero e proprio \"albergo\", anche se in siciliano pu\u00f2 anche significare \"stalla\" o \"magazzino\".\nNel ragusano e siracusano il termine \"fondaco\" significava, fino agli anni cinquanta, anche una sorta di albergo-stalla per forestieri o mercanti con carretti trainati da animali da governare e sistemare, assieme ai padroni, nel periodo in cui si fermavano in quel paese.\nNel dialetto milanese, da \"fondaco\" \u00e8 derivata la parola \"fondeghee\" che significa \"droghiere\"."}
{"id": "614907", "revid": "31360", "url": "https://it.wikipedia.org/wiki?curid=614907", "title": "Alonso de Hojeda", "text": ""}
{"id": "614914", "revid": "1959755", "url": "https://it.wikipedia.org/wiki?curid=614914", "title": "Leggiana", "text": "Leggiana \u00e8 una frazione montana del comune di Foligno (PG) appartenente alla Circoscrizione n. 8 \u201cValle del Menotre\u201d.\nIl centro si trova ad un'altitudine di 546 m s.l.m., a breve distanza dalla Strada statale 77 della Val di Chienti (l'antica via Plestina), che congiunge Foligno a Colfiorito ed alle Marche; adagiato lungo la media valle del Menotre, dista circa 14\u00a0km da Foligno e conta 60 abitanti (dati Istat, censimento 2001).\nStoria.\nL'origine del nome non \u00e8 ben definita e nel corso dei secoli il paese \u00e8 stato indicato nei documenti ufficiali con diverse denominazioni: \"Landizano\", \"Laniano\", \"Landiano\", \"Lagnano\", \"Lanciano\", \"Laudigiana\" e \"Liggiana\". Secondo alcuni il toponimo deriverebbe dal nome romano \"L\u00e6vius\" o \"Lidius\", mentre una leggenda locale racconta che un'antica principessa, Diana, avrebbe imposto le proprie regole e tasse ai passanti per la via Plestina, \"Leggi di Diana\". Secondo alcuni le \"Leggi di Diana\" avrebbero origine dalle seguaci della dea Diana, seguaci che esisterebbero ancora oggi.\nAd ogni buon conto, le sorti del paese dipendevano dalla vicina Abbazia di Sassovivo: nel 1085, un tale Azzo di Lupo acquisisce dal prete Bernardo dei terreni in loco.\nNel 1217, il possesso del territorio viene riconfermato ai monaci in un documento di Onorio III.\nDal 1541, nei documenti appare un nome molto simile all'attuale e, nel 1646, lo storico folignate Ludovico Jacobilli racconta che il paese era abitato da 62 anime (rivelando dunque una stabilit\u00e0 demografica immutata nei secoli).\nEconomia e manifestazioni.\nLo sfruttamento dei boschi e la coltivazione agricola hanno costituito il perno dell'economia.\nDopo il terremoto del 26 settembre 1997 e la relativa ricostruzione, il paese \u00e8 stato parzialmente tagliato fuori dalla direttrice di comunicazione Foligno-Marche, con la costruzione di una variante. Questa opera ha sicuramente consentito un miglioramento della vivibilit\u00e0 (in precedenza un alto livello di traffico, anche pesante, passava tra le abitazioni)."}
{"id": "614915", "revid": "31886", "url": "https://it.wikipedia.org/wiki?curid=614915", "title": "\u00c1rvakr e Alsvi\u00f0r", "text": "\u00c1rvakr e Alsvi\u00f0r sono due cavalli della mitologia norrena, pi\u00f9 precisamente sono i cavalli che tirano il carro di S\u00f3l.\nCos\u00ec se ne parla nel Gylfaginning, la prima parte dell'Edda in prosa di Snorri Sturluson, nel canto 11:\nInvece i cavalli sono cos\u00ec citati nel poema eddico Gr\u00edmnism\u00e1l (\"il discorso di \"Gr\u00edmnir\"\") al canto 37:"}
{"id": "614920", "revid": "580", "url": "https://it.wikipedia.org/wiki?curid=614920", "title": "Contessina de' Medici", "text": "Biografia.\nNacque nel 1478 a Pistoia dove la famiglia si era rifugiata a causa della Congiura dei Pazzi. Molto amata dal padre, aveva il nome della bisnonna Contessina de' Bardi. Venne battezzata a Firenze il 17 gennaio 1478 con i nomi di Contessina Antonia Romola. \nNel maggio 1494 si spos\u00f2 con il conte palatino Piero Ridolfi (1467-1525): l'ennesimo matrimonio di prestigio in casa Medici.\nQuando il fratello Giovanni fu eletto pontefice con il nome di Leone X, Contessina si trasfer\u00ec a Roma con la famiglia.\nMor\u00ec il 29 giugno 1515 e fu sepolta nella chiesa di Sant'Agostino di Roma.\nNon esistono prima del 1845 notizie di una possibile infatuazione di Michelangelo verso di lei, per cui si tratta probabilmente di una leggenda nata in epoca romantica.\nDiscendenza.\nDall'unione di Contessina e Piero nacquero cinque figli, due femmine e tre maschi:"}
{"id": "614921", "revid": "599013", "url": "https://it.wikipedia.org/wiki?curid=614921", "title": "Kristaps Jani\u010denoks", "text": "Carriera.\nDopo la trafila iniziale nel suo paese, and\u00f2 a giocare a Liegi e nel 2004 vinse la Coppa del Belgio. Dopo una stagione si trasfer\u00ec in Germania nel Telekom Baskets Bonn. Nella stagione seguente fu ingaggiato dall'Orlandina Basket di Capo d'Orlando e con una buona stagione, in cui la squadra siciliana vinse persino a Napoli sul campo della squadra vincitrice della Coppa Italia, riusc\u00ec ad ottenere la salvezza con una gara d'anticipo.\nNel 2006 \u00e8 passato in modo controverso alla Climamio Bologna: aveva firmato con la Fortitudo ma il suo contratto con Capo d'Orlando era di durata biennale. La societ\u00e0 siciliana and\u00f2 per vie legali ma alla fine il tribunale sportivo ha dato ragione alla squadra bolognese. Insieme a lui, da Capo d'Orlando \u00e8 arrivato alla Fortitudo anche il giocatore bulgaro di passaporto francese Vasil Evtimov.\nSuccessivamente, per\u00f2, Kristaps Jani\u010denoks, che a Bologna giocava col numero 12, \u00e8 stato ceduto in prestito fino a fine stagione alla Siviglia Wear Teramo, contribuendo a far cogliere agli abruzzesi la salvezza all'ultima giornata.\nNel 2007-08 \u00e8 tornato alla Upim Bologna, dopo aver disputato l'Europeo in Spagna con la nazionale lettone. Nell'ottobre 2008 passa alla Reyer Venezia."}
{"id": "614926", "revid": "15756", "url": "https://it.wikipedia.org/wiki?curid=614926", "title": "Pizzo Strinato", "text": "Il pizzo Strinato \u00e8 una montagna delle Alpi Orobie alta 2.836\u00a0m, situata sullo spartiacque che divide valle Seriana (provincia di Bergamo) e val Belviso (provincia di Sondrio). \u00c8 una delle innumerevoli cime che coronano la conca dove giace il lago Naturale del Barbellino.\nDescrizione.\nIl pizzo Strinato presenta forme slanciate ed eleganti ed \u00e8 frequentato principalmente dal lato bergamasco, sfruttando il rifugio Barbellino che sorge ai piedi del versante nord. \nL'etimologia del nome \"strinato\" deriva probabilmente dalla voce dialettale \"strin\u00e0t\", traducibile in \"arrossato\". Sono presenti infatti sulla sommit\u00e0 affioramenti rocciosi (costituiti da conglomerato basale) dalle tonalit\u00e0 rossastre, che soprattutto in condizioni di luminosit\u00e0 crepuscolare risaltano sulle altre rocce pi\u00f9 grigie.\nAccessi.\nLa via normale per la vetta parte da Valbondione (900 m), e richiede circa 6 ore di cammino. Si segue il tracciato che conduce al rifugio Cur\u00f2 e si prosegue per il sentiero che costeggia a sud il lago del Barbellino in direzione del rifugio Barbellino (2.131 m) e del lago del Barbellino naturale. Arrivati a detto rifugio si prende verso sud un sentiero ben segnato che risale la valle del Lago, e si prosegue successivamente costeggiando la pancia dello Strinato. Si raggiunge quindi la cresta giungendo alla Bocchetta del Lago (2.681 m), e a questo punto si prende a sinistra (verso nord) lungo il sentiero che, seguendo la cresta meridionale dello Strinato, risale fino in vetta. La croce \u00e8 stata posizionata pi\u00f9 in basso per poter essere visibile dal sottostante rifugio Barbellino, e per raggiungerla bisogna scendere per una quindicina di metri sul lato nord. \nUna possibilit\u00e0 per la discesa \u00e8 seguire la cresta che collega lo Strinato al monte Costone, ma la difficolt\u00e0 aumenta sia per i passaggi tecnici, sia per la fragilit\u00e0 della roccia della cresta.\nSullo stesso versante della via normale si sviluppava la via ferrata Guerino Rossi, che raggiungeva il III grado di difficolt\u00e0. Nell'estate del 2020 \u00e8 stata smantellata.\nDalla cima si pu\u00f2 godere di un grandioso panorama sulle vette circostanti, tra cui il Monte Torena, le Cime di Caronella, il Pizzo del Diavolo della Malgina il Pizzo Coca e il gruppo che comprende il Monte Costone, il Monte Trobio, il Monte Gleno, il Pizzo dei Tre Confini e il Pizzo Recastello, scorgendo in lontananza le Alpi Retiche."}
{"id": "614928", "revid": "73411", "url": "https://it.wikipedia.org/wiki?curid=614928", "title": "Camembert stagionato al sidro", "text": ""}
{"id": "614929", "revid": "6340", "url": "https://it.wikipedia.org/wiki?curid=614929", "title": "\u00c1rvakr", "text": ""}
{"id": "614930", "revid": "6340", "url": "https://it.wikipedia.org/wiki?curid=614930", "title": "Alsvi\u00f0r", "text": ""}
{"id": "614931", "revid": "6340", "url": "https://it.wikipedia.org/wiki?curid=614931", "title": "Arvak e Alsvid", "text": ""}
{"id": "614932", "revid": "287204", "url": "https://it.wikipedia.org/wiki?curid=614932", "title": "Arvak", "text": ""}
{"id": "614934", "revid": "6340", "url": "https://it.wikipedia.org/wiki?curid=614934", "title": "Alsvid", "text": ""}
{"id": "614937", "revid": "439868", "url": "https://it.wikipedia.org/wiki?curid=614937", "title": "Tenor", "text": "Il tenor, o tenore in italiano, \u00e8 la nota sulla quale viene cantato un salmo nel canto gregoriano. Corrisponde alla dominante o alla sottodominante in rapporto alla tonica della musica moderna.\nLa parola \"tenor\" deriva dal latino \"tenere\" (tenere in italiano).\nIl tenor era la struttura fondamentale della musica polifonica medioevale e rinascimentale fra il 1250 e il 1500. Esso consisteva nella voce principale della polifonia ed era costituito da note \"tenute\" per lungo tempo che trasportavano un cantus firmus preso da opere musicali del passato. Attorno al tenor si sviluppavano le altre voci del canto che erano molto pi\u00f9 veloci e piene di abbellimenti. Il tenor era costituito generalmente da poche parole, direttamente prese dal testo liturgico."}
{"id": "614940", "revid": "6923", "url": "https://it.wikipedia.org/wiki?curid=614940", "title": "Corsair Memory", "text": "Corsair \u00e8 un'azienda produttrice di componenti per PC fondata nel 1994 da Don Lieberman, John Beekley, e Andy Paul con sede a Fremont in California.\nInizialmente nota per la produzione di moduli Cache-On-A-Stick (COAST) per sistemi Intel, si \u00e8 poi focalizzata sulla produzione di memorie RAM per PC. Negli anni seguenti ha esteso il proprio mercato anche ad altre componenti: alimentatori, chiavette USB, dissipatori ad aria, sistemi di raffreddamento a liquido a circuito chiuso e SSD, per poi fare il suo ingresso, infine, anche nel mercato dei produttori di case \"full-tower\" e \"mid-tower\"."}
{"id": "614941", "revid": "198277", "url": "https://it.wikipedia.org/wiki?curid=614941", "title": "Campionato Interregionale 1986-1987", "text": "Il Campionato Interregionale 1986-1987 fu la 39\u00aa edizione del campionato di categoria e il V livello del calcio italiano.\nStagione.\nAggiornamenti.\nIn seguito la Lega Nazionale Dilettanti (L.N.D.) ha inserito nel Campionato Interregionale:\nIl Mascalucia si trasferisce a Catania diventando \"Atletico Catania\" e iscrivendosi con quel nome.\nIl si fonde con l', cedendole il titolo sportivo. La nuova societ\u00e0 si iscrive al campionato con il nome di \"Football Club Assisi Angelana\".\nGirone A.\nLa Levante \"C\" Pegliese \u00e8 una compagine di Genova.Il Nizza Millefonti \u00e8 una compagine della citt\u00e0 di Torino.\nClassifica finale.\nLegenda:\nRegolamento:\nGirone B.\nLa Castanese \u00e8 una rappresentativa della citt\u00e0 di Castano Primo.Il Mottese \u00e8 una rappresentativa della citt\u00e0 di Motta Visconti.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nIl F.C. San Lazzaro \u00e8 una rappresentativa della citt\u00e0 di San Lazzaro di Savena.\nClassifica finale.\nLegenda:\nRegolamento:\nGirone E.\nIl Finale \u00e8 una rappresentativa della citt\u00e0 di Finale Emilia.La Virtus Roteglia \u00e8 una rappresentativa della citt\u00e0 di Castellarano.\nClassifica finale.\nLegenda:\nRegolamento:\nGirone F.\nLa Big Blu Castellina \u00e8 una rappresentativa della citt\u00e0 di Castellina in Chianti.Il Tiberis \u00e8 una rappresentativa della citt\u00e0 di Umbertide.L'Elettrocarbonium \u00e8 una rappresentativa della citt\u00e0 di Narni Scalo.\nClassifica finale.\nLegenda:\nRegolamento:\nGirone G.\nIl Forio \u00e8 una rappresentativa della citt\u00e0 di Ischia.\nClassifica finale.\nLegenda:\nRegolamento:\nNote:\nGirone H.\nLa Cingolana \u00e8 una compagine della citt\u00e0 di Cingoli.\nClassifica finale.\nLegenda:\nRegolamento:\nGirone I.\nLa Sanciprianese \u00e8 una rappresentativa della citt\u00e0 di San Cipriano d'Aversa.\nClassifica finale.\nLegenda:\nRegolamento:\nNote:\nGirone L.\nIl Forastiere \u00e8 una rappresentatica della citt\u00e0 di Senise.\nClassifica finale.\nLegenda:\nRegolamento:\nNote:\nGirone M.\nClassifica finale.\nLegenda:\nRegolamento:\nSpareggi.\nSpareggio salvezza.\nComiso e Niscemi terminarono a pari punti il campionato. Anche il computo degli scontri diretti fu in parit\u00e0. Si rese necessario uno spareggio.\nGirone N.\nIl San Marco \u00e8 una rappresentativa della citt\u00e0 di Cabras.Il Fersulcis \u00e8 una rappresentativa della citt\u00e0 di Iglesias.\nClassifica finale.\nLegenda:\nRegolamento:"}
{"id": "614945", "revid": "599013", "url": "https://it.wikipedia.org/wiki?curid=614945", "title": "Rafael' Nuritdinov", "text": "Carriera.\nTra i dilettanti corse in Italia e nel 2001 si aggiudic\u00f2 il Gran Premio Industria Commercio Artigianato Carnaghese, allora riservato ai soli dilettanti.\nPass\u00f2 professionista nel 2002 con il Team Colpack-Astro che, nel 2003, si fuse con la De Nardi-Pasta Montegrappa a formare la De Nardi-Colpack, e vi rest\u00f2 fino al 2004. I risultati pi\u00f9 importanti che ottenne furono la vittoria del titolo nazionale su strada nel 2004 (che rester\u00e0 l'unica da professionista) e il secondo posto in una tappa dell'UNIQA Classic. Nel 2005 rimase alla De Nardi, divenuta Domina Vacanze, e partecip\u00f2 sia al Tour de France sia alla Vuelta a Espa\u00f1a, concludendole entrambe.\nNon riusc\u00ec a trovare una squadra per il 2006 e si ritir\u00f2 dall'attivit\u00e0 agonistica."}
{"id": "614947", "revid": "599013", "url": "https://it.wikipedia.org/wiki?curid=614947", "title": "Vasil Evtimov", "text": "Carriera.\nFiglio di Ilija Evtimov, cestista nazionale bulgaro, \u00e8 nato in Bulgaria, per poi prendere nel 1997 la cittadinanza francese giocando nel Pau-Orthez. Si trasfer\u00ec poi alla Virtus Roma e quindi all'Olimpia Lubiana. Nel 2001-02 si divise tra la Fortitudo e la squadra russa dell'Ural Great Perm'. L'anno dopo torn\u00f2 in Francia per giocare nell'ASVEL Villeurbanne.\nA met\u00e0 stagione 2005-06 and\u00f2 a giocare a Capo d'Orlando, che debuttava in Serie A, contribuendo non poco alla salvezza della squadra siciliana.\nNell'estate 2006 \u00e8 ritornato alla Fortitudo (insieme al fratello Ilian) dove era stato nominato capitano da \"coach\" Fabrizio Frates; dopo il licenziamento di Frates non \u00e8 riuscito ad adattarsi agli schemi del nuovo \"coach\" Ergin Ataman ed in accordo con la squadra \u00e8 andato a Valladolid, prima che il \"coach\" turco venisse a sua volta sostituito da Dan Gay. Gioca solitamente col numero 11.\nA livello di Nazionale francese, debutt\u00f2 nel 2001 in una competizione importante, agli Europei in Turchia."}
{"id": "614948", "revid": "1305772", "url": "https://it.wikipedia.org/wiki?curid=614948", "title": "Lettone", "text": "L\u00e8ttone:\nLett\u00f3ne:"}
{"id": "614950", "revid": "38120", "url": "https://it.wikipedia.org/wiki?curid=614950", "title": "Cho Chikun", "text": " \u00c8 uno dei goisti pi\u00f9 vincenti della storia giapponese, avendo conquistato tutti e sette i titoli maggiori pi\u00f9 volte; \u00e8 stato nominato \"Meijin onorario\" per aver vinto il titolo di Meijin per nove volte (primato per la competizione), di cui cinque consecutivamente; \u00e8 anche \"Hon'inb\u014d onorario\" per aver vinto il titolo di Hon'inb\u014d 12 volte (primato per la competizione), di cui 10 consecutive, ottenendo la qualifica di 25\u00ba Hon'inb\u014d Chikun. Si \u00e8 anche dimostrato un goista molto longevo, avendo vinto il primo titolo maggiore nel 1980 e l'ultimo nel 2007.\nGli inizi (1962-1967).\nCho nacque nel 1956 in una ricca famiglia (il nonno era direttore di banca) e aveva altri cinque fratelli. Suo nonno gli insegn\u00f2 il go fin da giovanissimo. \nChiamato inizialmente \"Pung-yeon'\", il nome di Cho fu cambiato durante la Guerra di Corea: il padre, minacciato di vedersi bruciare tutto il suo denaro, chiese consiglio a un indovino. Quest'ultimo gli consigli\u00f2 di cambiare il nome del figlio Pung-yeon in \"Chikun'\", altrimenti sarebbe morto. Predisse inoltre che, dopo il cambiamento di nome, il fratello pi\u00f9 giovane di Chikun sarebbe morto, ma che Chikun sarebbe diventato famoso. Entrambe le predizioni si avverarono.\nLa sua ascesa per diventare uno dei pi\u00f9 grandi giocatori di go inizi\u00f2 quando entr\u00f2 a far parte del Kitani Dojo; il padre, notando il grande talento di Cho, lo mand\u00f2 in Giappone nell'agosto del 1962. All'epoca aveva solo 6 anni, e fu accompagnato fino all'Aeroporto di Tokyo dallo zio e da un fratello. All'aeroporto incontr\u00f2 il Maestro Minoru Kitani con i familiari, e l'allievo Chizu Kobayashi. Con cinque pietre di handicap, batt\u00e9 Kitani il giorno successivo al loro incontro, alla festa dei 100 dan tenutasi al Kitani Dojo. Una larga folla segu\u00ec la partita intensamente, come se si fosse trattato di una partita tra professionisti.\nCho entr\u00f2 nella scuola quando era circa 10 kyu. A soli 7 anni, entr\u00f2 anche nella Nihon Ki-in come un insei. Cominci\u00f2 per lui un periodo si sfide: veniva preso in giro dagli altri studenti non solo per il fatto di essere coreano, ma anche perch\u00e9 continuava a perdere contro il compagno Masao Kat\u014d, anche con 9 pietre di handicap. Veniva soprannominato \"bimbo dei Kitani\" ed era anche noto il suo scarso impegno per lo studio; il futuro rivale K\u014dichi Kobayashi entr\u00f2 nel Kitani Dojo e, pur non essendo forte come Cho, studiava molto pi\u00f9 duramente di lui. I suoi genitori lo obbligarono a seguire la scuola coreana di Tokyo. In questo periodo, visse con uno dei fratelli.\nLa strada verso lo Shodan (1968-1972).\nCho, durante un viaggio con Kitani, fu affascinato da un quadro che vide a K\u014dbe. Il proprietario not\u00f2 l'interesse di Cho e glielo offr\u00ec in regalo. Kitani rifiut\u00f2, ma propose un accordo al suo allievo: se fosse diventato 1 dan prima del compimento dei 10 anni, avrebbe potuto avere il quadro. Cho divenne shodan dopo aver battuto Michihiko Azuma nel maggio del 1968, a 11 anni e 10 mesi (fino ad oggi l'et\u00e0 pi\u00f9 giovane per un professionista di go in Giappone). La signora Kitani chiam\u00f2 allora quel negozio per richiedere il quadro; con sua sorpresa il proprietario rispose: \"So perch\u00e9 state chiamando. \u00c8 gi\u00e0 stato spedito\" . Il quadro si trova ancora oggi nella casa di Cho.\nSempre nel 1968 fu promosso a 2 dan. Nel giro di soli due anni, dopo aver vinto quasi ogni partita dell'Oteai, arriv\u00f2 a 4 dan. Divenne 5 dan nel 1971, a soli 15 anni.\nVittorie e sconfitte (1973-1979).\nCho vinse il 5\u00b0 Shin-Ei dopo aver battuto Yasumasa Hane, che era 8 dan all'epoca. Vinse il secondo premio dopo aver fatto segnare l'83,75% di vittorie nell'Oteai per giocatori dal 5 dan in su. Arriv\u00f2 decimo all'11\u00b0 Asashi Pro Best Ten Tournament. Fu promosso 6 dan nel 1973 con 30 vittorie e 11 sconfitte.\nNelle qualificazioni per il 22\u00ba Campionato della Nihon Ki-in del 1974, ottenne una straordinaria serie di vittorie, battendo Kazuo Sometani, Masao Kat\u014d, Yoshio Ishida (appena vittorioso dei titoli di Meijin e Honimbo) e Rin Kaiho. Dopo queste vittorie, venne eliminato al primo turno della 18\u00aa Prime Minister Cup, vinta poi da Kobayashi. Vinse poi contro Kobayashi nel 6\u00ba tornei Shin-Ei. Per coronare questo anno eccezionale con 33 vittorie e 9 sconfitte, la rivista Kido magazine gli confer\u00ec un premio speciale al merito.\nLa sua carriera prese il volo, quando Kido magazine lo nomin\u00f2 Miglior Giocatore Giovane; era infatti uno dei giocatori pi\u00f9 forti nello stile e nell'accuratezza del fine partita. Perse di poco la finale del 22\u00ba Campionato della Nihon Ki-In contro Eio Sakata dopo aver compiuto un errore fatale che lo port\u00f2 all'abbandono. Sulla scia di questa sconfitta, vinse per\u00f2 il 12\u00ba torneo Asahi Pro Best Ten senza subire una sconfitta contro i suoi avversari che erano tutti 9 dan. La vittoria al torneo ne fece il pi\u00f9 giovane detentore di un torneo maggiore in Giappone. Gli altri torneo di quell'anno non gli portarono molto: fu eliminato al 2\u00ba turno del Honinbo contro Toshihiro Shimamura 9-dan e ottenne contro Masao Kat\u014d un triplo ko per il quale perse comunque e Shuzo Ohira lo sconfisse al Tengen. Venne comunque promosso 7 dan a fine ottobre per le 39 vittorie e solo 16 sconfitte nell'anno 1975, ma un mese pi\u00f9 tardi il suo maestro, Kitani, mor\u00ec. Dovendo affrontare la morte del maestro, Cho inizi\u00f2 il 1976 in modo molto agonistico, vincendo il 1\u00ba torneo Asahi \"Top Eight Players\", anche se, a seguito della modifica del sistema di promozioni in seno alla Nihon Ki-in voluto da Masao Kat\u014d, vennero cancellati tornei Asahi Pro Best Ten e Top Eight Players, sostituiti dai tornei Kisei e Gosei. Cho sub\u00ec fortemente questo cambiamento, dato che si trov\u00f2 senza titoli da difendere. Si qualific\u00f2 quindi per il 2\u00ba Meijin, ma non si qualific\u00f2 per l'Honinbo e perse sia al Tengen (nella sua nuova versione, unificato con i campionati della Nihon Ki-in e Kansai Ki-in) che al Gosei. Arriv\u00f2 in semifinale alla 20\u00aa Prime Minister Cup e vinse il suo primo titolo Oza battendo in finale Hideo Otake 2\u20131. A 15\u00ba Judan perse contro Eio Sakata in finale. Malgrado i pochi titoli vinti, venne ancora premiato dal Kido magazine per aver il pi\u00f9 alto numero di vittorie dell'anno (46) e la migliore tecnica."}
{"id": "614951", "revid": "123964869", "url": "https://it.wikipedia.org/wiki?curid=614951", "title": "Partenza scout", "text": "La Partenza \u00e8 il momento con cui un Rover o una Scolta conclude il proprio cammino educativo nell'ambito dello scautismo.\nCaratteristiche.\nLa cerimonia della Partenza non \u00e8 obbligatoria. Nell'ambito scout, essa assume il significato di espressione della consapevolezza di essere in grado di proseguire il proprio cammino nella societ\u00e0 da soli, manifestando nella vita di tutti i giorni lo \"stile\" maturato tramite l'esperienza scout che si \u00e8 vissuta.\nNon esistono cerimonie diverse da quella della Partenza: non esiste alcuna cerimonia definita \"Uscita\" o \"Saluto\" (art. 34 Regolamento Metodologico di Branca R/S).\nI valori e le modalit\u00e0 della Partenza differiscono a seconda delle varie associazioni.\nLa partenza nell'AGESCI.\nPer l'AGESCI, con la Partenza una persona dichiara di essere capace di fare delle scelte significative per la propria vita (Scelta di Servizio, Scelta di Fede, Scelta Politica), rimanendo sempre fedele alla Promessa Scout e alla Legge Scout, e di partire per il mondo (nella propria quotidianit\u00e0) testimoniando il proprio essere scout cristiano cattolico. \nIl/la giovane pu\u00f2 chiedere la partenza fra i 20 ed i 21 anni d'et\u00e0, al termine del cammino nella branca Rover/Scolte.\nAlcuni, dopo aver preso la partenza, chiedono di rientrare nell'AGESCI come capi, cio\u00e8 come adulti educatori. A differenza di quanto si potrebbe pensare, questa decisione non \u00e8 scontata, e dipende dalle attitudini personali anche se durante la permanenza nel Clan/Fuoco hanno gi\u00e0 sperimentato, come Rover/Scolta nelle branche inferiori, il servizio.\nLa partenza nella FSE.\nNell'Associazione Italiana Guide e Scouts d'Europa Cattolici (FSE), il Rover o la Scolta riceve le insegne di R-S, sigla di \"Rover-Scout\" (per gli uomini) o \"Rendere Servizio\" (per le donne). Gli R-S rappresentano, nell'intento dello statuto della FSE, il buon cristiano ed il buon cittadino. \nLa Partenza pu\u00f2 essere richiesta al Capo Clan/Fuoco una volta che il Rover o la Scolta, intorno ai 21-22 anni, ha vissuto con coerenza e continuit\u00e0 almeno 5 anni di vita di Clan o Fuoco. Il Rover o la Scolta che ha raggiunto l'et\u00e0 di 23 anni senza aver conseguito la Partenza esce comunque dal Clan o dal Fuoco.\nDopo la Partenza, L'R-S continua la propria opera di apostolato assumendosi un impegno di servizio concreto (intra- o extra-associativo).\nLa cerimonia.\nLa cerimonia \u00e8 strutturata secondo le tradizioni di ciascun gruppo scout, ma in generale \u00e8 composta da diversi momenti (riflessioni, letture, preghiere) e nel suo insieme rappresenta il momento di pi\u00f9 grande testimonianza che ogni Rover/Scolta lascia alla sua comunit\u00e0 e che a sua volta riceve dalle persone con cui ha condiviso il cammino scout; inoltre \u00e8 ancora una volta l'occasione per i pi\u00f9 giovani di verificare il proprio percorso personale. Spesso il Rover/la Scolta in Partenza legge davanti alla Comunit\u00e0 la sua \"Lettera della Partenza\" una lettera in cui dichiara il senso e significato delle sue Scelte.\nDopo la cerimonia, il Rover o la Scolta in partenza compie, su indicazioni dei capi, il suo ultimo hike, l'ultimo tratto di Strada in stile scout, compiendo il suo percorso in assoluta solitudine. Con s\u00e9 porta poche cose, quelle essenziali (cibo, acqua, qualche indumento). L'Hike \u00e8 da sempre momento privilegiato di riflessione personale e introspezione e cos\u00ec, il Rover/la Scolta, ha tempo e modo di ripensare alle scelte che sta per compiere.\nPartecipanti.\nAlla cerimonia della Partenza, l'ultima nel percorso educativo di uno scout, dovrebbe partecipare esclusivamente la comunit\u00e0 del Clan/Fuoco della quale fa parte il Rover e la Scolta (in alcuni gruppi \u00e8 tradizione che partecipi anche la Comunit\u00e0 Capi, come simbolo di una presenza educativa che ha accompagnato la persona per tutto il suo cammino scout).\nLa cerimonia dovrebbe essere individuale e personale poich\u00e9 \u00e8 personale il cammino di ogni ragazzo che arriva alla Partenza. Spesso questo si scontra con realt\u00e0 dove tanti ragazzi arrivano alla Partenza nello stesso periodo ed, essendo difficile calendarizzare tante cerimonie individuali si opta per raggruppare le scelte di vari ragazzi in un'unica cerimonia.\nSimboli.\nDurante la Cerimonia il Rover/la Scolta riceve dei simboli dalla comunit\u00e0 di Clan/Fuoco che sta abbandonando. Alcuni simboli sono pi\u00f9 frequenti perch\u00e9 fanno riferimento allo scautismo in generale e al cammino percorso in associazione; altri possono essere pi\u00f9 \"personali\", riferiti allo specifico cammino di quel Rover o di quella Scolta\nTra i simboli pi\u00f9 comuni troviamo:\nAltri simboli usati:"}
{"id": "614959", "revid": "767487", "url": "https://it.wikipedia.org/wiki?curid=614959", "title": "Una moglie", "text": "Una moglie (\"A Woman Under the Influence\") \u00e8 un film del 1974 diretto da John Cassavetes.\nIl film fu candidato all'Oscar per la miglior regia e attrice protagonista (Gena Rowlands)\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nMabel \u00e8 la moglie dell'operaio edile di origine italiana Nick Longhetti, ed \u00e8 la madre di tre bambini. La coppia \u00e8 legata da un sentimento di dolce affetto e complicit\u00e0 ma il marito, uomo che sa essere molto premuroso, \u00e8 spesso preso dal troppo lavoro e torna a casa nervoso e intrattabile. Mabel \u00e8 una donna emotivamente fragile che nasconde a fatica il suo alcolismo, che la porta a un carattere instabile, alla ricerca costante di affetto e attenzione da parte della famiglia, degli amici e degli estranei, fino a una serie di comportamenti, talvolta fastidiosi (come quando si dimostra assillante con i colleghi di Nick venuti a pranzo da loro), talvolta pericolosi per s\u00e9 e per i suoi figli, che sottopone a giochi pericolosi insieme ad altri bambini a lei affidati. Quando la situazione diventa per lei insostenibile, ha un grave crollo psichico e Nick, assieme al dottore di famiglia, prende la decisione di farla ricoverare in un ospedale psichiatrico. Dopo alcuni mesi fa ritorno a casa: i parenti si aspettano di trovare una Mabel finalmente guarita.\nNell'intento di apparire perfettamente ristabilita, non sa pi\u00f9 come comportarsi e non riuscendo a sostenere la situazione, chiede di poter rimanere da sola. Nick alza la voce e la donna \u00e8 in preda ad una nuova crisi. I parenti vengono fatti allontanare frettolosamente e Nick le tira uno schiaffo per cercare di farla ragionare. Ancora nel pieno della crisi, Mabel si chiude in bagno e cerca di ferirsi ai polsi con una lametta ma il marito riesce in tempo ad evitare il peggio. I bambini, che hanno assistito alla violenta scena, vedono la madre sanguinante e credono sia colpa del padre; nella casa regna il caos. Nel finale ritorna la tranquillit\u00e0, Mabel riprende piena coscienza, mette amorevolmente a letto i figli e, grazie a quella reciproca complicit\u00e0 che li accomuna, si prepara per coricarsi a letto assieme a Nick.\nCritica.\n\"Il Mereghetti. Dizionario dei film\" (1993): ***"}
{"id": "614969", "revid": "287204", "url": "https://it.wikipedia.org/wiki?curid=614969", "title": "Calciatori del Calcio Padova", "text": "Questo elenco raggruppa in ordine alfabetico i calciatori che hanno militato in Serie A con il Padova."}
{"id": "614970", "revid": "923674", "url": "https://it.wikipedia.org/wiki?curid=614970", "title": "Giuseppe Cassieri", "text": "Biografia.\nDiscendente di una famiglia di tradizioni marinare \u2013 suo nonno Andrea era nato a Patrasso, sull'onda di un progressivo spostamento verso Occidente dei Cassieri, originari della regione di Kayseri, l'antica Cesarea, nel cuore dell'Anatolia \u2013 frequenta le elementari a Rodi, poi studia al Collegio di Fermo e quindi al Convitto nazionale di Lucera. All'indomani dell'armistizio, nel settembre del 1943, parte per Napoli, dove si iscrive alla facolt\u00e0 di Lettere e Filosofia appassionandosi ai corsi di Adolfo Omodeo.\nMa a Napoli preferisce Firenze. Allievo di Eugenio Garin, nel 1947, a 21 anni, si laurea in Filosofia morale con una tesi su Giambattista Vico. Un'altra fonte lo vuole invece laureato in Storia e Filosofia con una tesi \"da pomeriggio d'estate\" su Jacopo Stellini.\nA Firenze incontra Giovanni Papini: la complessa personalit\u00e0 dell'intellettuale sulla via della cecit\u00e0 affascina il giovane Cassieri, che ne diviene il lettore pur rimanendo convintamente anti-papiniano. Papini \u00e8 il primo a intuire il valore letterario di Cassieri, che a Firenze pubblica i primi racconti su \"Il nuovo Corriere\", poi diretto da Romano Bilenchi.\nNel 1950 si trasferisce a Roma, citt\u00e0 che apprezza senza amare, ma punto d'arrivo ineludibile per i giovani intellettuali dell'epoca. Esordisce nel 1952 con il romanzo di protesta \"Aria cupa\", per il quale fu sottoposto a processo. Collabora con diversi giornali. Sposa Mariella Tedeschi, incontrata nella redazione de \"Il giornale della sera\" diretto da Virgilio Lilli. Oltre che moglie, Mariella sar\u00e0 la sua collaboratrice gi\u00e0 nella prima edizione dell'antologia \"La Ronda 1919-1923\" (Landi, Firenze 1955), con prefazione di Emilio Cecchi.\nViaggia spesso all'estero: dalla Grecia ai Paesi Bassi, dalla Cecoslovacchia alla Germania, dalla Spagna del morente franchismo alla Jugoslavia titina, alla Scandinavia, a Israele, alla Turchia, alla Polonia, all'America latina. A met\u00e0 degli anni sessanta compie un lungo viaggio negli Stati Uniti, punteggiato da incontri e conferenze, da cui ricava suggestioni contrastanti.\nDai primi anni 60 trascorre periodi sempre pi\u00f9 lunghi nel Golfo di Gaeta, dove ambienta uno dei romanzi di maggiore successo, \"Le trombe\" (Bompiani, 1965).\nMuore a Roma all'et\u00e0 di 82 anni.\nOpere.\n\"Aria cupa\" segna l'esordio narrativo: romanzo di impronta biografica, viene accolto favorevolmente dalla critica. I giurati del \"Premio Gargano\", tra i quali Goffredo Bellonci e Guglielmo Petroni, proclamano Cassieri vincitore. \u00c8 il 1952 e la trama del libro, che coinvolge tentazioni e piccole meschinit\u00e0 del microcosmo narrato dallo scrittore, suscita vivaci polemiche. Una lontana parente, che si riconosce in uno dei personaggi, denuncia l'autore. La vicenda diventa un caso letterario e giudiziario seguito dai giornali. Cassieri, difeso dall'avvocato Titta Madia, riceve il sostegno di personalit\u00e0 come Vasco Pratolini, Tommaso Fiore, Enrico Falqui, Maria Bellonci e Elio Vittorini. Ci\u00f2 nonostante l'autore viene condannato per diffamazione e solo una provvidenziale amnistia gli eviter\u00e0 la pena. \nCon \"Dove abita il prossimo\" del 1954 (Premio Veillon) e \"I delfini sulle tombe\" del 1958 (Premio Salento), entrambi pubblicati da Vallecchi, si chiude la trilogia naturalistica di Cassieri, che da \"La Cocuzza\" (Bompiani, 1960) in poi individua un proprio, particolarissimo campo d'espressione che sfugge alle definizioni in voga.\nFinalista al Premio Strega nel 1962 con \"Il calcinaccio\", presentato per Bompiani da Umberto Eco e poi ancora nel 1965 con \"Le trombe\" (Bompiani), Cassieri rafforza la propria impronta originale nel panorama letterario italiano.\nI suoi interlocutori di allora sono quelli con cui rester\u00e0 in contatto per decenni: Carlo Bernari, Domenico Rea, Giovanni Macchia, Ottiero Ottieri, Giacinto Spagnoletti, Walter Pedull\u00e0, Libero de Libero, Raffaele La Capria, Franco Ferrarotti, Rosetta Rota Flaiano, Ruggero Guarini, Alfonso Di Nola. In sintonia con Giorgio Manganelli, fu tra i primi, sulla Terza pagina de \"Il Messaggero\" a elogiare un autore incompreso, suicida, come il Guido Morselli di \"Roma senza Papa\".\nCassieri collabora, con elzeviri e racconti, con \"Il Mattino\", \"La Nazione\", \"Il Gazzettino\", \"La Gazzetta del Popolo\", \"La Gazzetta del Mezzogiorno\", \"La Stampa\".\nNegli anni settanta ha sul \"Messaggero\" una rubrica dal titolo \"Kulturmarket\", dedicata alle mistificazioni del mercato editoriale. Negli anni ottanta, su \"L'Espresso\", la rubrica si chiama \"Da evitare\", e si conferma uno dei rari luoghi in cui sopravvive, in quella fase, l'esercizio critico fino alla stroncatura. Sulla stessa linea \u00e8 la scelta di Cassieri di non prendere parte alle giurie dei premi letterari. \nAutore di radiodrammi per il Terzo programma della Rai fin dai tardi anni cinquanta, Cassieri \u00e8 uno dei primi scrittori italiani, insieme a Natalia Ginzburg, a credere e a sperimentare il linguaggio televisivo, premiato dal successo della trasposizione in TV del romanzo \"La cocuzza\" (Gastone Moschin nei panni del protagonista). Seguiranno numerosi \"originali televisivi\", raccolti in \"L'amor glaciale\" (Garzanti, 1975), interpretati per la televisione da Gianrico Tedeschi, Giulio Bosetti, Mario Maranzana, Mario Pisu, Vittorio Mezzogiorno, Valeria Valeri.\nNel 1977 firma la trasposizione televisiva \"Don Giovanni in Sicilia\" dell'omonima opera di Vitaliano Brancati, interpretato da Domenico Modugno, che risulter\u00e0 uno dei programmi pi\u00f9 visti della televisione italiana.\n\u00c8 finalista al Premio Campiello nel 1979 con il romanzo \"Ingannare l'attesa\", mentre con il testo teatrale \"Un asino al patibolo\" vince il Premio Flaiano (1980).\nOpere di Cassieri sono state tradotte negli Stati Uniti, in Polonia, in Germania, in Cecoslovacchia e in Russia. "}
{"id": "614972", "revid": "84133243", "url": "https://it.wikipedia.org/wiki?curid=614972", "title": "Statuto dei consoli del Comune di Pistoia", "text": "Lo Statuto dei consoli del Comune di Pistoia del 1117, (\"Constitutum, consulum, Communis Pistoriae\") rappresenta la pi\u00f9 antica raccolta scritta di leggi, regolamenti e consuetudini dell'et\u00e0 Comunale, a noi pervenuta.\nStoria.\nSi tratta del frammento di una copia dell'originario statuto dei consoli, la primitiva magistratura civica di Pistoia, eseguita a circa sessant'anni di distanza dalla compilazione dell'originale, datato ormai con una certa sicurezza al 26 novembre 1117. \u00c8 la pi\u00f9 antica testimonianza normativa di un Comune italiano. Fra gli statuti del XII secolo di cui si conservano l'originale od una copia, si possono ricordare quelli di Genova del 1143 e di Pisa del 1162-64. Per molte altre citt\u00e0 che sicuramente si erano date uno statuto intorno alla met\u00e0 del XII secolo (Milano, Siena, Lucca) non \u00e8 invece rimasta alcuna documentazione\nL'originale, con tutte le modifiche e aggiunte apportate nel tempo, \u00e8 andato perduto e ne sopravvive solamente parte della copia eseguita dalla Chiesa pistoiese e da allora conservata, con altri statuti pistoiesi di poco successivi, nel codice C.90 dell'Archivio capitolare di Pistoia. La copia risulta eseguita nel 1175 per mano di \u201c\"Guido notarius domni imperatoris Frederici\"\u201d.\nConsistenza.\nLo statuto del 1117, si compone di due fogli, piegati in quattro carte, delle quali: le prime due (la 1 e la 2) scritte in recto e verso, per complessive quattro facciate e le ultime due (la 7 e la 8), bianche. Altri due fogli centrali del quaderno originario, (corrispondenti alle carte 3,4,5 e 6) sono andati perduti.\nNelle quattro carte superstiti sono riportati 24 capitoli di norme statutarie (\"Et statuimus...)\" riguardanti molte e disparate materie. La cattiva qualit\u00e0 della pergamena, di consistenza assai variabile e rozza, tagliata irregolarmente e l'intensa consultazione a cui i codici sono stati sottoposti nei secoli, ne hanno favorito un grave deperimento, sia del supporto che del testo.\nContenuto.\nNella storia italiana, lo statuto pistoiese del 1117 costituisce il primo riscontro dell'assunzione formale da parte di una comunit\u00e0 cittadina dei principi di autogoverno, con un proprio testo normativo elaborato in piena libert\u00e0 ed autonomia, anzich\u00e9 dettato o delegato da un diploma imperiale.\nNonostante la sua frammentariet\u00e0, il \"Constitutum consulum Communis Pistoriae\" riesce a mostrare un quadro assai ben definito dei rapporti politici e sociali di quel fondamentale momento storico di passaggio. Gli argomenti trattati dalle norme leggibili nel frammento (numerate progressivamente nell'edizione del Berlan, dal numero 1 al 24) sono infatti i seguenti:\nUn quadro assai significativo della vita comunitaria dei cittadini di Pistoia, dove per la prima volta si incontrano nuovi concetti di libert\u00e0 e partecipazione civica di una societ\u00e0 ormai sempre pi\u00f9 distaccata dagli schemi feudali e gi\u00e0 protesa verso gli albori di un sia pur rudimentale assetto democratico.\nSi delinea un ordinamento istituzionale gi\u00e0 ben definito nei suoi organi essenziali: l'assemblea, il Consiglio, i consoli. Questi organi autonomi, espressione della citt\u00e0, provvedono a nominare tutte le autorit\u00e0 sia politiche che giurisdizionali, svincolandosi cos\u00ec dall'autorit\u00e0 del sovrano.\nLa base del nuovo sistema politico diviene \u201c\"l'arengo\"\u201d l'assemblea dei cittadini che provvede all'elezione dei consoli e dei consiglieri. Probabilmente nella piazza, non sappiamo con quali modalit\u00e0 di voto e di partecipazione, ma certamente con una partecipazione corale della citt\u00e0 in una forma rudimentale di democrazia diretta.\nEstratti.\nSul rispetto della religione, ma anche sulla prevalenza dell'autorit\u00e0 laica\nSulla libert\u00e0 dei cittadini e sulla loro difesa da parte delle istituzioni\nBibliografia.\nLo statuto pistoiese, grazie al suo primato di antichit\u00e0, ha conosciuto moltissime e precoci edizioni, a partire da quella del 1741 curata da Ludovico Antonio Muratori, fino all'ultima promossa nel 1995 dal Comune di Pistoia e dalla Societ\u00e0 pistoiese di storia patria."}
{"id": "614973", "revid": "709565", "url": "https://it.wikipedia.org/wiki?curid=614973", "title": "Ibidem", "text": "La parola ib\u00ecdem (abbreviata: ibid.) \u00e8 un avverbio di luogo, mutuato dal latino \u012db\u012bdem (), che per\u00f2 aveva significato sia locativo \"nello stesso luogo\", sia temporale \"nello stesso tempo\", \"contemporaneamente\", \"parimenti\" (da \"ibi\" [\"ivi, l\u00ec\", ma anche \"allora\"], e \"idem\" [\"stesso, medesimo\"]). Nell'uso moderno, ha assunto un significato specifico come notazione bibliografica.\nUtilizzi dell'espressione.\nSe in uno stampato (libro, opuscolo, rivista, ...) ricorre pi\u00f9 volte consecutivamente la citazione di una stessa opera, la prima volta viene indicata per esteso, mentre dalla seconda volta in poi non viene pi\u00f9 citata per esteso, ma in forma abbreviata, utilizzando \"ibidem\" o altre notazioni simili.\n\u00c8 importante stabilire questa distinzione:\nLa notazione \"ivi\" va accompagnata dal numero di pagina, o delle pagine, utili a identificare il passaggio cui ci si vuole riferire; mentre \"ibidem\" non necessita di nessuna specificazione. Esempio:\n 7. E. Casamassima, \"Trattati di scrittura del Cinquecento italiano\", Milano, Il Polifilo, 1966, p. 71.\n 8. \"Ivi\", p. 79.\n 9. \"Ibid.\"\nInvece, nella prassi citazionale anglo-americana si usa in entrambi i casi \"ibidem\", quasi sempre abbreviato \"ibid.\"\nDifferenza rispetto ad \"op. cit.\".\n\"Ivi\" e \"Ibidem\" si usano solo quando la citazione per esteso \u00e8 la citazione precedente (nella stragrande maggioranza dei casi entrambe appaiono nella stessa pagina). \nLa locuzione \"op. cit.\" (\"nell'opera citata\") va usata invece quando la citazione per esteso si trova in un'altra parte del testo (un altro capitolo, un altro paragrafo, ecc.). Nel caso di un articolo di rivista, si usa la locuzione \"art. cit.\"\nDifferenza rispetto a \"passim\".\nL'avverbio latino \"passim\" (\"qua e l\u00e0\", \"ad ogni passo\") si usa come notazione bibliografica, quando l'oggetto della citazione, vale a dire l'argomento a cui essa \u00e8 relativa, ricorre in pagine diverse della stessa opera. Anzich\u00e9 citare tutte le pagine, che sarebbe un'operazione lunga e laboriosa, dopo il nome dell'autore, il titolo dell'opera e le note tipografiche si scrive la prima pagina o sequenza di pagine in cui l'argomento menzionato compare e si fa seguire dall'avverbio \"passim\". Esempio:\n F. Cordero, \"Le situazioni soggettive nel processo penale\", Torino, Giappichelli, 1956, pp. 1-10 e \"passim\"."}
{"id": "614976", "revid": "1543377", "url": "https://it.wikipedia.org/wiki?curid=614976", "title": "Lyra organizzata", "text": "La lyra organizzata (anche lira organizzata o ghironda organizzata, in francese \"vielle organis\u00e9e\") \u00e8 uno strumento musicale formato da una ghironda con l'ausilio di un piccolo organo. Il suo repertorio \u00e8 prettamente barocco."}
{"id": "614979", "revid": "438678", "url": "https://it.wikipedia.org/wiki?curid=614979", "title": "Ombre (film 1959)", "text": "Ombre (\"Shadows\") \u00e8 un film del 1959 scritto e diretto da John Cassavetes.\nGirato con uno stile jazzistico, con dialoghi e scene improvvisate (il film si chiude con la scritta: \u00abThe film you have just seen was an improvisation\u00bb), la pellicola tratta il tema delle relazioni interrazziali negli anni della Beat Generation a New York.\nConsiderato fra i pi\u00f9 importanti esempi della cinematografia indipendente americana, \u00e8 stato scelto per la conservazione nel National Film Registry della Biblioteca del Congresso degli Stati Uniti nel 1993.\nTrama.\nHugh, Leila e Ben sono tre fratelli afroamericani di pelle chiara che vivono a Manhattan. Hugh, il pi\u00f9 grande, \u00e8 un cantante di nightclub in declino che vede uno spiraglio di felicit\u00e0 quando gli viene proposta una nuova scrittura. Leila frequenta i circoli degli esistenzialisti ma dopo una sfortunata avventura accetta la corte di un ragazzo della sua etnia. Ben, il pi\u00f9 giovane dei tre, tenta di superare il disagio di essere di colore frequentando un gruppo di ragazzi bianchi che passano le giornate tra flirt, risse e gioco d'azzardo finch\u00e9 decide di condurre una vita pi\u00f9 tranquilla.\nProduzione.\nRiprese.\nCassavetes gir\u00f2 il film due volte, una prima volta nel 1957 e di nuovo nel 1959. La seconda versione era quella preferita dal regista; la prima versione fu comunque proiettata, ma si persero poi le tracce dell'unica copia originale, che per decenni fu creduta persa o distrutta. Nel 2004, dopo anni di ricerche, Ray Carney, professore della Boston University e studioso di Cassavetes, la ritrov\u00f2 in una scatola abbandonata in metropolitana, insieme ad altri oggetti smarriti con cui era probabilmente stata acquistata. La pellicola ritrovata da Carney era una copia quasi nuova, apparentemente proiettata non pi\u00f9 di due o tre volte prima di essere smarrita. Carney ha pubblicato sul suo sito tre clips tratti da \"Shadows I\" per offrire la possibilit\u00e0 di visionare le condizioni della pellicola, e sottolinea la presenza di una sequenza di crediti che dimostra che la copia ritrovata \u00e8 una versione finale, e non un montaggio grezzo.\nAccoglienza.\nCritica.\nIl critico Leonard Maltin descrive la seconda versione di Shadows di Cassavetes come \"una cascata di acqua fresca per il cinema indipendente americano\". Il film fu girato con una camera a mano 16mm per le strade di New York. Molti dialoghi erano improvvisati e il cast era composto da volontari e non professionisti. Parte della colonna sonora fu composta da Charles Mingus, leggenda del jazz, e sottolinea il tema beat dell'alienazione e delle emozioni pure. La trama descrive una relazione interrazziale, argomento tab\u00f9 nell'america di Eisenhower.\n\"(...) non \u00e8 tanto il dramma della ragazza amata da un corteggiatore come una bianca a stimolare Cassavetes: \u00e8 la rappresentazione corale di un microcosmo giovanile in cui tutti, bianchi e neri, borghesi e proletari (...) vivono lo stesso disorientamento esistenziale\"\n\u00ab... il primo assaggio di quella nevrosi newyorchese che tanta parte ebbe nel cinema americano anni Settanta. ... un film scommessa, crudelmente realistico e informale... Nel 1959 fu un vero shock.\u00bb"}
{"id": "614980", "revid": "3732", "url": "https://it.wikipedia.org/wiki?curid=614980", "title": "Juri Camisasca", "text": "Biografia.\nGli inizi musicali.\nJuri Camisasca, cantautore, pittore di icone, \u00e8 nato a Melegnano (MI) nel 1951. Durante il servizio militare a Udine conosce il commilitone Franco Battiato che lo introduce al mondo discografico. Il suo esordio avviene con l'album \"La finestra dentro\", un album visionario e surreale prodotto da Franco Battiato e da Pino Massara e distribuito dall'etichetta Bla Bla. Il disco cattura l'attenzione della critica in virt\u00f9 di un'intensit\u00e0 espressiva e sensibilit\u00e0 fuori dal comune. Cos\u00ec il critico musicale Peppo Del Conte descrive gli esordi di Camisasca:\nNel 1974 Camisasca presta la sua voce all'album \"Clic\" di Franco Battiato. L'anno seguente vedono la luce 2 nuovi brani editi su 45 giri: \"La musica muore\" e \"Himalaya\", entrambi arrangiati da Shel Shapiro. Sulla fine dell'anno partecipa al progetto Telaio Magnetico, supergruppo che nasce e si esaurisce nell'arco di un piccolo tour, con una serie di concerti nell'Italia centro-meridionale rimasti nella storia dell'avanguardia del periodo, insieme a Franco Battiato, Mino Di Martino, Terra Di Benedetto, Roberto Mazza e Lino Capra Vaccina. L'esperienza verr\u00e0 raccolta una ventina d'anni pi\u00f9 tardi con la pubblicazione dell'album \"Live '75\".\nNel 1976 Camisasca collabora con Alfredo Cohen, come corista, all'interno dell'album \"Come barchette dentro un tram\". Nel 1978 \u00e8 ancora a fianco di Battiato per la realizzazione dell'album \"Juke Box\". La sua voce \u00e8 presente anche nel disco \"Antico adagio\" di Lino Capra Vaccina. Nel 1979 vede la luce l'album \"Prati bagnati del Monte analogo\" di Francesco Messina e Raul Lovisoni. Juri presta la sua voce solista nel brano \"Amon ra\".\nSono questi anni in cui Camisasca esegue concerti basati su lunghe improvvisazioni vocali con accompagnamento di harmonium. Tra questi merita di essere sottolineata la partecipazione alla Rassegna \"L'evoluzione interiore dell'uomo\", al teatrino della Villa Reale di Monza, nel 1978. Da questo concerto \u00e8 tratto il doppio album pubblicato nel 2018 \"Evoluzione interiore\".\nIl ritiro dalle scene e la vita monastica.\nSulla fine degli anni Settanta l'inquietudine che l'ha sempre accompagnato trova risposta nella ricerca religiosa, e cos\u00ec Juri decide di prendere i voti e divenire monaco benedettino, ritirandosi a vita monastica per circa undici anni.\nNel 1986 vede la luce \"Nomadi\", brano di matrice spirituale, che verr\u00e0 inciso negli anni a venire da Alice, Franco Battiato e Giuni Russo.\nDal monastero esce, temporaneamente, nel 1987 per partecipare ad alcune rappresentazioni dell'opera \"Genesi\" di Franco Battiato, in cui \u00e8 cantore e voce recitante, e successivamente (nel 1988) in modo definitivo abbandonando la vita monastica per quella eremitica, vissuta alle pendici dell'Etna.\nIl ritorno sulle scene musicali.\nNella primavera del 1988, dopo tredici anni di assenza dal mercato discografico, esce il \"Te Deum\", pubblicato per l'etichetta dell'amico Franco Battiato, L'Ottava, e distribuito dalla EMI. Si tratta di un nuovo album di canti gregoriani, arrangiato elettronicamente, che comprende brani della tradizione e composizioni originali, rivisitati e musicati dallo stesso Camisasca.\nNel 1989 scrive brani per Alice, come \"Il sole nella pioggia\", \"Visioni\", \"Tempo senza tempo\", \"L'era del mito\" e \"Le baccanti\". Sempre nel 1989, per Milva, compone \"I processi del pensiero\", \"Potemkin\" e \"Angelo del rock\" confluiti nel disco \"Svegliando l'amante che dorme\". Juri parteciper\u00e0 come corista al tour che Milva terr\u00e0 in vari teatri d'Italia. \nNel 1990 prende parte come corista alla tragedia greca \"I Persiani\" di Eschilo andata in scena a Siracusa per la regia di Mario Martone con musiche di Franco Battiato e Giusto Pio.\nIl 1991 \u00e8 l'anno de \"Il Carmelo di Echt\", un album di brani inediti di grande intensit\u00e0 lirica, espressione di una profonda ricerca interiore, tra cui spicca l'omonimo brano dedicato ad Edith Stein e \"Nuvole bianche\". Nell'ottobre dell'anno successivo partecipa come ospite al Premio Tenco, dove interpreta 3 brani dal suo ultimo album: \"Il Carmelo di Echt\", \"La nave dell'eterno talismano\" e \"Le acque di Siloe\".\nNel 1992 Camisasca partecipa come cantore e voce recitante al \"Gilgamesh\" di Franco Battiato. Sempre nello stesso anno collabora ancora con Lino Capra Vaccina, per il quale presta la sua voce, nei cori, nei brani \"Le son de la musique\" e \"Radiofonic song\", contenuti nell'album \"L'attesa\". In questo periodo scrive per Giuni Russo il brano \"L'abisso del sesso\", che rimarr\u00e0 inedito fino al 2003, quando verr\u00e0 inserito in \"Demo de midi\".\nNel 1995 collabora ancora una volta con Lino Capra Vaccina, per il quale scrive il brano \"La voce del vento\" e presta inoltre la sua voce nei cori all'album In cammino tra i sette cieli. Nel 1997 \u00e8 presente nella raccolta Devogue per la quale interpreta il brano \"Broken Blossom\". L'anno successivo scrive per Alice il brano \"Open your eyes\", contenuto nell'album \"Exit\".\nNel 1999 Juri Camisasca, pubblica dopo nove anni di silenzio un nuovo album di inediti, \"Arcano enigma\", prodotto da Franco Battiato, arrangiato e suonato in collaborazione con i Bluvertiugo. Sulla fine dello stesso anno Alice partecipa alle selezioni per Sanremo; superate le selezioni, partecipa al Festival con il brano \"Il giorno dell'indipendenza\", scritto da Juri. Sempre nello stesso anno collabora con la Premiata Forneria Marconi, per la quale scrive con Franco Battiato il testo del brano \"Nuvole nere\" contenuto nell'album \"Serendipity\".\nNel 2002 esce la raccolta \"La convenzione\", che include alcuni brani risalenti agli anni settanta. Nel 2008 reinterpreta il brano \"La musica muore\", in coppia con Battiato. Il duetto viene incluso nell'album \"Fleurs 2\". Nel 2011 partecipa alla nuova opera lirica di Franco Battiato, \"Telesio\", interpretando il brano gregoriano \"Attende Domine\".\nI nuovi concerti.\nDopo 10 anni di assenza dalle scene, torna a cantare dal vivo per la rassegna ideata da Battiato, \"La natura della mente\" con un concerto al teatro Sangiorgi di Catania dal titolo \"L'armonia nascosta\". Lo stesso spettacolo verr\u00e0 proposto nello stesso anno per la rassegna \"Le corde dell'anima\" a Cremona.\nNel febbraio 2015 \u00e8 tra i protagonisti del lavoro teatrale con la regia di Gioacchino Palumbo \"Nastienka e il cantore\", che avr\u00e0 3 rappresentazioni al teatro Stabile di Catania. Nel maggio del 2016 avviene il ritorno discografico di Camisasca che, in coppia con il musicista Rosario Di Bella, realizza e pubblica il disco \"Spirituality\", distribuito dalla Warner Music. L'album del duo si avvale di una miscellanea di stili - tra cui pop, acustica ed elettronica - per raccontare 14 storie e momenti di spiritualit\u00e0 in maniera raffinata e delicata.\nAlla pubblicazione dell'album segue un tour che tocca varie piazze di Italia (Ragusa, Palermo, Roma, Alba) con una data europea al teatro Senghor di Bruxelles. \n\"Adunanza Mistica\" \u00e8 il titolo del concerto che Juri porta dal 2017 in varie piazze d'Italia avvalendosi spesso della collaborazione della pianista Erika Lo Giudice e del percussionista Peppe Di Mauro. Il concerto ha visto anche la partecipazione di Mario Barzaghi, impegnato in una performance di teatro danza kathakhali.\nNel luglio 2018 Camisasca presenta alla co-cattedrale di Malta il concerto di canti gregoriani e brani spirituali \"Exultet\". Nel marzo dello stesso anno il regista Paolo Paladino realizza il \"Non cercarti fuori\" in collaborazione con il giornalista Antonello Cresti. Frutto di una produzione dal basso, il docufilm \u00e8 un viaggio attraverso i paesaggi siciliani situati alle pendici dell\u2019Etna, dove Juri vive quotidianamente il lento scorrere del tempo. Il rapporto con il silenzio, con lo Spirito, con il luogo che lo ospita, con il Suono come manifestazione di qualcosa di pi\u00f9 alto sono gli elementi che caratterizzano l'opera di Paladino.\nAltre attivit\u00e0.\nDa anni accosta all'attivit\u00e0 musicale quella pittorica delle icone. Nel 2003 partecipa al primo film di Franco Battiato \"Perdutoamor\" come narratore della lezione di tantra. Nel 2005 recita nel secondo film di Franco Battiato \"Musikanten\" e nel 2007 nel terzo film \"Niente \u00e8 come sembra\"."}
{"id": "614982", "revid": "123789154", "url": "https://it.wikipedia.org/wiki?curid=614982", "title": "Lite-On", "text": "Lite-On \u00e8 un gruppo di aziende taiwanesi, principalmente attive nel settore della produzione di lettori e masterizzatori CD, DVD e Blu-ray ed altri componenti elettronici. Nel gruppo sono inoltre presenti alcune aziende non del settore elettronico.\nNel 1983 Lite-On Electronics \u00e8 stato quotato presso il Taiwan Stock Exchange.\nNel 2006 Lite-On ha acquistato il settore dei lettori di dischi ottici di BenQ, ed \u00e8 attualmente fra i tre pi\u00f9 grandi produttori al mondo di lettori di dischi ottici."}
{"id": "614997", "revid": "267975", "url": "https://it.wikipedia.org/wiki?curid=614997", "title": "Vescovo di Roma", "text": ""}
{"id": "614998", "revid": "2203906", "url": "https://it.wikipedia.org/wiki?curid=614998", "title": "Khorakhan\u00e8", "text": "I Khorakhan\u00e8 (o \"Korakhan\u00e8\") sono rom musulmani originari soprattutto del Kosovo.\nStoria.\nIl significato del termine \"Khorakhan\u00e8\" \u00e8 \"Portatori del Corano\"; essi rappresentano il gruppo pi\u00f9 numeroso di Rom di origine non italiana presente nel bresciano e nel resto d'Italia. Il loro arrivo \u00e8 avvenuto dalla seconda met\u00e0 del 1991 fino all'estate del 1993, in concomitanza con l'aggravarsi della situazione bellica nella ex Jugoslavia. \nI Rom musulmani sono persone che hanno adottato l'Islam sunnita del madhab di Hanafi, la religione predominante dei paesi ospitanti. L'islam tra i rom \u00e8 storicamente associato alla vita dei rom nell'impero ottomano. Di conseguenza, importanti minoranze culturali di rom musulmani si trovano in Turchia (la maggior parte vive nella Tracia orientale), Bosnia ed Erzegovina, Albania, Montenegro, Kosovo, Repubblica della Macedonia del Nord, Bulgaria (secondo le stime della met\u00e0 degli anni '90, i rom musulmani nella Tracia settentrionale costituivano circa il 40% dei rom in Bulgaria), Romania (esiste un gruppo molto piccolo di rom musulmani nella regione di Dobrogea, che comprende l'1% della popolazione rom del paese)), Croazia (il 45% dei popolazione Rom del paese), Russia meridionale, Grecia (una piccola parte di rom musulmani concentrati nella Tracia occidentale) e Crimea. I Khorakhan\u00e8 si trovano anche in altre parti del mondo.\nDopo il crollo dell'Impero ottomano nelle parti in cui l'Islam non \u00e8 pi\u00f9 una religione dominante i Rom musulmani hanno subito una doppia discriminazione, sia a causa dell'antiziganismo che dell'islamofobia.\nI Rom musulmani in tutto il sud Europa sono chiamati dai non roman\u00ec e dai rom cristiani come \"Horahane Roma\" (scritto anche come \"Khorakhane\", \"Xoraxane\", \"Kharokane\", \"Xoraxai\", ecc.).\nCultura di massa.\nFabrizio De Andr\u00e9 ha dedicato all'intero popolo Rom una canzone, il cui testo \u00e8 in parte in lingua roman\u00ec, il cui titolo \u00e8 proprio \"Khorakhan\u00e9 (A forza di essere vento)\", inserita nell'album del 1996 \"Anime salve\". L'ultima strofa, cantata da Dori Ghezzi nella versione in studio e da Luvi De Andr\u00e9 nelle esibizioni dal vivo, \u00e8 una poesia in lingua roman\u00ec del rom Giorgio Bezzecchi."}
{"id": "615002", "revid": "1573940", "url": "https://it.wikipedia.org/wiki?curid=615002", "title": "Crithagra citrinipectus", "text": "Il verzellino pettogiallo o anche beccasemi pettolimone (Crithagra citrinipectus ()) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"citrinipectus\", deriva dal latino e significa \"dal petto color limone\", in riferimento alla livrea di questi uccelli.\nDescrizione.\nDimensioni.\nTaglia media di 12\u00a0cm di lunghezza, e 9,6-12,7 grammi di peso.\nAspetto.\nSi tratta di uccelletti dall'aspetto slanciato, muniti di testa arrotondata, becco conico, ali appuntite e coda dalla punta lievemente forcuta.\nIl piumaggio \u00e8 di colore grigio su tutto il corpo, con le singole penne dell'area dorsale dalla punta nera, a dare un effetto screziato: la testa \u00e8 pi\u00f9 chiara, con area attorno al becco, sopracciglio e mustacchio di colore grigio pi\u00f9 scuro, mentre guance e fronte sono biancastre, invece il dorso \u00e8 pi\u00f9 scuro, con remiganti nerastre orlate di bianco, al pari della coda. I fianchi sono invece di color grigio-brunastro, mentre ventre e sottocoda sono bianchi: il codione, la gola ed il petto, come intuibile sia dal nome comune che dal nome scientifico, sono di colore giallo. Il dimorfismo sessuale consiste nella minore estensione del giallo pettorale e nella colorazione in generale meno vivida della femmina rispetto al maschio. In entrambi i sessi, il becco \u00e8 nerastro (con parte inferiore pi\u00f9 chiara alla base), le zampe sono di color carnicino e gli occhi sono di colore bruno scuro.\nBiologia.\nSi tratta di uccelli dalle abitudini essenzialmente diurne, molto vispi e vivaci, i quali passano la maggior parte della giornata cercando il cibo fra i rami o al suolo, muovendosi in coppie o in gruppetti.\nAlimentazione.\nIl canarino pettolimone \u00e8 un uccelletto granivoro, la cui dieta si basa sui semi delle piante erbacee, comprendendo per\u00f2 anche altri alimenti di origine vegetale (germogli, fiori, bacche) e animale (insetti ed altri piccoli invertebrati).\nRiproduzione.\nLa stagione riproduttiva va da dicembre a maggio, con picchi delle nascite in gennaio-febbraio. I maschi competono per attrarre le femmine cantando da posatoi isolati (rocce o alberi isolati), per poi corteggiare le eventuali interessate seguendole con insistenza tenendo le piume arruffate, le ali leggermente aperte e puntate verso il basso e coda e testa puntate verso l'alto.\nSi tratta di uccelli rigidamente monogami: la femmina si occupa da sola della costruzione del nido (una coppa di fibre vegetali intrecciate, situata alla biforcazione di un ramo) e della cova delle 3-6 uova, che dura circa due settimane, mentre il maschio si occupa di sorvegliare i dintorni e di nutrire la compagna durante queste operazioni, nonch\u00e9 di collaborare con essa nell'allevamento della prole, che \u00e8 in grado d'involarsi a circa tre settimane dalla schiusa.\nDistribuzione e habitat.\nIl canarino pettolimone occupa, con areale piuttosto frammentato, buona parte dell'Africa sud-orientale (Malawi meridionale, Mozambico costiero meridionale e nord-occidentale, Zimbabwe sud-orientale, Sudafrica nord-orientale costiero).\nL\"'habitat\" di questi uccelli \u00e8 rappresentato dalla savana secca con predominanza a livello arboreo di palme (soprattutto \"Hyphaene\").\nSistematica.\nAlcuni autori riterrebbero questi uccelli un ibrido fra canarino del Mozambico e canarino golanera, tuttavia la validit\u00e0 della specie non sarebbe in discussione."}
{"id": "615004", "revid": "1610933", "url": "https://it.wikipedia.org/wiki?curid=615004", "title": "Canarino petto giallo", "text": ""}
{"id": "615005", "revid": "1610933", "url": "https://it.wikipedia.org/wiki?curid=615005", "title": "Verzellino pettogiallo", "text": ""}
{"id": "615006", "revid": "125879049", "url": "https://it.wikipedia.org/wiki?curid=615006", "title": "Fabio Troiano", "text": "Biografia.\nDi origini napoletane di Gragnano, diplomatosi nel 2000 alla Scuola di Recitazione del Teatro Stabile di Torino, diretta dal Maestro Luca Ronconi, si perfeziona successivamente con Massimo Navone. Inizia a lavorare in teatro diretto, tra gli altri, da Mauro Avogadro, Marco Plini, Giancarlo Cobelli e Dominique Pitoiset in diverse produzioni dello Stabile, tra cui \"Risveglio di primavera\" di Frank Wedekind, \"La visita dell'uomo grigio\" di Dario Buzzolan, \"Didone abbandonata\" sul libretto originario di Pietro Metastasio e ne \"L'impresario delle Smirne\" di Carlo Goldoni. Nel 2003 vince il Premio Salvo Randone come migliore attore. Comincia a lavorare in televisione nel pluripremiato programma per bambini \"Melevisione\", prodotto dalla Rai, dove interpreta il ruolo del Genio Ab\u00f9 Zaz\u00e0.\nLa svolta professionale arriva col cinema e l'incontro con Davide Ferrario, che lo dirige insieme a Francesca Inaudi e Giorgio Pasotti in \"Dopo mezzanotte\", film per il quale riceve il \"Premio Magna Grecia\" per il cinema per l'interpretazione e nel 2005 la nomination ai David di Donatello come migliore attore non protagonista. Seguiranno, sempre per la regia di Ferrario, \"Se devo essere sincera\" e \"Tutta colpa di Giuda\" nel 2009, di cui \u00e8 protagonista insieme a Kasia Smutniak. \u00c8 diretto anche da Silvio Soldini nel fortunato \"Giorni e nuvole\" (2007) presentato in concorso alla Festa del Cinema di Roma e al \"Festival Internazionale del Cinema di Mosca\" e pi\u00f9 tardi in \"Cosa voglio di pi\u00f9\" (2010). \nTra i suoi film: \"Santa Maradona\" e \"A/R Andata + Ritorno\", per la regia di Marco Ponti, \"Il silenzio dell'allodola\" (2005), regia di David Ballerini, \"Il giorno + bello\" (2006), diretto da Massimo Cappelli, in cui \u00e8 protagonista insieme a Violante Placido. Nel 2009 \u00e8 nel cast di \"Cado dalle nubi\" film campione di incassi di Checco Zalone, nei panni del personal trainer Manolo, personaggio divenuto icona di YouTube. Seguono i film \"Passannante\" (2011) regia di Sergio Colabona, incentrato sulla vita dell'anarchico lucano Giovanni Passannante. \"Solo un padre\" di Luca Lucini con Luca Argentero e Anna Foglietta. \"Stai lontana da me\" di Maria Federici con Ambra Angiolini ed Enrico Brignano. Torna a lavorare con Massimo Cappelli nelle commedie \"Non c'\u00e8 due senza te\" e \"Prima di luned\u00ec\" a fianco di Vincenzo Salemme e Sandra Milo. \nNumerosi anche i suoi lavori televisivi, tra cui la serie tv \"Le stagioni del cuore\" (2004) per la regia di Antonello Grimaldi, la miniserie tv \"Caterina e le sue figlie\" (2005), diretta da Fabio Jephcott, cinque serie di \"R.I.S. - Delitti imperfetti\", prodotto da Pietro Valsecchi per Taodue e la miniserie \"Il generale dei briganti\" (2012) di Paolo Poeti, dove interpreta il brigante aviglianese Ninco Nanco, luogotenente di Carmine Crocco. \u00c8 nel cast di \"Squadra antimafia\" nel ruolo del perfido Saverio Torrisi e in quello del film \"La classe degli asini\" per la regia di Andrea Porporati, prodotto dalla Rai; tra protagonisti della serie \"Benvenuti a tavola\" con Fabrizio Bentivoglio, Giorgio Tirabassi e Lorenza Indovina e del pi\u00f9 recente \"Amore pensaci tu\" dei registi Terracciano e Pavolini con Emilio Solfrizzi, Filippo Nigro e Giuliana De Sio. \nNel 2009 \u00e8 tra i doppiatori del film d'animazione in 3D \"G-Force - Superspie in missione\" della Disney e d\u00e0 voce alla talpa Speckles, doppiata in originale da Nicolas Cage. Si \u00e8 cimentato con successo nei panni del conduttore della prima edizione del talent show \"The Voice of Italy\" su Rai 2. Tra gli altri, riceve nel 2009 il \"Premio Federico II\" come attore rivelazione al \"Festival del Cinema di Cosenza\" e nel 2013 il premio come migliore attore di fiction al VI \"Gala del Cinema e della Fiction\".\nTorna a teatro nel 2011 chiamato dal regista messinese Massimo Romeo Piparo per interpretare, al Teatro Sistina, la celebre commedia musicale di Garinei e Giovannini, \"Rinaldo in campo\" nel ruolo che fu di Domenico Modugno e pi\u00f9 tardi di Massimo Ranieri. Con lui in scena Serena Autieri, Rodolfo Lagan\u00e0 e Gianni Ferreri. \nNel 2013 ha condotto \"Colorado\" per una puntata insieme a Paolo Ruffini, su Italia 1.\n\u00c8 stato protagonista in due episodi della famosa sitcom \"Camera Caf\u00e9\", la prima volta nel 2003, nell'episodio \"Compagni di classe\" della prima stagione, in cui incontrava dopo tanto tempo il suo ex compagno di classe Luca Nervi. La seconda apparizione avviene nel 2017 nella sesta stagione, nell'episodio \"Troiano ragioniere\" in cui interpreta se stesso recandosi nella famosa azienda per studiare il ruolo di ragioniere per il suo prossimo film. \n\u00c8 protagonista nel 2017 di \"Lampedusa\" del drammaturgo inglese Anders Lustgarten, prodotto da BAM Teatro e presentato per la prima volta in Italia al Festival Mittelfest 2017.\nVita privata.\nA causa di un problema d'asma, Fabio ha vissuto a Casola di Napoli, un comune dell'hinterland napoletano, dai nonni, fino alla fine degli studi elementari.\nDal 2019 \u00e8 legato sentimentalmente alla showgirl Eleonora Pedron. I due recitano insieme nel ruolo di una coppia in \"Tre sorelle\", film uscito nel 2022."}
{"id": "615016", "revid": "267975", "url": "https://it.wikipedia.org/wiki?curid=615016", "title": "Santa Maria Madre del Redentore a Tor Bella Monaca (titolo cardinalizio)", "text": "Santa Maria Madre del Redentore a Tor Bella Monaca (in latino: \"Titulus Sanctae Mariae Matris Redemptoris ad Turrim Bellamonicam\") \u00e8 un titolo cardinalizio istituito da papa Giovanni Paolo II nel concistoro del 28 giugno 1988.\nNe \u00e8 titolare il cardinale Joseph Zen Ze-Kiun, vescovo emerito di Hong Kong.\nIl titolo insiste sulla chiesa di Santa Maria Madre del Redentore, nella zona Torre Angela, sede parrocchiale istituita il 1\u00ba ottobre 1985."}
{"id": "615018", "revid": "1565034", "url": "https://it.wikipedia.org/wiki?curid=615018", "title": "Santa Maria Madre della Provvidenza a Monte Verde (titolo cardinalizio)", "text": "Il titolo cardinalizio di Santa Maria Madre della Provvidenza a Monte Verde (in latino: \"Titulus Sanctae Mariae Matris Providentiae in Monte Viridi\") fu eretto da papa Paolo VI nel 1969."}
{"id": "615021", "revid": "267975", "url": "https://it.wikipedia.org/wiki?curid=615021", "title": "Santa Maria sopra Minerva (titolo cardinalizio)", "text": "Il titolo cardinalizio di Santa Maria sopra Minerva (in latino: \"Titulus Sanct\u00e6 Mari\u00e6 supra Minervam\"), fu eretto da papa Paolo IV il 24 marzo 1557."}
{"id": "615022", "revid": "14641", "url": "https://it.wikipedia.org/wiki?curid=615022", "title": "Malonilurea", "text": ""}
{"id": "615024", "revid": "14641", "url": "https://it.wikipedia.org/wiki?curid=615024", "title": "2,4,6-triidrossipirimidina", "text": ""}
{"id": "615027", "revid": "1565034", "url": "https://it.wikipedia.org/wiki?curid=615027", "title": "San Saturnino (titolo cardinalizio)", "text": "Il titolo cardinalizio di San Saturnino (in latino: \"Titulus Sancti Saturnini\") fu eretto da papa Giovanni Paolo II nel 2003.\nIl primo ad avere questo titolo \u00e8 stato Rodolfo Quezada Toru\u00f1o, arcivescovo di Santiago di Guatemala."}
{"id": "615029", "revid": "14641", "url": "https://it.wikipedia.org/wiki?curid=615029", "title": "Acido tiottico", "text": ""}
{"id": "615030", "revid": "14641", "url": "https://it.wikipedia.org/wiki?curid=615030", "title": "L-ascorbico", "text": ""}
{"id": "615031", "revid": "287204", "url": "https://it.wikipedia.org/wiki?curid=615031", "title": "Calcio Padova 2003-2004", "text": "Questa pagina raccoglie i dati riguardanti il Calcio Padova nelle competizioni ufficiali della stagione 2003-04.\nI goleador biancoscudati.\n12 reti\n6 reti\n4 reti\n3 reti\n1 rete"}
{"id": "615032", "revid": "93556", "url": "https://it.wikipedia.org/wiki?curid=615032", "title": "San Sebastiano alle Catacombe (titolo cardinalizio)", "text": "San Sebastiano alle Catacombe (in latino: \"Titulus Sancti Sebastiani ad Catacumbas\") \u00e8 un titolo cardinalizio istituito da papa Giovanni XXIII il 30 dicembre 1960 con la costituzione apostolica \"Consueverunt Summi Pontifices\".\nNe \u00e8 titolare il cardinale Llu\u00eds Mart\u00ednez Sistach, arcivescovo emerito di Barcellona.\nIl titolo insiste sulla basilica di San Sebastiano fuori le mura, nel quartiere Ardeatino, sede parrocchiale istituita il 18 aprile 1714."}
{"id": "615035", "revid": "228587", "url": "https://it.wikipedia.org/wiki?curid=615035", "title": "San Silvestro in Capite (titolo cardinalizio)", "text": "Il titolo cardinalizio di San Silvestro in Capite (in latino: \"Titulus Sancti Silvestri in Capite\") fu eretto il 6 luglio 1517 da papa Leone X quando, in occasione del concistoro del 1\u00ba luglio, increment\u00f2 notevolmente il numero dei cardinali. Questo titolo era noto anche come San Silvestro in Campo Martis, San Silvestro inter duos hortos e San Silvestro in Cata Pauli.\nIl titolo insiste sulla Chiesa di San Silvestro in Capite, in piazza di San Silvestro, nel rione Colonna.\nDal 2017 ne \u00e8 titolare il cardinale laotiano Louis-Marie Ling Mangkhanekhoun, vicario apostolico di Vientiane."}
{"id": "615036", "revid": "174925", "url": "https://it.wikipedia.org/wiki?curid=615036", "title": "Vitamina A1", "text": ""}
{"id": "615037", "revid": "174925", "url": "https://it.wikipedia.org/wiki?curid=615037", "title": "Vitamina antixeroftalmica", "text": ""}
{"id": "615039", "revid": "586080", "url": "https://it.wikipedia.org/wiki?curid=615039", "title": "San Sisto (titolo cardinalizio)", "text": "Il titolo cardinalizio di San Sisto (in latino: \"Titulus Sancti Sixti\") \u00e8 un titolo presbiteriale ed ha una genesi controversa.\nSecondo il Kirsch ed il Duchesse discende dal titolo \"Crescentianae\", enumerato nel sinodo romano del 1\u00ba marzo 499, probabilmente corrispondente alla Basilica Crescenziana citata nel Liber Pontificalis e fondata da papa Anastasio I. \u00c8 opinione invece del Cristofori, che il titolo di San Sisto sia stato istituito nel 590 da papa Gregorio I per sostituire quello di \"Tigridae\", istituito intorno al 112 da papa Evaristo. Secondo il catalogo di Pietro Mallio, stilato sotto il pontificato di papa Alessandro III, questo titolo era legato alla Basilica di San Paolo fuori le mura ed i suoi sacerdoti vi officiavano a turno."}
{"id": "615040", "revid": "14641", "url": "https://it.wikipedia.org/wiki?curid=615040", "title": "Vitamina B8", "text": ""}
{"id": "615042", "revid": "1305772", "url": "https://it.wikipedia.org/wiki?curid=615042", "title": "Sant'Ugo (titolo cardinalizio)", "text": "Sant'Ugo (in latino: \"Titulus Sancti Hugonis\") \u00e8 un titolo cardinalizio istituito da papa Giovanni Paolo II nel 1994.\nNe \u00e8 titolare il cardinale Emmanuel Wamala, arcivescovo emerito di Kampala.\nIl titolo insiste sulla chiesa di Sant'Ugo, nella zona Castel Giubileo, sede parrocchiale istituita il 28 ottobre 1985."}
{"id": "615043", "revid": "14641", "url": "https://it.wikipedia.org/wiki?curid=615043", "title": "1,4-diidro-1,4-dichetonaftalene", "text": ""}
{"id": "615044", "revid": "14641", "url": "https://it.wikipedia.org/wiki?curid=615044", "title": "1,4-naftochinone", "text": ""}
{"id": "615045", "revid": "372624", "url": "https://it.wikipedia.org/wiki?curid=615045", "title": "Palazzo Magnani", "text": "Il palazzo Magnani \u00e8 un palazzo edificato a Bologna dalla famiglia Magnani.\nStoria e descrizione.\nLa costruzione ebbe inizio nel 1577 con Lorenzo Magnani dopo la sua investitura senatoriale e fu affidata all'architetto Domenico Tibaldi, morto nel 1583 e successivamente sostituito da Floriano Ambrosini. \nIl palazzo fu ereditato nel 1797 dai Guidotti, che lo vendettero nella seconda met\u00e0 del diciannovesimo secolo ai Malvezzi Campeggi, di cui porta ancor oggi lo stemma sulla facciata.\nAttualmente il palazzo \u00e8 sede della banca Unicredit che al suo interno conserva una collezione di quadri, prevalentemente di scuola bolognese, dal Cinquecento al Settecento..\nTra le opere pi\u00f9 significative conservate all'interno del palazzo spicca il fregio affrescato con le \"Storie della fondazione di Roma\", eseguito nel 1590 da Ludovico, Annibale e Agostino Carracci nella sala senatoria. Di pari importanza \u00e8 il camino monumentale, opera dello stesso Ambrosini, ornato dalle statue di Marte e Minerva, plasmate da Gabriele Fiorini, sovrastate dalla rappresentazione dei \"Ludi lupercali\" di Annibale Carracci. La statua di Ercole nel cortile interno, sempre opera di Fiorini, raffigura il volto di Lorenzo, senatore e committente del fregio dei Carracci."}
{"id": "615046", "revid": "14641", "url": "https://it.wikipedia.org/wiki?curid=615046", "title": "1,4-naftalendione", "text": ""}
{"id": "615048", "revid": "267975", "url": "https://it.wikipedia.org/wiki?curid=615048", "title": "Santa Pudenziana (titolo cardinalizio)", "text": "Il titolo cardinalizio di Santa Pudenziana (in latino: \"Titulus Sanct\u00e6 Pudentian\u00e6\"), fu eretto intorno al 112 da papa Alessandro I in sostituzione di quello di San Pudente che insisteva sul luogo dove aveva dimorato intorno al 42 San Pietro. Nel 160 papa Pio I annesse alla chiesa un oratorio e lo assegn\u00f2 al suo amico Pastore, di qui un altro nome, San Pastore, con il quale \u00e8 noto il titolo. \nNel IV secolo la chiesa fu ricostruita da papa Siricio. Il titolo \"Pudentiana\" apparve per la prima volta in un'iscrizione del 384 e, in seguito, riapparve al sinodo romano del 595 sotto il nome di \"Pudentis\". Nelle biografie di papa Adriano I e di papa Leone III, contenute nel \"Liber pontificalis\", il titolo viene riportato come \"Prudentiis et Pudentianae\". Secondo il catalogo di Pietro Mallio, stilato sotto il pontificato di papa Alessandro III, questo titolo, riportato come \"Sanctae Potentianae\", era legato alla basilica di Santa Maria Maggiore ed i suoi sacerdoti vi celebravano messa a turno. Una lista risalente al 1492 lo chiama nello stesso modo ma, a partire dal XVI secolo, il titolo \u00e8 sempre stato conosciuto con il nome di Santa Pudenziana."}
{"id": "615051", "revid": "851901", "url": "https://it.wikipedia.org/wiki?curid=615051", "title": "Campionato mondiale di Formula 1 2007", "text": "Il campionato mondiale di Formula 1 2007 organizzato dalla FIA \u00e8 stata, nella storia della categoria, la 58\u00aa stagione ad assegnare il Campionato Piloti, vinto da Kimi R\u00e4ikk\u00f6nen, e la 50\u00aa ad assegnare il Campionato Costruttori, vinto dalla Scuderia Ferrari.\n\u00c8 iniziata il 18 marzo per terminare il 21 ottobre, dopo 17 gare, una in meno rispetto alla stagione precedente. Il 2007 ha segnato la fine del vecchio Patto della Concordia e l'inizio della fornitura unica della Bridgestone fino al 2010, a seguito degli eventi occorsi nel 2005, su tutti quello di Indianapolis. \u00c8 stata soprattutto segnata dalla controversa vicenda riguardante la Ferrari e la McLaren, cui hanno fatto seguito le numerose polemiche nate da alcune situazioni ambigue durante i Gran Premi.\nA livello agonistico il campionato ha visto il ritiro, dopo 16 anni, di Michael Schumacher, sostituito alla Ferrari da Kimi R\u00e4ikk\u00f6nen, mentre il campione del mondo in carica, Fernando Alonso, \u00e8 stato ingaggiato dalla McLaren. L'uscita di scena di Jacques Villeneuve e Juan Pablo Montoya \u00e8 stata bilanciata dai ritorni di Alexander Wurz e Anthony Davidson, mentre hanno esordito nella massima categoria automobilistica il britannico Lewis Hamilton, trionfatore della seconda edizione del campionato GP2, il finlandese Heikki Kovalainen e il tedesco Adrian Sutil. La presenza italiana \u00e8 stata confermata da Giancarlo Fisichella, Jarno Trulli e Vitantonio Liuzzi.\nLa pre-stagione.\nIl calendario.\nIl calendario del campionato si ridusse di una gara, passando dalle 18 prove del 2006 alle 17 del 2007. Per la prima volta dal 1975, tutte le gare si disputarono in nazioni diverse. Il 29 agosto 2006 la FIA aveva pubblicato un calendario provvisorio dove il Gran Premio di San Marino e il Gran Premio d'Europa erano stati esclusi, mentre il Gran Premio del Belgio era stato riammesso.\nIl 14 marzo 2006 venne annunciato ufficialmente lo spostamento del Gran Premio del Giappone dal Circuito di Suzuka al ricostruito Circuito del Fuji, rispettivamente di propriet\u00e0 della Honda e della Toyota; un circuito dove la Formula 1 non gareggiava dalla stagione 1977.\nIl governo italiano, visto l'obbligo di ristrutturazione dell'Autodromo Enzo e Dino Ferrari, aveva inizialmente siglato un contratto per la disputa del Gran Premio di San Marino, tanto che il 7 settembre 2006 la gara era stata provvisoriamente inclusa per il 29 aprile come diciottesima prova mondiale. Tuttavia i termini del contratto dipendevano in larga misura dall'abilit\u00e0 dei tecnici nel completare entro marzo 2007 le modifiche richieste, ma i lavori non terminarono abbastanza velocemente. Cos\u00ec, con la pubblicazione del calendario ufficiale, avvenuta il 18 ottobre 2006, la FIA annunci\u00f2 ufficialmente che il Gran Premio di San Marino per il 2007 non si sarebbe disputato.\nLa presentazione delle vetture.\nLe nuove monoposto sono state presentate dalla scuderie secondo l'ordine seguente:\nI test.\nI test pre-stagionali iniziarono nel novembre 2006 sul Circuito di Catalogna, con dieci squadre su undici che parteciparono alle prove. Le assenze pi\u00f9 rimarchevoli vennero da Fernando Alonso e Kimi R\u00e4ikk\u00f6nen, che erano ancora sotto contratto rispettivamente con Renault e McLaren. Anche Jenson Button non vi partecip\u00f2 per i postumi di una frattura al collo dopo un incidente sul kart in preparazione ai test di novembre. Lewis Hamilton fece la sua prima apparizione su una McLaren.\nIl cambio del regolamento e il passaggio al fornitore unico di gomme furono, per alcuni osservatori, le ragioni per cui la Ferrari si present\u00f2 pi\u00f9 in fretta ai primi test ottenendo tempi lusinghieri, anche se la casa nipponica sostenne che lo pneumatico del 2007 si presentava con una costruzione completamente nuova minimizzando qualsiasi beneficio per le scuderie che nel 2006 erano gommate Bridgestone (Ferrari, Toyota, Williams, Midland/Spyker e Super Aguri).\nNei primi tre giorni di test i tempi pi\u00f9 veloci furono di Massa e Badoer, ma l'interesse era sul fatto che il due volte campione del mondo Mika H\u00e4kkinen prendesse parte ai test con una McLaren, anche se fece registrare parziali elevati. I tempi sul giro vennero poi migliorati da Ralf Schumacher e Jarno Trulli nel quarto giorno.\nLe sessioni di test ripresero il 6 dicembre sul Circuito di Jerez de la Frontera, alle quali presero parte quasi tutte le scuderie. Inizialmente, le due Ferrari di Massa e Badoer ottennero i parziali pi\u00f9 veloci, con la McLaren di Lewis Hamilton a segnare il terzo tempo. L'inglese miglior\u00f2 la sua posizione il giorno seguente, facendo segnare il tempo pi\u00f9 veloce con un secondo di margine sulla Renault di Giancarlo Fisichella.\nLe due scuderie giapponesi Honda e Toyota fecero segnare i tempi migliori nei due giorni successivi. Heikki Kovalainen e Pedro de la Rosa furono i pi\u00f9 veloci nel quarto e quinto giorno dei test. Soltanto nell'ultimo giorno Fernando Alonso fece il suo debutto ufficiale con la McLaren, dopo un accordo raggiunto con il manager Flavio Briatore; con questo per\u00f2, lo spagnolo non rescisse il suo contratto con la Renault (che lo vincolava fino 31 dicembre).\nNel gennaio del 2007 si ritorn\u00f2 ancora sul Circuito di Catalogna per una nuova sessione di test, e nella met\u00e0 di febbraio si pass\u00f2 sul Circuito del Bahrein.\nAccordi e fornitori.\nA livello politico e organizzativo, questa stagione segn\u00f2 la conclusione del Patto della Concordia \u2013 siglato originariamente nel 1997 e giunto al terzo rinnovo\u00a0\u2013 fra gli attuali costruttori di Formula 1 e Bernie Ecclestone. In particolare, Mercedes-Benz, BMW, Renault e Honda\u00a0\u2013 da maggio 2005 riuniti collettivamente sotto l'egida del GPMA, Grand Prix Manufacturers Association \u2013 si trovarono spesso in disaccordo con la FIA e lo stesso Ecclestone, per motivi finanziari e tecnici. Nel febbraio del 2005 avevano minacciato di boicottare la Formula 1 dalla stagione 2008 in avanti proclamando un nuovo campionato mondiale, il GPWC o Grand Prix World Championship, prima di ritornare sui loro passi e firmare un \"Memorandum of Understanding\" durante il Gran Premio di Spagna 2006.\nL'8 gennaio 2007 la FIA annunci\u00f2 la creazione di un comitato per garantire gli interessi dei costruttori denominato \"Formula One Manufacturers' Advisory Commission\" (FOMAC), con presidente Burkhard G\u00f6schel e composto da BMW, DaimlerChrysler (Mercedes), Ferrari, Honda, Renault e Toyota. La vecchia GPMA si dissolse con l'abbandono della Renault, avvenuto nel febbraio del 2007.\nPoco prima dell'inizio del campionato, il 29 gennaio 2007, scoppiarono alcune polemiche riguardanti la Toro Rosso, in quanto Frank Williams minacciava azioni legali qualora la scuderia con sede a Faenza si fosse presentata alla prima gara mondiale con un clone della Red Bull RB3, monoposto realizzata da Adrian Newey. Secondo Williams, tale decisione avrebbe violato il Patto della Concordia, il quale vietava ad una squadra la vendita di telai ad altri team concorrenti. La Spyker preannunci\u00f2 immediato ricorso, esteso alla vigilia di inizio stagione anche alla Super Aguri in quanto tale vettura risultava essere molto somigliante a quella della Honda nella passata stagione. Il reclamo presentato fu, per\u00f2, respinto dalla FIA. La Red Bull Racing valut\u00f2 seriamente se intentare un'azione legale alla scuderia olandese ma, alla fine, la vicenda si concluse con un nulla di fatto, perch\u00e9 era inutile, secondo Red Bull, creare scompensi giudiziari tre giorni prima del Gran Premio inaugurale.\nScuderie e piloti.\nScuderie.\nIl 9 settembre 2006 la MF1 Racing venne venduta ufficialmente a un consorzio arabo-olandese capeggiato dal magnate di internet e costruttore di vetture sportive Michiel Mol, con il telaio fornito dalla Spyker Cars. Il team venne ribattezzato ufficialmente Spyker. La scuderia Midland termin\u00f2 comunque la stagione in accordo alle regole del Patto della Concordia, con il nome provvisorio di \"Spyker MF1 Team\". Il 24 ottobre, la casa olandese annunci\u00f2 il cambio di nome da \"Spyker MF1 Team\" a \"Spyker F1\" dalla stagione 2007 in avanti, soggetta come tutti i team agli accordi sottoscritti nel Patto. Il 30 settembre 2006 ci fu l'annuncio ufficiale che il fornitore di motori della neonata scuderia sarebbe stata la Ferrari, e nel marzo dell'anno successivo si ebbe l'ingresso del nuovo sponsor, la compagnia aerea degli Emirati Arabi Uniti Etihad Airways.\nAltri cambiamenti nella fornitura dei motori toccarono il team Williams, che pass\u00f2 dai Cosworth ai Toyota con un contratto di tre anni, e la Scuderia Toro Rosso, che usufru\u00ec, invece, dei motori Ferrari. I nuovi propulsori causarono, comunque, alcune difficolt\u00e0 di adattamento alla vettura del team di Faenza, facendo slittare la presentazione della STR2 di alcuni giorni.\nPer quanto riguarda i cambiamenti interni ai team, alla Ferrari, Jean Todt divent\u00f2 amministratore delegato e fu sostituito da Luca Baldisseri, mentre il direttore tecnico Ross Brawn si prese un anno di pausa dopo 10 stagioni nel team italiano. In seguito rese ufficiale il suo definitivo addio alla scuderia, nonostante avesse espresso il desiderio di lavorare ancora nella squadra per il futuro. Al contempo la casa di Maranello cambi\u00f2 anche il proprio sponsor, passando da Vodafone, divenuta sponsor primario della McLaren-Mercedes, ad Alice, siglando quindi un contratto con Telecom Italia.\nRiguardo agli altri sponsor, la Mild Seven non rinnov\u00f2 il suo contratto con la Renault alla conclusione del 2006, a causa delle leggi europee vigenti in materia di tabacco Il 16 ottobre, la scuderia francese conferm\u00f2 il nuovo accordo di sponsorizzazione con la compagnia bancaria olandese ING, che divenne il suo sponsor principale. Pochi giorni dopo, anche la Williams F1 annunci\u00f2 il suo nuovo sponsor primario: la AT&amp;T.\nIntanto la Lucky Strike, di propriet\u00e0 della British American Tobacco, e le sue 555 filiali cessarono ogni sponsorizzazione con la squadra Honda che lasci\u00f2 anche altri sponsor primari. Con l'annuncio, avvenuto il 26 febbraio a Londra, che la Honda avrebbe corso la stagione con la nuova carrozzeria chiamata \"Earth Livery\" sulla nuova vettura era la prima volta dalla stagione 1968 che una squadra scegliesse la libert\u00e0 dagli sponsor per un'intera annata. In precedenza, il 25 gennaio, la Honda aveva presentato una vettura con livrea interna provvisoria in Spagna, al circuito di Catalogna. Questa scelta era in parte dovuta all'insuccesso avuto dalla Honda nell'ingaggiare uno sponsor fisso.\nPiloti.\nDopo cinque anni passati in Renault, Fernando Alonso, campione del mondo nel 2005 e nel 2006, pass\u00f2 alla McLaren, affiancato dal campione di GP2 Lewis Hamilton, mentre Pedro de la Rosa torn\u00f2 nel ruolo di terzo pilota insieme a Gary Paffett, collaudatore di riserva, che nel 2007 corse nel DTM con la Mercedes della scuderia Persson.\nPerso l'asturiano, la Renault promosse Giancarlo Fisichella a prima guida e al suo fianco chiam\u00f2 il finlandese Heikki Kovalainen, vicecampione di GP2. Come collaudatori vennero presi i brasiliani Nelson Piquet jr., figlio di Nelson, che ben aveva figurato nella stagione 2006 della GP2, e Ricardo Zonta, che parallelamente prese parte al campionato brasiliano delle Stock Cars.\nLo spostamento di Alonso alla McLaren fu reso possibile anche dal passaggio di Kimi R\u00e4ikk\u00f6nen alla Ferrari, dopo il ritiro del sette volte campione del mondo Michael Schumacher. La scuderia italiana conferm\u00f2 anche Felipe Massa come pilota titolare, mentre nel ruolo di collaudatori vennero confermati Luca Badoer e Marc Gen\u00e9. Anche la Honda mantenne Jenson Button e Rubens Barrichello come prime guide e ingaggi\u00f2 l'austriaco Christian Klien e i britannici James Rossiter (per le prime tre gare) e Mike Conway nel ruolo di collaudatori, con quest'ultimo che gareggi\u00f2 contemporaneamente nella GP2 per la Super Nova Racing.\nAnche la BMW Sauber conferm\u00f2 il tedesco Nick Heidfeld e il polacco Robert Kubica come prime guide. Nel ruolo di collaudatori rimasero i tedeschi Sebastian Vettel e Timo Glock, con quest'ultimo che continu\u00f2 a gareggiare nella GP2 con il team iSport International, e il cinese Ho-Pin Tung.\nLa Toyota opt\u00f2 anch'essa per il mantenimento di Ralf Schumacher e Jarno Trulli come prime guide, ma decise di assumere come collaudatori il francese Franck Montagny, proveniente dalla Super Aguri, e due piloti giapponesi, Kohei Hirate e Kamui Kobayashi.\nAlcuni movimenti nel mercato piloti si ebbero in Williams, che rimpiazz\u00f2 l'australiano Mark Webber con l'austriaco Alexander Wurz, gi\u00e0 collaudatore e riserva nel 2007. Wurz non gareggiava in Formula 1 dalla stagione 2000, salvo un gran premio corso nel 2005 in sostituzione di Montoya. Per il resto la scuderia conferm\u00f2 Nico Rosberg e il terzo pilota indiano Narain Karthikeyan, ingaggiando come secondo collaudatore il giapponese Kazuki Nakajima.\nMark Webber, sostituito nella scuderia inglese, pass\u00f2 alla Red Bull, incontrando come prima guida David Coulthard, nella scuderia dal 2005, e sostituendo Christian Klien. Il collaudatore olandese Robert Doornbos, dapprima confermato per i test di febbraio 2007 sul Circuito di Manama nel Bahrein, annunci\u00f2 il passaggio alla serie americana Champ Car nel Minardi Team USA. Venne ingaggiato come collaudatore il tedesco Michael Ammerm\u00fcller, che svolse anche il ruolo di pilota titolare in GP2 per il team ART Grand Prix.\nLa Super Aguri conferm\u00f2 Takuma Sat\u014d e ingaggi\u00f2 Anthony Davidson rimpiazzando di Sakon Yamamoto che, retrocesso al ruolo di collaudatore, prese parte al campionato GP2 per il team Ocean Racing Technology. Altri acquisti si registrarono nella scuderia olandese Spyker, motorizzata Ferrari, che oltre a confermare il connazionale Christijan Albers, assunse il tedesco Adrian Sutil come secondo pilota al posto del portoghese Tiago Monteiro, passato al campionato World Touring Car Championship (WTCC). Come collaudatori vennero ingaggiati il malese Fairuz Fauzy, che partecipava anche alla World Series by Renault per il team Cram Competition, lo spagnolo Adri\u00e1n Vall\u00e9s, il tedesco Markus Winkelhock e l'olandese Giedo van der Garde che in un primo momento era stato messo sotto contratto come collaudatore dalla Super Aguri, ma l'accordo venne annullato a causa di un contenzioso sulla firma del contratto da parte della squadra nipponica. Infine la scuderia satellite della Red Bull, la Toro Rosso, conferm\u00f2 poco prima dell'inizio della stagione l'italiano Vitantonio Liuzzi e lo statunitense Scott Speed come prime guide, mentre lo svizzero Neel Jani svolse il ruolo di collaudatore.\nTabella riassuntiva.\nLe seguenti scuderie e piloti hanno preso parte al campionato; i numeri ufficiali dei piloti sono stati assegnati dalla lista di iscrizione FIA del 4 dicembre 2006. Tutti i dettagli sulle squadre sono ripresi dal sito ufficiale della Formula 1 ad eccezione di quelli segnati in nota. Tutti i motori di Formula 1 erano conformi alle specifiche introdotte nel 2006: V8 di 2.4 litri.\nCircuiti e gare.\nPer ci\u00f2 che concerne i circuiti i cambiamenti pi\u00f9 notevoli avvennero in quello di Fuji, rinnovato nelle tribune e nella zona della \"pitlane\". La pista venne dotata del rettilineo pi\u00f9 lungo del mondiale, con 1.5\u00a0km di percorrenza, e di dodici curve, piuttosto impegnative rispetto alla versione conosciuta nella met\u00e0 degli anni '70. Nel corso del weekend di Monza la Fia annunci\u00f2 che dal 2009 le piste di Suzuka e del Fuji avrebbero ospitato alternativamente il Gran Premio del Giappone.\nNel Circuito di Catalogna, sede del Gran Premio di Spagna, fu inserita una nuova chicane nel rettilineo antistante l'Europcar e la New Holland. Queste modifiche vennero fatte per rallentare le vetture prima del rettilineo principale, nella speranza di fornire pi\u00f9 occasioni di sorpasso.\nAltre modifiche interessarono il Circuito di Spa-Francorchamps, sede del Gran Premio del Belgio, che sub\u00ec cambiamenti sostanziali nella chicane del Bus Stop e con la nuova zona dei box e del parco chiuso, totalmente riprogettata.\nPer ci\u00f2 che riguarda i Gran Premi, a stagione gi\u00e0 iniziata, il 14 aprile 2007, venne annunciata l'assenza in calendario del Gran Premio di Germania, dopo pi\u00f9 di mezzo secolo di svolgimento ininterrotto dal 1955, anno della tragedia della 24 Ore di Le Mans, con l'eccezione del 1960, quando si corse una prova di Formula 2 sulla pista \"Sudschleife\" del N\u00fcrburgring, a causa di un mancato accordo tra le propriet\u00e0 dei due circuiti tedeschi sui diritti del nome della corsa. In questo caso, il N\u00fcrburgring controllava i diritti del nome \"Gran Premio d'Europa\" e Hockenheim controllava i diritti del nome \"Gran Premio di Germania\". L'evento che si disput\u00f2 al N\u00fcrburgring come decima prova del campionato mondiale ebbe la dizione di \"Grosser Preis von Europa\" confermata anche dal sito ufficiale del circuito del N\u00fcrburgring.\nRiprese televisive.\nPer la prima volta, la Formula One Management diffuse prove e gare in widescreen anamorfico e ad alta definizione per i televisori . Ma solo l'emittente televisiva britannica ITV, le tedesche RTL e Premiere, la TF1 francese e le spagnole Telecinco e TV3 vennero considerate idonee a trasmettere tale servizio in questa stagione. Anche la Rai, il 13 marzo, annunci\u00f2 che avrebbe trasmesso, come negli anni passati, sia le qualifiche del sabato che la gara.\nIntanto, l'interesse di Sky Italia (gi\u00e0 detentrice dei diritti per l'A1 Grand Prix) sulla massima categoria, divenuto sempre pi\u00f9 pressante dopo l'annuncio del ritorno delle riprese in alta definizione su schermo anamorfico, si concretizz\u00f2 il 21 maggio 2007 quando l'emittente di Rupert Murdoch annunci\u00f2 l'acquisizione dei diritti televisivi dal Gran Premio di Monaco e per le stagioni 2008 e 2009.\nModifiche al regolamento.\nRegolamento tecnico.\nLa novit\u00e0 pi\u00f9 importante del 2007 era rappresentata dal congelamento dei motori nei progetti e nelle caratteristiche, avvenuto al termine del 2006. Originariamente il modello sarebbe dovuto rimanere quello del propulsore presentato da ciascuna squadra al Gran Premio del Giappone 2006; su di esso vennero quindi autorizzate solo modifiche di rifinitura allo scopo di portare il regime massimo di rotazione del V8 a 19.000 giri (la Cosworth sosteneva di poter raggiungere con i suoi propulsori un regime di 20.000 giri). Ci\u00f2 significava che se qualcuno avesse commesso qualche errore nel progetto, avrebbe dovuto portarselo dietro per due anni.\nDopo la firma del \"Memorandum of Understanding\" e il tacito rinnovo del Patto della Concordia, che stabiliva i criteri della gestione finanziaria fino a tutto il 2012, nacque un nuovo organismo decisionale, la \"Formula One Commission\" che in stretta sinergia con la FIA, il World Motor Sporting Council e l'Assemblea Generale come primo atto ufficiale aveva espresso l'intenzione di allungare almeno di altri due anni tale blocco degli sviluppi al progetto sui motori, e quindi nelle previsioni fino al 2010 quando venne preventivato un ritorno ai motori sovralimentati, eventualmente a ciclo Diesel.\nNella versione definitiva le norme erano state rese piuttosto elastiche. Al 15 dicembre 2006 le squadre avevano presentato alla FIA una lista di componenti da sostituire rispetto alla versione omologata alla fine dell'anno, in maniera da garantire l'affidabilit\u00e0. Dopodich\u00e9 la realizzazione materiale del motore poteva avvenire soltanto entro marzo del 2007, due mesi dopo la presentazione ufficiale delle nuove vetture. Da quel momento furono consentite, previa approvazione della FIA, altre modifiche per cause di forza maggiore, quali il fallimento di un fornitore o l'uscita di produzione di un componente, oppure per diminuire i costi di produzione. Per il 2007 rimase confermata la regola del motore che deve durare due gare, con l'unica differenza che nelle tre sessioni libere del venerd\u00ec e del sabato mattina venne consentito il cambio dei propulsori.\nCon questa decisione la FIA cerc\u00f2 di compensare l'introduzione automatica di un tetto (circa 30.000\u00a0km) ai test privati, svolti sotto la supervisione diretta della Federazione e in periodi prestabiliti, nonch\u00e9 la sparizione della presenza di un terzo pilota collaudatore nelle prove libere del venerd\u00ec, rimanendo naturalmente a disposizione soltanto per le sessioni di test. Perci\u00f2, quei team piazzati dalla quinta all'undicesima posizione non furono pi\u00f9 tenuti a schierare le terze guide, cos\u00ec come facevano gi\u00e0 le prime quattro classificate.\nLa seconda novit\u00e0 importante del 2007 riguard\u00f2 la fornitura unica degli pneumatici ad opera della Bridgestone, che rifornir\u00e0 le scuderie di Formula 1 in esclusiva fino al 2010. Rispetto al 2006 gli pneumatici mantennero le consuete quattro scanalature, ma divennero pi\u00f9 dure e scivolose. Ciascun pilota poteva scegliere durante la gara due tipi di pneumatici da asciutto, ma veniva obbligato a utilizzare almeno in una sezione della gara (ad esempio tra il primo e il secondo pit stop, e cos\u00ec via) anche un set del tipo di pneumatici scartato in precedenza.\nPer visualizzare le differenze tra i due diversi set degli pneumatici, nella prima gara stagionale si utilizz\u00f2 il sistema di un pallino rosso posto sulla fiancata della gomma, per\u00f2 tale sistema risultava pressoch\u00e9 invisibile a spettatori e commissari con la vettura in movimento: a partire dalla seconda gara, il Gran Premio della Malesia, si utilizz\u00f2 il sistema della striscia bianca che percorreva una scanalatura dello pneumatico.\nIn ogni caso le gomme vennero fornite in ragione della revisione del Regolamento Sportivo, che assegn\u00f2 un totale di 14 set di pneumatici tra asciutto, intermedio e bagnato; potevano essere utilizzati quattro set soltanto al venerd\u00ec, e 10 set per il resto del weekend.\nRegolamento sportivo.\nUna terza novit\u00e0 per il 2007 arriv\u00f2 nelle procedure di gara: infatti, oltre alle consuete segnalazioni con le bandiere da parte dei commissari di pista, le vetture furono dotate di segnali interni nella cabina di guida, di colore rosso, blu e giallo. Lo scopo era quello di fornire maggiori e tempestive informazioni a quei piloti che non avevano avuto il tempo\u00a0\u2013 o non avevano voluto vedere\u00a0\u2013 i segnali delle condizioni sulla pista. Le luci dovevano essere a Led ciascuna con un diametro minimo di 5mm e posizionate nella visuale ottimale per il pilota.\nPer dare alle squadre di soccorso una indicazione immediata della severit\u00e0 dell'incidente ogni vettura venne munita di una luce di emergenza direttamente connessa con un registratore di dati della FIA. La luce doveva accendersi verso l'alto e mettersi nella parte superiore della cella di sopravvivenza a non pi\u00f9 di 150mm tra la linea centrale della vettura e la parte anteriore di apertura della cabina di guida e vicino all'interruttore neutro che era azionato praticamente dal commissario della pista.\nIl rollbar dei piloti con numero di gara inferiore di una stessa squadra venne colorato di arancione/rosso, anzich\u00e9 di nero, mentre il rollbar delle vetture dei piloti con numero di gara maggiore divenne di colore giallo; tutto questo per agevolare sia commissari che spettatori che poterono distinguere i diversi piloti di uno stesso team con maggiore facilit\u00e0.\nLe due sessioni di prove libere del venerd\u00ec furono aumentate nella durata, e passarono da 60 minuti a 90 minuti. Ogni scuderia poteva schierare due vetture, che venivano utilizzate dai due piloti titolari o, in sostituzione, del terzo pilota che, a differenza del 2006, era autorizzato a partecipare liberamente soltanto alla prima sessione di prove libere del venerd\u00ec. Se avesse preso parte a qualsiasi sessione dopo a partire dalla seconda del venerd\u00ec avrebbe dovuto partecipare anche a qualifiche ufficiali e gara.\nLa pit lane venne chiusa durante il periodo di uscita della Safety car e ci\u00f2 imped\u00ec ai piloti di entrare pressoch\u00e9 tutti insieme ai box per rifornire e cambiare gli pneumatici immediatamente prima dell'entrata in pista della vettura di sicurezza. In pi\u00f9, tutte le vetture doppiate che si trovavano dietro al pilota in testa alla gara, subito dopo l'uscita in pista della vettura di sicurezza furono autorizzate, in accordo con i commissari di gara, a sorpassarla con velocit\u00e0 ridotta per riposizionarsi alla fine dello schieramento, naturalmente mantenendo le posizioni originarie tra di loro, in funzione di evitare qualsiasi confusione o malinteso.\nLo scandalo del furto dei progetti Ferrari e la sanzione alla McLaren.\nLo scandalo dei progetti rubati alla Ferrari e ceduti alla McLaren vide protagonisti il tecnico della Ferrari Nigel Stepney e il capo progettista della McLaren Mike Coughlan. La FIA convoc\u00f2 un consiglio speciale il 26 luglio per indagare sulle responsabilit\u00e0 del sodalizio britannico e decidere sulle eventuali penalizzazioni da attuare. Inizialmente venne pronunciata una sentenza, ai sensi della quale la McLaren Mercedes venne assolta poich\u00e9 non esistevano prove del fatto che la McLaren avesse concretamente usufruito delle indicazioni contenute nelle oltre 780 pagine sottratte alla Ferrari, applicandole nel progetto inerente alla monoposto partecipante al campionato mondiale di Formula 1 precisando tuttavia che qualora la Ferrari fosse riuscita a dimostrare gli effettivi danni ricevuti, la McLaren sarebbe stata conseguentemente sanzionata. Con la sentenza del consiglio della FIA del 13 settembre del 2007, fu acclarata la responsabilit\u00e0 della McLaren e deliberata per essa l'azzeramento dei punti della classifica costruttori con la conseguente assegnazione del Titolo costruttori 2007 alla Scuderia Ferrari.\nRiassunto della stagione.\nGran Premio d'Australia.\nLa stagione prese il via, come di consueto, il 18 marzo in Australia; per la prima volta dal Gran Premio di Spagna 1986 nessuna monoposto partecipante era dotata dei motori preparati dalla Cosworth, inoltre il fine settimana australiano si rivel\u00f2 il primo ad essere ripreso dalla Formula One Management in widescreen anamorfico e in alta definizione per i televisori . Le qualifiche videro un acceso confronto tra Kimi R\u00e4ikk\u00f6nen e Fernando Alonso, vinto dal finlandese della Ferrari che conquist\u00f2 la pole position.\nR\u00e4ikk\u00f6nen conferm\u00f2 anche in gara quanto di buono mostrato nel corso delle prove, dominandola dal primo all'ultimo giro, mentre Alonso sub\u00ec la pressione dell'esordiente compagno di squadra Lewis Hamilton, il quale super\u00f2 il pilota spagnolo alla prima curva e lo riusc\u00ec a precedere per alcuni giri, ma grazie ad un'azzeccata strategia di gara Alonso sorpass\u00f2 nuovamente Hamilton; al traguardo giunsero rispettivamente al secondo e al terzo posto. A punti andarono inoltre Nick Heidfeld, Giancarlo Fisichella, Felipe Massa, autore di una grande rimonta dopo essere partito dalla 22\u00aa posizione per la rottura del cambio, Nico Rosberg e Ralf Schumacher.\nIl polacco Robert Kubica, dopo aver condotto buona parte della gara davanti al compagno di squadra Heidfeld, venne costretto al ritiro per la rottura del cambio. Si ritirarono anche i due debuttanti Heikki Kovalainen e Adrian Sutil, Christijan Albers, Scott Speed, David Coulthard e Alexander Wurz, questi ultimi protagonisti di un pericoloso incidente a nove giri dalla conclusione.\nUn altro fatto rimarchevole riguard\u00f2 la Super Aguri che, nonostante le polemiche della vigilia provocate dalla casa madre Honda e dalla Spyker, che sostenevano la notevole somiglianza della vettura del 2007 con quella Honda del 2006, disput\u00f2, per i mezzi a disposizione, discrete qualifiche e una gara di medio livello con Sat\u014d e Davidson che conclusero rispettivamente al 12\u00ba e 16\u00ba posto.\nGran Premio della Malesia.\nIl secondo appuntamento mondiale, da disputarsi in Malesia, vide nuovamente protagoniste la Ferrari e la McLaren. Nelle qualifiche infatti i piloti della Ferrari e della McLaren monopolizzarono le prime due file della griglia di partenza: le vetture della casa di Maranello si piazzarono in prima e terza posizione, rispettivamente con Felipe Massa e Kimi R\u00e4ikk\u00f6nen, mentre Alonso ed Hamilton ottennero nell'ordine la seconda e la quarta miglior prestazione.\nLa gara, caratterizzata dalla solitaria fuga di Alonso, vide il pilota spagnolo accumulare nell'arco di pochi giri un ampio margine che n\u00e9 il compagno di squadra n\u00e9 Massa furono in grado di colmare; quest'ultimo, dopo aver tentato di pi\u00f9 volte di superare Hamilton, si rese protagonista di un'uscita di pista rientrando in quinta posizione e lasciando strada a R\u00e4ikk\u00f6nen.\nLa gara si concluse quindi con la vittoria di Alonso, seguito da Hamilton e dal finlandese della Ferrari. A punti giunsero Heidfeld, Massa, Fisichella, Trulli e Kovalainen. Durante la gara si ritirarono quattro piloti: Nico Rosberg, Adrian Sutil, David Coulthard e Christijan Albers.\nHamilton si conferm\u00f2 come la sorpresa della stagione, avendo conquistato due podi in due gare; da rimarcare l'inizio stentato della Renault, non competitiva come l'anno precedente, che fece da contraltare, dopo la difficile stagione precedente, all'ottimo rendimento della BMW Sauber, apparente terza forza del campionato.\nGran Premio del Bahrein.\nIl terzo appuntamento stagionale conferm\u00f2 le buone caratteristiche della Ferrari, che si dimostr\u00f2 molto competitiva gi\u00e0 dalle qualifiche: Felipe Massa infatti ottenne la pole position con un ampio margine nei confronti di Hamilton e del compagno di squadra.\nAl via il brasiliano prese il comando, imponendo da subito un ritmo sostenuto che gli permise di vincere la gara: Massa ottenne inoltre il giro pi\u00f9 veloce in gara, completando cos\u00ec il cosiddetto \"hat trick\" (ovvero pole position, vittoria e giro pi\u00f9 veloce). In seconda posizione giunse Lewis Hamilton, che grazie a questo risultato divenne il miglior debuttante di sempre nella storia della categoria: nessuno mai aveva infatti terminato sul podio le prime tre gare della carriera. Sul gradino pi\u00f9 basso del podio sal\u00ec Kimi R\u00e4ikk\u00f6nen, anch'egli sempre a podio nelle prime tre gare della stagione.\nA punti giunsero infine Heidfeld, per la terza volta consecutiva quarto classificato al traguardo, Alonso, Kubica, che ottenne i primi punti stagionali, e gli italiani Trulli e Fisichella. Tra i ritirati, sei in totale, figur\u00f2 nuovamente David Coulthard, al terzo ritiro consecutivo.\nDopo tre gare, in testa alla classifica si trovavano tre piloti, Fernando Alonso, Kimi R\u00e4ikk\u00f6nen e Lewis Hamilton, tutti a quota 22 punti: era dalla stagione inaugurale, quando Nino Farina, Juan Manuel Fangio e Johnnie Parsons guidavano a 9 punti la classifica, che non si verificava una situazione del genere. Nella classifica costruttori, invece, la McLaren sopravanz\u00f2 la Ferrari di cinque lunghezze, portandosi a 44.\nIl campionato avrebbe poi dovuto recarsi ad Imola, dove si sarebbe dovuto svolgere il Gran Premio di San Marino, ma il mancato raggiungimento di un accordo con gli organizzatori ferm\u00f2 per un mese il campionato; in questo periodo si svolse una sessione di test ufficiali in Spagna, preludio della cosiddetta \"stagione europea\" cos\u00ec definita perch\u00e9 tutti i Gran Premi si svolgono in Europa e perch\u00e9 questi costituiscono la maggior parte della stagione stessa.\nGran Premio di Spagna.\nIl brasiliano Massa ottenne la terza pole position consecutiva precedendo l'idolo di casa Alonso, il compagno di squadra R\u00e4ikk\u00f6nen e l'altra McLaren di Hamilton.\nAl via Alonso, nel tentativo di completare la manovra di sorpasso nei confronti di Massa, usc\u00ec di pista alla prima curva e cedette il passo al compagno di squadra Hamilton che, issatosi in seconda posizione, riusc\u00ec a mantenere, fatta eccezione per gli ultimi giri, un distacco minimo da Massa. Lo spagnolo rientr\u00f2 alle spalle di R\u00e4ikk\u00f6nen, il quale venne comunque costretto al ritiro al giro 9 a causa di un problema elettronico.\nLa gara si concluse quindi con la vittoria di Massa, seguito da Hamilton ed Alonso. A punti giunsero Kubica, Coulthard, Rosberg, Kovalainen e Takuma Sato, che ottenne il primo punto della storia alla scuderia Super Aguri.\nAl termine della gara spagnola, costellata da otto ritiri, Hamilton guadagn\u00f2 la testa della classifica piloti con 30 punti, cosa che mai nessun esordiente alla prima stagione era riuscito da fare.\nAl termine di questo Gran Premio, la Super Aguri annunci\u00f2 di aver assunto come collaudatore James Rossiter.\nGran Premio di Monaco.\nFernando Alonso conquist\u00f2 la pole position davanti a Lewis Hamilton e Felipe Massa approfittando dell'errore commesso da Kimi R\u00e4ikk\u00f6nen in Q1, vittima della rottura di una sospensione e pertanto impossibilitato a partecipare alla Q2; il finlandese si trov\u00f2 cos\u00ec costretto a scattare dalla 16\u00aa posizione in griglia, un fattore altamente penalizzante in un circuito cittadino come quello monegasco.\nLa gara, avara di sorpassi a causa della conformazione della pista, vide i piloti della McLaren ottenere un'autorevole doppietta, a coronamento di un Gran Premio che li ha visti in grado di doppiare tutti i piloti giunti al traguardo fatta eccezione per Massa, terzo classificato al traguardo. Al termine della stessa circol\u00f2 una voce secondo la quale un presunto ordine di squadra imposto da Ron Dennis avrebbe congelato le posizioni delle due McLaren, violando un articolo del regolamento sugli ordini di scuderia, vietati dopo il contestatissimo Gran Premio d'Austria del 2002 nel corso del quale Rubens Barrichello ricevette l'ordine di cedere la posizione a Michael Schumacher per fargli vincere la gara. La FIA apr\u00ec un'inchiesta e Bernie Ecclestone minacci\u00f2 addirittura l'esclusione della McLaren dal campionato, ma il 30 maggio la vicenda si concluse con un nulla di fatto, in quanto l'azione della McLaren venne ritenuta regolare.\nLa vittoria di Alonso venne cos\u00ec confermata: alle sue spalle si classificarono nell'ordine Hamilton, Massa, Fisichella, Kubica, Heidfeld, Wurz e R\u00e4ikk\u00f6nen. La lotta per il titolo vedeva Alonso ed Hamilton appaiati in testa a 38 punti, inseguiti da Massa a 33; pi\u00f9 staccato R\u00e4ikk\u00f6nen, attestatosi a quota 23 punti.\nGran Premio del Canada.\nDopo cinque gare in cui l'ordine d'arrivo della gara era stato spesso uguale all'ordine di partenza, la gara in Canada vide molti sorpassi e duelli, causati anche della inadeguatezza delle vie di fuga del circuito che obbligarono la safety Car a effettuare ben quattro uscite.\nLewis Hamilton ottenne la sua prima affermazione in carriera, a coronamento di un fine settimana che l'aveva visto ottenere la prima pole position in carriera: grazie alla vittoria, il pilota britannico increment\u00f2 il suo vantaggio in classifica nei confronti dei suoi inseguitori. Sul podio, insieme a Hamilton, salirono anche Nick Heidfeld ed Alexander Wurz, autore di una gara concreta e regolare: per la prima volta in stagione la Ferrari non riusc\u00ec a portare un pilota sul podio.\nA punti giunsero Heikki Kovalainen, capace di conquistare la quarta posizione malgrado un incidente occorsogli nel corso delle prove libere e il cambio del motore nelle qualifiche che lo fece retrocedere di dieci posizioni in griglia di partenza, R\u00e4ikk\u00f6nen e Sat\u014d, autore di una grande gara e capace, nel finale, di superare sia Ralf Schumacher sia Fernando Alonso, in grande difficolt\u00e0.\nLa gara venne inoltre segnata dalle squalifiche di Giancarlo Fisichella e Felipe Massa, usciti dalla pitlane quando il semaforo era ancora rosso e in regime di safety Car, e dal terribile incidente occorso a Robert Kubica.: il pilota polacco non riport\u00f2 serie conseguenze, anche se in un primo momento gli vennero diagnosticate la frattura della gamba e diverse contusioni; dopo una serie di controlli pi\u00f9 approfonditi, venne appurato che Kubica avesse riportato un leggero trauma cranico e la distorsione di una caviglia e non potette partecipare al Gran Premio degli Stati Uniti d'America. Anche Jarno Trulli, a causa di un problema alle sospensioni, fu protagonista di un incidente mentre Jenson Button si ritir\u00f2 dopo pochi metri per il mancato inserimento durante la partenza della prima marcia.\nI risultati maturati al termine del Gran Premio canadese cambiarono radicalmente la situazione in classifica: Hamilton sal\u00ec a quota 48 punti ritrovandosi da solo in testa e staccando il compagno di squadra Alonso di ben 8 lunghezze. Ancora pi\u00f9 lontani i piloti della Ferrari, che subivano gi\u00e0 un passivo in doppia cifra.\nGran Premio degli Stati Uniti d'America.\nLa settimana successiva ebbe luogo il Gran Premio degli Stati Uniti d'America, nello storico circuito di Indianapolis: sebbene Hamilton non vi avesse mai corso, l'inglese ottenne per la seconda volta consecutiva la pole position e la conseguente vittoria.\nDiversamente da quanto accaduto in Canada, per\u00f2, dovette contenere gli attacchi del compagno di squadra Alonso, che per tutta la durata del Gran Premio lo incalz\u00f2 e tent\u00f2 per due volte, ma senza risultato, il sorpasso. Alle spalle dei piloti della McLaren giunsero le Ferrari, con Massa che precedette R\u00e4ikk\u00f6nen. A punti anche Kovalainen, Trulli, Mark Webber e l'esordiente Sebastian Vettel, in sostituzione dell'infortunato Kubica. Con questo risultato Vettel divent\u00f2 il pi\u00f9 giovane pilota ad ottenere punti nella storia della Formula 1. Al termine di questo Gran Premio la McLaren guidava entrambe le classifiche, con Hamilton davanti a Massa di ben 19 punti.\nGran Premio di Francia.\nDopo due settimane di pausa si disput\u00f2 il Gran Premio di Francia. Proprio in occasione della prova transalpina la Ferrari introdusse delle innovazioni tecniche, di carattere aerodinamico in particolare, atte a ridurre il \"gap\" con la McLaren: le pi\u00f9 vistoste erano l'installazione di due pinne ai lati dell'abitacolo e l'allargamento della parte interna dell'air scoop allo scopo di aumentare la potenza del motore. Altra importante novit\u00e0 era rappresentata dai cerchioni posteriori, totalmente nuovi e che sembravano fornire dei vantaggi prestazionali di alcuni decimi sul giro nei confronti dei rivali.\nGrazie anche a queste novit\u00e0 la Ferrari riusc\u00ec ad ottenere la pole position per mano di Felipe Massa, che precedette Lewis Hamilton e Kimi R\u00e4ikk\u00f6nen. Al via il finlandese della Ferrari pass\u00f2 l'inglese della McLaren e si port\u00f2 in seconda posizione, superando poi anche Massa al termine della seconda serie di rifornimenti. Hamilton limit\u00f2 i danni concludendo al terzo posto, mentre il suo compagno di squadra Alonso, a causa di un problema occorsogli nel corso delle qualifiche e di una strategia non adatta alla sua posizione in griglia di partenza, chiuse solamente al settimo posto. A punti giunsero inoltre Kubica, Heidfeld, Fisichella, e Button, che riusc\u00ec a conquistare il primo punto stagionale alla guida della poco competitiva Honda. Da segnalare, inoltre, che per la prima volta nella stagione vinse un pilota partito dalla seconda fila.\nLa classifica piloti non venne per\u00f2 rivoluzionata, con Hamilton sempre in testa con 14 punti di vantaggio su Alonso e 17 su Massa; R\u00e4ikk\u00f6nen accorci\u00f2 portandosi a 22 punti di distacco.\nGran Premio di Gran Bretagna.\nAnche in Gran Bretagna la Ferrari si conferm\u00f2 la monoposto pi\u00f9 veloce, ma non riusc\u00ec ad ottenere la pole position, conquistata invece da Lewis Hamilton, beniamino dei tifosi di casa, abile nello sfruttare la maggior leggerezza della sua McLaren, dovuta al minor carico di carburante imbarcato.\nLa procedura di partenza dovette essere ripetuta in quanto Massa rimase fermo sulla sua piazzola e si trov\u00f2 costretto a partire dall'ultimo posto. Al secondo via Hamilton scatt\u00f2 in testa, seguito da R\u00e4ikk\u00f6nen e Alonso. Intanto, nelle retrovie, Massa inizi\u00f2 una lunga rimonta che lo port\u00f2 fino al quinto posto. Dopo la prima serie di rifornimenti Alonso si port\u00f2 al comando, seguito da R\u00e4ikk\u00f6nen e dal compagno di squadra Hamilton, pi\u00f9 distanziato e sceso in terza posizione. Il finlandese spinse a fondo tra la prima e la seconda serie di rifornimenti, al termine della quale si ritrov\u00f2 al comando. Nonostante la pressione di Alonso, R\u00e4ikk\u00f6nen and\u00f2 a vincere la gara seguito dalla due McLaren.\nIn quarta posizione si classific\u00f2 Kubica, alla guida di una sempre pi\u00f9 competitiva BMW e che riusc\u00ec ad arginare, negli ultimi giri, gli attacchi del rimontante Massa. Chiusero la zona punti Heidfeld e le Renault di Fisichella e Kovalainen.\nAncora una volta non ci furono variazioni in classifica: Hamilton perse altri due punti nei confronti di Alonso, ora a 12 punti e quattro nei confronti di R\u00e4ikk\u00f6nen, che per\u00f2 aveva ben 18 punti di distacco, con Massa in ritardo di 19 lunghezze.\nGran Premio d'Europa.\nLe settimane che divisero il Gran Premio di Gran Bretagna e il Gran Premio d'Europa furono contraddistinte dallo scandalo dei progetti rubati alla Ferrari e ceduti alla McLaren.\nNel corso delle qualifiche Lewis Hamilton, leader del campionato, a causa della rottura di una sospensione, si rese protagonista di un terribile incidente alla \"Michael-Schumacher-S\"dal quale usc\u00ec fortunatamente incolume. La pole position venne conquistata da R\u00e4ikk\u00f6nen, che precedette Alonso e Massa.\nLa gara, caratterizzata gi\u00e0 nel corso del primo giro da un violento acquazzone che costrinse tutti i piloti a sostituire gli pneumatici, permise al debuttante della Spyker Markus Winkelhock di beneficiare di questa situazione dato che, essendo partito con pneumatici da bagnato, si ritrov\u00f2 in testa. Pochi giri dopo venne esposta la bandiera rossa, in quanto la pista venne dichiarata impraticabile. Prima della sospensione, per\u00f2, sette vetture, una dietro l'altra, rimasero vittime dell'aquaplaning ed uscirono di pista alla \"Castrol-Kurve\" finendo tutte nello stesso punto: tra le monoposto coinvolte vi era pure quella del leader del campionato Hamilton, il quale, grazie all'aiuto di una gru, riusc\u00ec comunque a ripartire, anche se con un giro di ritardo.\nDopo mezz'ora avvenne la ripartenza dietro la safety car: Alonso prov\u00f2 subito a superare Massa, ma dovette desistere poich\u00e9 la sua traiettoria era intralciata da Winckelhock, il cui comando termin\u00f2 qui. La scarsa competitivit\u00e0 della sua vettura non gli permise di tenere il passo e venne superato da molti piloti, finendo nelle retrovie. Il finlandese R\u00e4ikk\u00f6nen si ritir\u00f2 a causa di guasto mentre occupava la terza posizione.\nA dieci giri dal termine, poi, ricominci\u00f2 a piovere. Negli ultimi giri si ravviv\u00f2 il duello tra Alonso e Massa; il brasiliano venne toccato dallo spagnolo, che infine riusc\u00ec a sorpassarlo tagliando per primo il traguardo. Dopo la gara, gli stessi Alonso e Massa furono protagonisti di un diverbio piuttosto acceso sull'accaduto in pista. Da segnalare anche la gara di Mark Webber, che termin\u00f2 al terzo posto nonostante la pressione di Wurz negli ultimi giri, e la rimonta di Hamilton sino al nono posto con continui sorpassi. In quinta posizione arriv\u00f2 David Coulthard, a seguire Kubica, Heidfeld e Kovalainen.\nHamilton mantenne la testa della classifica, ma il suo vantaggio nei confronti di Alonso si ridusse a due punti, mentre Massa recuper\u00f2 otto punti e si port\u00f2 a -11. Rest\u00f2 invece invariato il distacco di R\u00e4ikk\u00f6nen.\nGran Premio d'Ungheria.\nLe polemiche la fecero da padrone anche in Ungheria, questa volta in seguito alle decisioni prese dalla FIA che influirono sul risultato finale della gara: durante le qualifiche, infatti, Hamilton non lasci\u00f2 passare, come precedentemente stabilito, il compagno di squadra Alonso e lo spagnolo si vendic\u00f2 bloccandolo ai box non lasciandogli effettuare il suo ultimo giro, anche se alla fine la pole position rimase sua. La scuderia tent\u00f2 di minimizzare l'accaduto, ma a mezzanotte la FIA stabil\u00ec che Alonso dovesse essere retrocesso in sesta posizione sulla griglia, mentre alla scuderia di Woking non vennero assegnati i punti validi per la classifica costruttori. Da segnalare anche l'eliminazione di Massa in Q2 a causa di un errore della scuderia e il quarto posto ottenuto da Nico Rosberg.\nHamilton vinse la gara precedendo R\u00e4ikk\u00f6nen, che mantenne per tutta la durata della corsa un distacco minimo dall'inglese senza per\u00f2 riuscire a sopravanzarlo. Alonso rimont\u00f2 sino al quarto posto, fermato da Heidfeld, mentre Massa, partito in 14\u00aa posizione, termin\u00f2 solamente in 13\u00aa posizione. I punti restanti vennero conquistati da Kubica, Ralf Schumacher, Rosberg e Kovalainen. In classifica piloti torn\u00f2 ad aumentare il margine di Hamilton nei confronti di tutti i piloti. Alonso si ritrov\u00f2 cos\u00ec a 7 punti di distacco, R\u00e4ikk\u00f6nen a 20 e Massa a 21.\nGran Premio di Turchia.\nAl termine della pausa estiva il campionato fece tappa in Turchia. Durante le qualifiche Felipe Massa conquist\u00f2 la pole position precedendo Hamilton, R\u00e4ikk\u00f6nen ed Alonso.\nAl via le Ferrari passarono a condurre la gara mentre Alonso venne sopravanzato dalle due BMW, che super\u00f2 nuovamente grazie ai pit stop dopo essere stato 23 giri dietro Heidfeld. La gara prosegu\u00ec regolare con il tempo record di R\u00e4ikk\u00f6nen, che riusc\u00ec a marcare un giro pi\u00f9 rapido della pole position di Massa, sino al giro 42, quando lo pneumatico posteriore sinistro di Hamilton, a causa di una foratura, si srotol\u00f2 alla curva prima dell'entrata ai box. Il pilota di origine caraibica riusc\u00ec comunque a sostituire lo pneumatico e termin\u00f2 il Gran Premio in quinta posizione.\nMassa vinse davanti a R\u00e4ikk\u00f6nen, Alonso, Heidfeld, Hamilton, Kovalainen, Rosberg e Kubica. Vi era quindi grande equilibrio tra i piloti Ferrari e McLaren, capaci di ottenere fin qui 3 vittorie a testa. Nonostante ci\u00f2 i distacchi nel mondiale si mantenevano ancora ben definiti, con Hamilton che aveva 5 punti di vantaggio su Alonso, 15 su Massa e 16 su R\u00e4ikk\u00f6nen.\nGran Premio d'Italia.\nIl successivo appuntamento mondiale, in programma a Monza, in Italia, vide le McLaren, veloci fin dal venerd\u00ec, occupare la prima fila dello schieramento, seguite poi da Massa, Heidfeld e R\u00e4ikk\u00f6nen, autore di uno brutto incidente durante le prove libere.\nAl termine delle qualifiche, per\u00f2, Ron Dennis e altri tecnici della McLaren ricevettero un avviso di garanzia dalla Procura della Repubblica di Modena per i fatti legati alla \"spy story\" con l'accusa di spionaggio industriale e rivelazione di segreti industriali.\nIn gara, al via, Alonso indovin\u00f2 una buona partenza, mentre Hamilton venne passato da Massa, mentre R\u00e4ikk\u00f6nen pass\u00f2 Heidfeld. Hamilton recuper\u00f2 poi la posizione tagliando la prima chicane a ruote bloccate, anche se per regolamento il britannico avrebbe dovuto restituire la posizione a Massa. Al terzo giro l'alettone anteriore della Red Bull di David Coulthard si sfald\u00f2 in \"Curva Grande\" sotto la pressione esercitata dall'aria; il pilota perse il controllo e fin\u00ec contro le file di gomme sfasciando pure un cartello pubblicitario. Lo scozzese usc\u00ec comunque illeso dall'incidente.\nEntr\u00f2 quindi la safety car, che cancell\u00f2 il vantaggio che avevano ottenuto in quattro giri le McLaren sulle Ferrari. Alla ripartenza Alonso si dovette difendere ancora una volta dal suo compagno di squadra Hamilton, che insidi\u00f2 la prima posizione per un intero giro. Al nono passaggio, poi, Massa, che occupava la terza posizione, si ritir\u00f2 per un guasto al motore. Successivamente R\u00e4ikk\u00f6nen, che aveva deciso di fare una sola sosta, riusc\u00ec a passare Hamilton issandosi al secondo posto. Quattro giri dopo, per\u00f2, l'inglese sfrutt\u00f2 l'accelerazione del rettilineo di partenza, si accod\u00f2 al finlandese e, nonostante sembrasse ancora troppo distante per tentare un sorpasso, riusc\u00ec a sopravanzare R\u00e4ikk\u00f6nen, entrando a ruote bloccate alla chicane.\nAlonso vinse il Gran Premio d'Italia seguito dal compagno di squadra: si tratt\u00f2 della prima vittoria del pilota spagnolo sul circuito italiano, mentre la McLaren ottenne nuovamente una doppietta che le mancava dal Gran Premio degli Stati Uniti d'America. Sul gradino pi\u00f9 basso del podio sal\u00ec R\u00e4ikk\u00f6nen.\nConclusa la gara, l'attenzione si spost\u00f2, il gioved\u00ec seguente, nei tribunali, in quanto avrebbe avuto luogo l'ultima udienza relativa alla vicenda dello spionaggio industriale. La Mclaren venne ritenuta colpevole e multata di 100 milioni di dollari; inoltre alla casa anglo-tedesca furono azzerati i punti nel campionato costruttori, ma preservarono quelli ottenuti nel campionato piloti.\nCon questo Gran Premio Alonso recuper\u00f2 altri due punti portandosi a -3, mentre R\u00e4ikk\u00f6nen aveva un distacco di 18 punti. Massa era ancor pi\u00f9 lontano, infatti il suo svantaggio ammontava a 23 lunghezze.\nGran Premio del Belgio.\nLa lotta per il titolo si intensific\u00f2 in Belgio: la Ferrari, gi\u00e0 dalle prove libere del venerd\u00ec, si dimostr\u00f2 nettamente pi\u00f9 veloce della McLaren tanto che nelle qualifiche del sabato R\u00e4ikk\u00f6nen domin\u00f2 gi\u00e0 dalla Q1, ottenendo alla fine la pole position seguito dal compagno di squadra Massa. Alle spalle dei piloti della scuderia di Maranello, in seconda fila, si classificarono le McLaren di Alonso ed Hamilton.\nAl via R\u00e4ikk\u00f6nen riusc\u00ec a fare la prima curva senza problemi, mentre Hamilton attacc\u00f2 con veemenza il suo compagno di squadra, facendo anche una piccola escursione fuori pista. R\u00e4ikk\u00f6nen, velocissimo ad ogni giro, non venne insidiato nemmeno da Massa che, seppur facendo qualche tentativo, non riusc\u00ec a tenere l'andatura del finlandese. I piloti della Ferrari occuparono, quindi, le prime due posizioni, seguiti da Alonso, che si avvicin\u00f2 ulteriormente in classifica a Lewis Hamilton, soltanto quarto al traguardo. Dietro di loro giunsero Heidfeld, Rosberg, Webber e Trulli.\nDisput\u00f2 un buon Gran Premio anche Adrian Sutil, che, con una Spyker finalmente pi\u00f9 competitiva, raggiunse la 14\u00aa posizione al traguardo, dopo aver tenuto per oltre 20 giri una posizione a punti durante la gara, rendendosi anche protagonista di un sorpasso a danno di Heikki Kovalainen.\nCon questo risultato Alonso ridusse a 2 punti il suo svantaggio nei confronti del compagno di squadra, mentre R\u00e4ikk\u00f6nen era staccato di 13 lunghezze. Pi\u00f9 lontano Massa a -20. Inoltre la Ferrari vinse il campionato costruttori\nGran Premio del Giappone.\nDopo due settimane di sosta era previsto in calendario il Gran Premio del Giappone: il fine settimana si caratterizz\u00f2 per le difficili condizioni climatiche, in particolar modo per la pioggia battente. La pole position venne conquistata da Lewis Hamilton, che strapp\u00f2 per pochissimi centesimi la prima posizione al compagno di squadra Alonso.\nPer garantire ai piloti una maggiore sicurezza la FIA decise di neutralizzare la partenza facendo scattare le vetture dietro la safety car, imponendo a tutte le scuderie di montare gli pneumatici da bagnato estremo: la Ferrari, per\u00f2, contrariamente a quanto disposto dalla FIA, mont\u00f2 gli pneumatici intermedi violando cos\u00ec una direttiva di poco precedente all'inizio del Gran Premio. La casa di Maranello ricevette solo durante la gara questa comunicazione e dovette correre ai ripari, effettuando una sosta per il cambio degli pneumatici e il rabbocco del carburante.\nLa safety car rientr\u00f2 ai box dopo circa 19 giri, dando inizio alla gara vera e propria: le Ferrari, che si trovavano in fondo al gruppo rispettivamente in quindicesima e diciassettesima posizione, incominciarono a recuperare alcune posizioni fino a quando Massa venne coinvolto in un incidente con Wurz. Il pilota della Williams si ritir\u00f2 mentre il brasiliano riusc\u00ec a proseguire. La pioggia incessante aument\u00f2 d'intensit\u00e0 rendendo le condizioni di guida davvero proibitive. Grazie alle soste ai box le Ferrari guadagnarono quattro posizioni al contrario delle McLaren di Alonso, che si ritrov\u00e0 in quarta posizione, e Hamilton, che perse la prima posizione. Beneficiarono quindi della situazione la Toro Rosso di Vettel, che risal\u00ec fino alla seconda posizione e che si ritrov\u00f2 poi a guidare la gara, e Mark Webber, stazionante in terza posizione.\nProprio in questi frangenti la pioggia battente caus\u00f2 l'inizio di una serie di testacoda in pista: il primo a farne le spese fu Sutil, seguito poi da Alonso alla prima curva, e da Hamilton infine, tornato al comando grazie alle soste ai box, che ebbe un leggero contatto senza conseguenze con Kubica. Simile incidente sub\u00ec Alonso un giro dopo, toccandosi con Vettel: testacoda e qualche danno vicino alla posteriore destra.\nLe Ferrari, intanto, erano tornate in zona punti grazie alle altrui soste ai box e grazie a due sorpassi di R\u00e4ikk\u00f6nen, che si posizion\u00f2 sesto, mentre Massa, si trovava ottavo dietro Alonso. Intanto lo spagnolo, dopo il terzo testacoda, perse il controllo della vettura e sbatt\u00e9 violentemente contro il muro, distruggendo la parte posteriore della sua monoposto e fermandosi proprio in mezzo alla traiettoria percorsa dai piloti. Alonso usc\u00ec comunque illeso.\nEntr\u00f2 quindi nuovamente in pista la safety car e proprio in regime della vettura di sicurezza sul circuito si consum\u00f2 l'ennesimo giallo della stagione riguardante Hamilton: Webber e Vettel, rispettivamente secondo e terzo, si tamponarono per motivi che le telecamere del circuito non riuscirono a chiarire con precisione. Solo al termine della gara, grazie ad un video amatoriale caricato su YouTube da uno spettatore che godeva di un'ottima vista sull'accaduto, si riusc\u00ec a chiarire la causa dell'incidente: Hamilton, forzando ad accelerare e rallentare in regime di safety car, aveva provocato la frenata del tedesco quindi causando il tamponamento fra la Red Bull dell'australiano e la Toro Rosso del tedesco.\nAlla ripartenza, sempre con pista bagnata, Hamilton guid\u00f2 la gara seguito dalla Renault di Heikki Kovalainen e dalla Red Bull superstite di Coulthard. Dietro di loro seguirono Massa e R\u00e4ikk\u00f6nen: proprio i piloti della Ferrari, nel finale di gara, riuscirono a guadagnare posizioni con il sorpasso di R\u00e4ikk\u00f6nen ai danni di Coulthard, mentre Massa dovette tornare ai box per la terza volta a rifornire. Nel frattempo il finlandese avvi\u00f2 un'aspra e difficile lotta con il connazionale Kovalainen per la seconda piazza del podio, ma non riusc\u00ec all'ultimo giro a restargli davanti pur avendolo superato. Massa, scivolato settimo, allo stesso tempo ingaggi\u00f2 una lotta con la BMW di Robert Kubica per la sesta posizione spuntandola dopo una serie di sorpassi e controsorpassi con contatti ed uscite.\nHamilton pot\u00e9 cos\u00ec ipotecare seriamente il mondiale avendo ben 10 punti di vantaggio sul compagno di squadra e 17 sul finlandese della Ferrari.\nIn settimana, poi, venne affrontata la questione del contatto fra Webber e Vettel durante la Safety Car, risolta poi col richiamo a giudizio della FIA del britannico e con la sua assoluzione.\nGran Premio di Cina.\nSette giorni dopo segu\u00ec il Gran Premio di Cina. Hamilton conquist\u00f2 la pole position, precedendo Kimi R\u00e4ikk\u00f6nen e Felipe Massa; solo quarto Fernando Alonso, seguito da David Coulthard.\nPer la gara era nuovamente prevista pioggia ed infatti tutti partirono con gli pneumatici intermedi, ad eccezione delle Spyker costrette poi a fermarsi. Al via Hamilton scatt\u00f2 in testa, seguito dalle Ferrari e da Alonso. Siccome la pioggia non era costante tutte le scuderie decisero di non effettuare il cambio pneumatici, lasciando che le intermedie si consumassero.\nA met\u00e0 gara le cose iniziarono a cambiare: Hamilton, fin da quel momento leader, cominci\u00f2 a risentire pesantemente dell'usura dei suoi pneumatici e venne raggiunto da R\u00e4ikk\u00f6nen. Dopo aver resistito per alcuni giri ai tentativi di sorpasso del finlandese fu costretto a cedere la prima posizione. Dietro anche Massa tent\u00f2 d'insidiare Alonso, che era appena uscito dai box, ma dopo qualche curva lo spagnolo acquis\u00ec un buon vantaggio. Poco dopo la ruota posteriore destra dell'inglese, a causa dell'eccessivo degrado, inizi\u00f2 a sfaldarsi facendo sbandare la vettura. Hamilton fu cos\u00ec costretto a rientrare ai box, ma proprio imboccando la corsia d'entrata commise un errore per colpa dell'usura delle gomme finendo sulla ghiaia; stavolta non c'era nessuna gru in grado di rimetterlo in corsa come al N\u00fcrburgring e i commissari, inoltre, non riuscirono a liberare la vettura insabbiata. L'inglese fu costretto cos\u00ec al ritiro.\nLe attenzioni si spostarono poi sul duello tra Nick Heidfeld su BMW e la Toro Rosso di Liuzzi, sesto. Il compagno tedesco dell'italiano, Sebastian Vettel, sull'altra ToroRosso, giunse inaspettatamente quarto. Alla BMW ennesima delusione per il polacco Kubica che dovette ritirarsi per un problema al motore mentre era in testa.\nJenson Button, con la sua Honda, ottenne la quinta posizione dopo un intero campionato molto deludente. La gara termin\u00f2 con la vittoria di Kimi R\u00e4ikk\u00f6nen con un vantaggio di otto secondi su Alonso, terzo Massa.\nIl finlandese si port\u00f2 cos\u00ec a cinque vittorie contro le quattro dei due piloti McLaren e si rimise in gioco per il mondiale, portandosi a -7 da Hamilton quando mancava una sola gara, cos\u00ec come Alonso, portatosi ad appena quattro punti di distanza dall'inglese.\nGran Premio del Brasile.\nLa lotta per il campionato si sarebbe quindi decisa all'ultima gara, in programma a San Paolo. Era dal 1986 che tre piloti si contendevano il campionato all'ultimo Gran Premio: Hamilton, con 4 e 7 punti di vantaggio su Alonso e R\u00e4ikk\u00f6nen, poteva laurearsi campione con una gara regolare.\nAlla partenza le Ferrari presero subito il largo, con R\u00e4ikk\u00f6nen che pass\u00f2 Hamilton e si port\u00f2 alle spalle del compagno di squadra. Lo stesso Hamilton, nel corso del primo giro, nel tentativo di chiudere Alonso, sbagli\u00f2 una curva e perse delle posizioni. Tornato in pista al decimo posto, il britannico cominci\u00f2 a guadagnare posizioni, ma, dopo qualche giro, soffr\u00ec un problema al cambio(che aveva causato lui stesso),che lo fece arretrare in fondo al gruppo, concludendo al settimo posto. Intanto, durante il secondo pit-stop, R\u00e4ikk\u00f6nen riusc\u00ec a sorpassare Massa e a conquist\u00f2 la vittoria davanti al compagno di scuderia e ad Alonso terzo. In questo modo, R\u00e4ikk\u00f6nen pot\u00e9 vincere il campionato con 110 punti contro i 109 punti di Hamilton ed Alonso.\nDopo la gara, l'ordine di arrivo finale venne ufficializzato con diverse ore di ritardo a causa di irregolarit\u00e0 rilevate nella temperatura della benzina delle vetture BMW e Williams (la benzina non pu\u00f2 avere una temperatura inferiore di pi\u00f9 di 10 gradi rispetto alla temperatura atmosferica \"ufficiale\", in quanto il carburante pi\u00f9 freddo ha un rendimento migliore). Se i piloti di tali vetture fossero stati penalizzati dai giudici, Hamilton avrebbe vinto il campionato \"a tavolino\". La McLaren decise di presentare ricorso contro la decisione dei giudici, contando sul precedente che lo stesso team inglese, nel 1997 era stato escluso dal Gran Premio del Belgio per un fatto analogo (benzina regolamentare ma differente dal campione depositato alla FIA).\nIl 16 e il 17 novembre 2007 il ricorso McLaren venne discusso dal Consiglio Mondiale: dopo due giorni consecutivi di dibattimento fu dichiarato non valido confermando il titolo piloti a R\u00e4ikk\u00f6nen e chiudendo definitivamente la stagione. Seguiranno polemiche, poich\u00e9 in molti ritennero che il presidente della FIA, Max Mosley, avesse deliberatamente scelto di non applicare il regolamento (che avrebbe imposto la squalifica di BMW e Williams) per non consegnare il titolo piloti alla McLaren, pesantemente penalizzata e multata; in realt\u00e0, le due macchine non vennero squalificate per via di un errore di comunicazione sulle temperature tra la direzione gara e i box dei team coinvolti.\nIl campionato costruttori si chiuse con la vittoria della Ferrari con 204 punti, davanti alla BMW con 101. La McLaren, virtualmente seconda con 203 punti (se non ci fosse stata la penalit\u00e0 al Gran Premio d'Ungheria sarebbero stati 218), rimase invece a zero a causa della squalifica per spionaggio ai danni della Ferrari. La scuderia di Maranello avrebbe comunque conquistato il titolo costruttori anche senza la squalifica del team di Woking, con 204 punti contro gli ipotetici 203 dei rivali.\nClassifiche.\nClassifica piloti.\n(*) Indica quei piloti che non terminano la gara ma sono ugualmente classificati avendo coperto, come previsto dal regolamento, almeno il 90% della distanza di gara.\nClassifica costruttori.\n(\u2021) La McLaren, con la sentenza del consiglio della FIA del 13 settembre, \u00e8 stata penalizzata con l'azzeramento del suo punteggio per l'anno 2007.\nStatistiche costruttori.\n(\u2021) La McLaren, con la sentenza del consiglio della FIA del 13 settembre \u00e8 stata penalizzata con l'azzeramento del suo punteggio per l'anno 2007 (i punti totali sarebbero stati 203, tenendo conto della penalit\u00e0 ricevuta in seguito alle vicende del Gran Premio d'Ungheria, nel quale la McLaren conquist\u00f2 15 punti. La McLaren senza considerare anche la penalit\u00e0 nel Gran Premio d'Ungheria conquist\u00f2 in totale 218 punti contro i 204 della Ferrari)."}
{"id": "615052", "revid": "1565034", "url": "https://it.wikipedia.org/wiki?curid=615052", "title": "Santa Silvia (titolo cardinalizio)", "text": "Il titolo cardinalizio di Santa Silvia (in latino: \"Titulus Sanctae Silvi\u00e6\") \u00e8 stato eretto nel 2001 da papa Giovanni Paolo II.\nIl titolo insiste sulla chiesa omonima, costruita nel 1966-1968 e situata nel quartiere Portuense."}
{"id": "615053", "revid": "14641", "url": "https://it.wikipedia.org/wiki?curid=615053", "title": "Tiamina difosfato", "text": ""}
{"id": "615054", "revid": "267975", "url": "https://it.wikipedia.org/wiki?curid=615054", "title": "Santa Sofia a Via Boccea (titolo cardinalizio)", "text": "Santa Sofia a Via Boccea (in latino: \"Titulus Sanctae Sophiae in via Boccea\") \u00e8 un titolo cardinalizio istituito da papa Giovanni Paolo II nel 1985.\nIl titolo insiste sulla chiesa greco-cattolica ucraina di Santa Sofia, nel quartiere Primavalle, chiesa rettoria della parrocchia di Santa Maria della Presentazione."}
{"id": "615055", "revid": "124410217", "url": "https://it.wikipedia.org/wiki?curid=615055", "title": "Tpp", "text": ""}
{"id": "615057", "revid": "267975", "url": "https://it.wikipedia.org/wiki?curid=615057", "title": "Santo Stefano al Monte Celio (titolo cardinalizio)", "text": "Il titolo cardinalizio di Santo Stefano al Monte Celio (in latino: \"Titulus Sancti Stephani in Coelio Monte\"), viene citato nel sinodo romano del 1\u00ba marzo 499 ed in tutti quelli successivi. Durante il pontificato di papa Gregorio I, assorb\u00ec il titolo di San Matteo in Merulana, ma, alla sua morte, tutto torn\u00f2 come prima. Il titolo era conosciuto anche con altri nomi: Santo Stefano in Girimonte, Santo Stefano Rotondo (per la forma della sua chiesa), Santo Stefano in Querquetulano (per la sua vicinanza ad un querceto), Santo Stefano in capite Afric\u00e6 (per la sua vicinanza ad un'antica via chiamata \"Caput Afric\u00e6\"). Secondo il catalogo di Pietro Mallio, stilato sotto il pontificato di papa Alessandro III, questo titolo era legato alla basilica di San Lorenzo fuori le mura ed i suoi sacerdoti vi officiavano a turno."}
{"id": "615058", "revid": "14641", "url": "https://it.wikipedia.org/wiki?curid=615058", "title": "2-metil-1,4-naftochinone", "text": ""}
{"id": "615060", "revid": "125735270", "url": "https://it.wikipedia.org/wiki?curid=615060", "title": "Billy Crystal", "text": "Biografia.\nCrystal nasce nell'Upper East Side di Manhattan (New York), il 14 marzo del 1948 in una famiglia ebraica ashkenazita di origini austriache e russe, ultimogenito dei tre figli di Jack Crystal (1909-1963), proprietario e gestore del \"Commodore Music Store\", fondato dal suocero Julius Gabler, e di Helen Gabler (1914-2001), una casalinga. Il padre fu anche particolarmente attivo presso la \"Commodore Records\", casa discografica fondata dal fratello della moglie, Milt Gabler. Proprio per questa attivit\u00e0 \u00e8 capitato spesso che a casa Crystal sostassero star del jazz, come ad esempio Arvell Shaw, Pee Wee Russell, Eddie Condon e Billie Holiday. \nCresciuto inizialmente nel Bronx, Billy in seguito si trasfer\u00ec con la famiglia a Long Beach, sull'isola di Long Island (nello stato di New York), dove si diplom\u00f2 presso la \"Long Beach High School\" nel 1965. All'et\u00e0 di 15 anni, il padre, da alcuni anni rimasto senza lavoro, mor\u00ec stroncato da un infarto. Questa tragedia per\u00f2 non cambia il carattere di Billy, ragazzo sempre pronto alla battuta e dotato di grande ironia. Nonostante il suo indubbio talento per lo spettacolo, il sogno che il giovane Billy prova ad inseguire \u00e8 quello del baseball. Gli insegnamenti del padre, che era stato un discreto giocatore ai tempi dell'universit\u00e0, gli permettono di ricevere dalla \"Marshall University\" della Virginia Occidentale un'offerta per seguire soprattutto il loro programma sportivo.\nMa dopo solo un anno l'universit\u00e0 interrompe il programma e Billy, senza aver giocato nemmeno una partita, preferisce tornarsene a New York e frequentare il \"Nassau Community College\". Qui conosce una ballerina, Janice Goldfinger, che sar\u00e0 prima la sua fidanzata e, dal 1970, sua moglie e quindi la madre delle sue due figlie, Jennifer (1973) e Lindsay (1977). Nel 2003 diventa nonno per la prima volta di Ella, figlia di Jennifer.\nPassa a seguire il corso di Regia cinematografica e televisiva tenuto fra gli altri da Martin Scorsese alla New York University. Dopo la laurea, nel 1970 per un po' si d\u00e0 all'insegnamento da supplente a Long Island fin quando non comincia ad esibirsi come cabarettista riuscendo pian piano a farsi strada. Nel 1976 si trasferisce a Los Angeles, in California, dove fa molti provini per la Tv fino a quando non riesce a sfondare grazie all'interpretazione di un omosessuale nella serie \"Soap\": si tratta del primo ruolo da protagonista riservato a un personaggio dichiaratamente gay in una serie tv americana.\nIl grande successo spinge la serie fino alla quarta annata, nel 1981, quando Billy Crystal \u00e8 ormai un personaggio televisivo affermato, ospitato in moltissimi show. Nel 1982 ha gi\u00e0 uno show tutto suo, \"The Billy Crystal Comedy Hour\" ma l'altro grande salto di popolarit\u00e0 lo deve alla fortunatissima trasmissione \"Saturday Night Live\", nella quale aveva gi\u00e0 preso parte per un unico sketch nel 1976, quando entra nel cast fisso a partire dal 1984. Proprio con la grande notoriet\u00e0 conseguita col SNL riesce ad introdursi nel mondo del cinema. Dopo una piccola apparizione nel film di Rob Reiner, \"This is Spinal Tap\" (1984), con \"Una perfetta coppia di svitati\" (1986) al fianco di Gregory Hines, si rivela al pubblico di tutto il mondo. Danny DeVito lo vuole accanto a s\u00e9 nella commedia nera \"Getta la mamma dal treno\" (1987), quindi accanto a Meg Ryan in \"Harry, ti presento Sally...\" (1989) \u00e8 protagonista di un successo straordinario che lo consacra come attore a tutto tondo, non pi\u00f9 solamente comico.\nNel 1990 viene scelto per la conduzione della grande serata di consegna degli Oscar. La sua \"verve\" e bravura lo portano ad essere scelto per ricoprire questo ambito ruolo altre otto volte. In questa veste molti lo considerano secondo solo al leggendario Bob Hope. Un altro grande successo cinematografico \u00e8 la commedia avventurosa \"Scappo dalla citt\u00e0 - La vita, l'amore e le vacche\" (1991), mentre \u00e8 meno fortunato il suo debutto come regista in \"Mr. sabato sera\" (1992), commedia amara che ha finito per raccogliere pochi consensi sia dalla critica sia dal pubblico. \nPoco pi\u00f9 apprezzata la sua seconda opera da regista, \"Forget Paris\" (1995), commedia sentimentale con Debra Winger. Lavora per grandi registi come Kenneth Branagh per \"Hamlet\" (1996), e Woody Allen per \"Harry a pezzi\" (1997), quindi al fianco di Robert De Niro riscuote un grandissimo successo di critica e di pubblico con l'esilarante \"Terapia e pallottole\" (1999), che ha avuto anche un seguito.\nBilly Crystal ha prestato la sua voce a molti cartoni animati per il grande e piccolo schermo e nel 2004 \u00e8 ritornato dopo 14 anni ad esibirsi in giro per i teatri degli Stati Uniti con un monologo comico sul genere di quelli che gli dettero i primi successi, ma questa volta incentrato tutto sulla sua vita, in particolare sulla sua giovinezza, intitolato \"700 Sundays\" (traduzione: 700 domeniche; dal calcolo delle domeniche che ha vissuto con suo padre ancora vivo). Per questo spettacolo ha guadagnato un premio Tony per il miglior evento teatrale dell'anno. Nello stesso anno ha avuto un grandissimo successo editoriale con la pubblicazione della storia per bambini \"I Already Know I Love You\" (traduzione: So gi\u00e0 di amarti) ispirata dalla nascita della sua nipotina. Dopo l'abbandono da parte di Eddie Murphy \u00e8 stato scelto come conduttore dei Premi Oscar 2012. Nello stesso anno partecipa al film \"Parental Guidance\". Nel 2013 \u00e8 stato nominato Disney Legends.\n\u00c8 fan dei Los Angeles Clippers squadra della lega professionistica di basket NBA.\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da:"}
{"id": "615062", "revid": "14641", "url": "https://it.wikipedia.org/wiki?curid=615062", "title": "N-butano", "text": ""}
{"id": "615063", "revid": "1222", "url": "https://it.wikipedia.org/wiki?curid=615063", "title": "Nervo cranico", "text": ""}
{"id": "615064", "revid": "2138421", "url": "https://it.wikipedia.org/wiki?curid=615064", "title": "Santa Susanna (titolo cardinalizio)", "text": "Santa Susanna \u00e8 un titolo cardinalizio eretto tra il 102 e il 112 da papa Evaristo o dal successore Alessandro con il nome di \"Gaii et Susannae\". Nel sinodo romano del 1\u00ba marzo 499 viene citato solo l'appellativo \"Gaii\", mentre in quello del 595 e nei seguenti solo quello \"Susannae\". Secondo il catalogo di Pietro Mallio, stilato sotto il pontificato di papa Alessandro III, questo titolo era legato alla basilica di San Paolo fuori le mura e i suoi sacerdoti vi officiavano a turno."}
{"id": "615065", "revid": "14641", "url": "https://it.wikipedia.org/wiki?curid=615065", "title": "N-esano", "text": ""}
{"id": "615067", "revid": "1305772", "url": "https://it.wikipedia.org/wiki?curid=615067", "title": "Santa Teresa al Corso d'Italia (titolo cardinalizio)", "text": "Santa Teresa al Corso d'Italia (in latino: \"Titulus Sanctae Theresiae Virginis\") \u00e8 un titolo cardinalizio istituito da papa Giovanni XXIII il 5 maggio 1962 con la costituzione apostolica \"Inter frequentissima\".\nIl titolo insiste sulla basilica di Santa Teresa d'Avila, nel quartiere Pinciano, sede parrocchiale istituita il 6 gennaio 1906."}
{"id": "615068", "revid": "14641", "url": "https://it.wikipedia.org/wiki?curid=615068", "title": "N-eptano", "text": ""}
{"id": "615071", "revid": "14641", "url": "https://it.wikipedia.org/wiki?curid=615071", "title": "Metilpropano", "text": ""}
{"id": "615072", "revid": "1565034", "url": "https://it.wikipedia.org/wiki?curid=615072", "title": "Spirito Santo alla Ferratella (titolo cardinalizio)", "text": "Spirito Santo alla Ferratella (in latino: \"Titulus Spiritus Sancti ad Ferratellam\") \u00e8 un titolo cardinalizio istituito da papa Giovanni Paolo II nel concistoro del 28 giugno 1988.\nIl titolo insiste sulla chiesa dello Spirito Santo, nella zona Fonte Ostiense, sede parrocchiale istituita il 1\u00ba dicembre 1981."}
{"id": "615073", "revid": "14641", "url": "https://it.wikipedia.org/wiki?curid=615073", "title": "R600a", "text": ""}
{"id": "615074", "revid": "14641", "url": "https://it.wikipedia.org/wiki?curid=615074", "title": "2-metilpentano", "text": ""}
{"id": "615075", "revid": "1243", "url": "https://it.wikipedia.org/wiki?curid=615075", "title": "Ferri (Volta Mantovana)", "text": ""}
{"id": "615076", "revid": "866120", "url": "https://it.wikipedia.org/wiki?curid=615076", "title": "Santi Fabiano e Venanzio a Villa Fiorelli (titolo cardinalizio)", "text": "Santi Fabiano e Venanzio a Villa Fiorelli (in latino: \"Titulus Sanctorum Fabiani et Venantii ad locum vulgo \"Villa Fiorelli\"\") \u00e8 un titolo cardinalizio istituito da papa Paolo VI nel 1973 con la costituzione apostolica \"Eccleasiae Sanctae\".\nIl titolo insiste sulla chiesa dei Santi Fabiano e Venanzio, sede di parrocchia istituita da papa Pio XI il 10 agosto 1933.\nL'attuale titolare \u00e8 il cardinale Carlos Aguiar Retes, arcivescovo metropolita di Citt\u00e0 del Messico."}
{"id": "615077", "revid": "14641", "url": "https://it.wikipedia.org/wiki?curid=615077", "title": "2-metilbutano", "text": ""}
{"id": "615078", "revid": "267975", "url": "https://it.wikipedia.org/wiki?curid=615078", "title": "Santi Gioacchino e Anna al Tuscolano (titolo cardinalizio)", "text": "Santi Gioacchino ed Anna al Tuscolano (in latino: \"Titulus Sanctorum Ioachimi et Ann\u00e6 in regione Tusculana\") \u00e8 un titolo cardinalizio istituito da papa Giovanni Paolo II nel 1988.\nNe \u00e8 titolare il cardinale Toribio Ticona Porco, vescovo prelato emerito di Corocoro in Bolivia.\nIl titolo insiste sulla chiesa dei Santi Gioacchino e Anna, situata nella zona Torre Maura, sede della parrocchia omonima istituita il 1\u00ba marzo 1982."}
{"id": "615079", "revid": "14641", "url": "https://it.wikipedia.org/wiki?curid=615079", "title": "Gas di palude", "text": ""}
{"id": "615081", "revid": "267975", "url": "https://it.wikipedia.org/wiki?curid=615081", "title": "Santi Giovanni e Paolo (titolo cardinalizio)", "text": "Il titolo cardinalizio dei Santi Giovanni e Paolo (in latino: \"Titulus Sanctorum Ioannis et Pauli\") conosciuto nell'antichit\u00e0 anche come Pammachus o Byzantis (Bizante era un amico di san Girolamo, padre di san Pammachio e figlioccio di santa Paola), fu istituito verso la fine del V secolo. In seguito fu conosciuto col nome di Pammachii Sanctorum Johannis et Pauli per due sacerdoti che ebbero il titolo durante il pontificato di papa Innocenzo I. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla basilica di San Lorenzo fuori le mura ed i suoi sacerdoti vi celebravano messa a turno."}
{"id": "615082", "revid": "14641", "url": "https://it.wikipedia.org/wiki?curid=615082", "title": "N-nonano", "text": ""}
{"id": "615084", "revid": "767487", "url": "https://it.wikipedia.org/wiki?curid=615084", "title": "Repubblica Socialista Sovietica Georgiana", "text": "La Repubblica Socialista Sovietica Georgiana (RSS Georgiana) o Repubblica Socialista Sovietica di Georgia ( traslitterato: \"sak'art'velos sabchot'a sots'ialisturi respublika\"; ) era il nome dato alla Georgia quando faceva parte dell'Unione Sovietica, dal 1936 al 1991.\nStoria.\nStabilita come \"Repubblica socialista sovietica\" il 25 febbraio 1921, dal 12 marzo 1922 al 5 dicembre 1936 fece parte della RSSF Transcaucasica insieme alla RSS Armena e alla RSS Azera, nel 1936 la RSSF Transcaucasica fu dissolta. Con il governo di Nikita Chru\u0161\u010d\u0451v, il governo fu decentralizzato e il Partito Comunista di Georgia prese il potere; con la crescita del Partito, crebbe anche l'economia del mercato nero e la corruzione. Eduard Shevardnadze lavor\u00f2 per anni per combattere questa corruzione dalla met\u00e0 degli anni sessanta fino al 1985, quando fu nominato Ministro degli Esteri Sovietico.\nIl 28 ottobre 1990 si tennero le elezioni parlamentari democratiche, e il 15 novembre 1990 la nazione fu chiamata \"Repubblica di Georgia\", che dichiar\u00f2 l'indipendenza dall'URSS il 9 aprile 1991, con il leader nazionalista Zviad Gamsakhurdia. La secessione fu riconosciuta dall'Unione Sovietica solo nel settembre 1991, durante il processo di dissoluzione dell'Unione Sovietica."}
{"id": "615086", "revid": "14641", "url": "https://it.wikipedia.org/wiki?curid=615086", "title": "N-pentano", "text": ""}
{"id": "615088", "revid": "267975", "url": "https://it.wikipedia.org/wiki?curid=615088", "title": "Santi Giovanni Evangelista e Petronio (titolo cardinalizio)", "text": "Santi Giovanni Evangelista e Petronio (in latino: \"Titulum Sanctorum Ioannis Evangelistae et Petronii\") \u00e8 un titolo cardinalizio istituito da papa Giovanni Paolo II nel 1985.\nNe \u00e8 titolare il cardinale Baltazar Enrique Porras Cardozo, arcivescovo metropolita di M\u00e9rida.\nIl titolo insiste sulla chiesa dei Santi Giovanni Evangelista e Petronio, nel rione Regola, chiesa regionale dei Bolognesi."}
{"id": "615089", "revid": "14641", "url": "https://it.wikipedia.org/wiki?curid=615089", "title": "1,3-butadiene", "text": ""}
{"id": "615090", "revid": "14641", "url": "https://it.wikipedia.org/wiki?curid=615090", "title": "Bietilene", "text": ""}
{"id": "615091", "revid": "122247132", "url": "https://it.wikipedia.org/wiki?curid=615091", "title": "Torrefazione", "text": "La torrefazione o tostatura \u00e8 un processo generico di arrostimento, che sottopone una sostanza ad elevata temperatura, in maniera da disidratarla, ossidarla e in taluni casi anche carbonizzarla parzialmente (a seconda del grado di torrefazione).\nLa torrefazione \u00e8 un processo molto utilizzato per la preparazione del tabacco (per diminuirne il contenuto di nicotina), dei semi di caff\u00e8, di orzo, di t\u00e8 (in particolare t\u00e8 giallo) o di altre piante.\nCaff\u00e8.\nIl termine torrefazione viene utilizzato anche per indicare il locale in cui si tosta, prepara, vende e talvolta degusta il caff\u00e8. Oggi, invece, essendo cosa rara le piccole torrefazioni artigianali, nel caso di sola rivendita e/o somministrazione, il termine \u00e8 quantomai improprio, in quanto spesso il caff\u00e8 rivenduto \u00e8 frutto del lavoro industriale, \nNella torrefazione del caff\u00e8 i grani vengono sottoposti a temperature di 200-220 \u00b0C mentre vengono agitati. I metodi di torrefazione sono essenzialmente due: \nMentre nel primo sistema il caff\u00e8 viene tostato molto pi\u00f9 esternamente che all'interno, comportando anomalie gustative e di preparazione, il secondo metodo migliora nettamente, uniformando la tostatura, la resa aromatica del caff\u00e8. \u00c8 sufficiente aprire un chicco a met\u00e0 agendo sul solco chiaro ed osservare l'interno per rendersi conto della bont\u00e0 o meno del processo di torrefazione sub\u00ecto.\nDurante tale processo il grano di caff\u00e8 subisce alcune trasformazioni quali la caramellizzazione degli zuccheri e la carbonizzazione della cellulosa, che conferiscono al chicco il suo colore tipico, nonch\u00e9 la formazione dei composti volatili che gli danno il tipico aroma del caff\u00e8 tostato. Contemporaneamente parte della caffeina si perde principalmente a causa delle alte temperature.\nIl chicco torrefatto aumenta il suo volume del 30% circa, mentre il suo peso diminuisce poich\u00e9 gran parte dell'acqua che lo compone evapora. Il calo ponderale si attesta in media sul 15-20%.\nIl caff\u00e8 torrefatto ha un gusto tendenzialmente amarognolo, e diviene solubile in acqua, essendo pi\u00f9 friabile (il chicco crudo \u00e8 inutilizzabile a fini di estrazione che rechino aromi), pi\u00f9 facilmente riducibile in polvere e perci\u00f2 adatto ad essere macinato, in polveri la cui granulometria \u00e8 stabilita in funzione del processo di estrazione degli aromi. In Espresso vuole essere fine per via della maggior pressione della macchina, da bar o domestica che sia, in Moka, Filtro, Infusione o alla Napoletana pi\u00f9 grosso, per via della minore se non assente pressione presente negli strumenti.\nPer il Caff\u00e8 alla turca, invece, la polvere macinata occorre finissima in quanto deve sedimentarsi sul fondo della tazzina, e parzialmente si pu\u00f2 ingerire durante la degustazione. La percezione sabbiosa, quindi, \u00e8 meglio tollerata al palato. In questo caso si utilizza un pentolino apposito di rame od ottone chiamato Ibrik o Cezve.\nLa torrefazione \u00e8 generalmente un processo industriale. In passato veniva fatta anche domesticamente, con l'ausilio di appositi tostacaff\u00e8 manuali, posti sul fuoco o sulle braci."}
{"id": "615092", "revid": "322321", "url": "https://it.wikipedia.org/wiki?curid=615092", "title": "Santi Martiri dell'Uganda a Poggio Ameno (titolo cardinalizio)", "text": "Santi Martiri dell'Uganda a Poggio Ameno (in latino: \"Titulus Sanctorum Martyrum Ugandensium\") \u00e8 un titolo cardinalizio istituito da papa Giovanni Paolo II nel concistoro del 28 giugno 1988.\nIl titolo insiste sulla chiesa dei Santi Martiri dell'Uganda, nella quartiere Ardeatino, sede parrocchiale istituita il 4 settembre 1970."}
{"id": "615093", "revid": "14641", "url": "https://it.wikipedia.org/wiki?curid=615093", "title": "Divinile", "text": ""}
{"id": "615097", "revid": "14641", "url": "https://it.wikipedia.org/wiki?curid=615097", "title": "Viniletilene", "text": ""}
{"id": "615098", "revid": "14641", "url": "https://it.wikipedia.org/wiki?curid=615098", "title": "1,5,9-ciclododecatriene", "text": ""}
{"id": "615100", "revid": "599013", "url": "https://it.wikipedia.org/wiki?curid=615100", "title": "Cdt", "text": ""}
{"id": "615102", "revid": "339392", "url": "https://it.wikipedia.org/wiki?curid=615102", "title": "Gas di olefina", "text": ""}
{"id": "615104", "revid": "1565034", "url": "https://it.wikipedia.org/wiki?curid=615104", "title": "Santi Nereo e Achilleo (titolo cardinalizio)", "text": "Il titolo cardinalizio Fasciolae, fu eretto da papa Evaristo intorno al 112 ed era presente al sinodo romano del 1\u00ba marzo 499. Prese l'attuale nome di Santi Nereo ed Achilleo (in latino: \"Titulus Sanctorum Nerei et Achillei\") nel sinodo del 595. Sotto il pontificato di papa Gregorio I divenne una diaconia della XII regione (Augustea), ma, nell'VIII secolo fu ripristinato al rango di titolo presbiteriale. Secondo il catalogo di Pietro Mallio, stilato sotto il pontificato di papa Alessandro III, il titolo era collegato alla basilica di San Paolo fuori le mura ed i suoi sacerdoti vi celebravano messa a turno."}
{"id": "615105", "revid": "14641", "url": "https://it.wikipedia.org/wiki?curid=615105", "title": "2-metil-1,3,-butadiene", "text": ""}
{"id": "615106", "revid": "14641", "url": "https://it.wikipedia.org/wiki?curid=615106", "title": "\u0392-metildivinile", "text": ""}
{"id": "615107", "revid": "14641", "url": "https://it.wikipedia.org/wiki?curid=615107", "title": "2-metilbutadiene", "text": ""}
{"id": "615108", "revid": "1347902", "url": "https://it.wikipedia.org/wiki?curid=615108", "title": "Repubblica Socialista Sovietica Autonoma di Carelia", "text": "La Repubblica socialista sovietica autonoma di Carelia (; ) o RSSAC fu una repubblica autonoma dell'Unione Sovietica, istituita nel 1923 e sciolta nel 1940, quando fu unita alla Repubblica democratica finlandese per formare la RSS Carelo-Finlandese, che ebbe lo status di repubblica autonoma dell'Unione Sovietica. \nStoria.\nLa RSSA di Carelia venne istituita nel 1923. Allo scoppio della seconda guerra mondiale, i russi invadono la Finlandia proprio per strapparle la Carelia occidentale, allora sotto il controllo di Helsinki. Con la firma della pace di Mosca i finlandesi sono costretti a cedere tutta la Carelia occidentale, compresa la capitale Viipuri, che viene cos\u00ec unita alla RSSA Careliana. Dopo l'entrata in guerra al fianco della Germania, la Finlandia riconquista temporaneamente i territori perduti, ma nel 1944 i sovietici respinsero definitivamente le forze armate finniche. L'anno seguente, in un'opera di mirata russificazione, la parte occidentale della Carelia, compresa Vyborg, venne annesso all'oblast di Leningrado. Nel 1956 la RSS Carelo-Finlandese venne retrocessa a repubblica autonoma.\nPopolazione.\nNel 1989 su 792.000 abitanti il 71% era di etnia russa, il 14% finlandese, l'8% bielorussa, il 3% ucraina ed il restante 4% era composto da altre etnie."}
{"id": "615109", "revid": "14641", "url": "https://it.wikipedia.org/wiki?curid=615109", "title": "Isopentadiene", "text": ""}
{"id": "615110", "revid": "14641", "url": "https://it.wikipedia.org/wiki?curid=615110", "title": "Emiterpene", "text": ""}
{"id": "615111", "revid": "14641", "url": "https://it.wikipedia.org/wiki?curid=615111", "title": "4-isopropenil-1-metil-1-cicloesene", "text": ""}
{"id": "615112", "revid": "1565034", "url": "https://it.wikipedia.org/wiki?curid=615112", "title": "Santissimo Nome di Maria a Via Latina (titolo cardinalizio)", "text": "Il titolo cardinalizio del Santissimo Nome di Maria a Via Latina (in latino: \"Titulus Sanctissimi Nominis Mariae ad viam Latinam\") fu eretto da papa Giovanni Paolo II nel 1985.\nLa chiesa \u00e8 sede parrocchiale, eretta il 1\u00ba aprile 1963 con il decreto del cardinale vicario Clemente Micara \"Quo uberius\" ed affidata ai sacerdoti della Societ\u00e0 di Maria (Marianisti)."}
{"id": "615113", "revid": "14641", "url": "https://it.wikipedia.org/wiki?curid=615113", "title": "P-Menta-1,8-diene", "text": ""}
{"id": "615114", "revid": "1565034", "url": "https://it.wikipedia.org/wiki?curid=615114", "title": "Santi Protomartiri a Via Aurelia Antica (titolo cardinalizio)", "text": "Il titolo cardinalizio dei Santi Protomartiri a Via Aurelia Antica (in latino: \"Titulus Sanctorum Protomartyrum in via Aurelia Antiqua\") \u00e8 stato istituito nel 1969 da papa Paolo VI."}
{"id": "615115", "revid": "1516566", "url": "https://it.wikipedia.org/wiki?curid=615115", "title": "Santi Quattro Coronati (titolo cardinalizio)", "text": "Il titolo cardinalizio dei Santi Quattro Coronati (in latino: \"Titulus Sanctorum Quattuor Coronatorum\") insiste sull'omonima basilica, situata nel rione romano del Celio.\nFonti.\nSecondo il Duchesne, il titolo cardinalizio dei Santi Quattro Coronati pu\u00f2 essere identificato con quello di Aemilianae, elencato nei sinodi romani del 499 e del 595. In base all'Annuario Pontificio Cattolico, il titolo \"Aemilianae\" fu soppresso intorno al 600 da papa Gregorio I, che lo sostitu\u00ec con quello dei Santi Quattro Coronati. Secondo il catalogo di Pietro Mallio, stilato sotto il pontificato di papa Alessandro III, questo titolo era legato alla Basilica di San Lorenzo fuori le mura ed i suoi sacerdoti vi celebravano messa a turno."}
{"id": "615116", "revid": "307923", "url": "https://it.wikipedia.org/wiki?curid=615116", "title": "Fenilcarbinolo", "text": ""}
{"id": "615117", "revid": "14641", "url": "https://it.wikipedia.org/wiki?curid=615117", "title": "Ammediolo", "text": ""}
{"id": "615118", "revid": "267975", "url": "https://it.wikipedia.org/wiki?curid=615118", "title": "Santi Quirico e Giulitta (titolo cardinalizio)", "text": "Il titolo cardinalizio dei Santi Quirico e Giulitta (in latino: \"Titulus Sancti Quirici et Iulitt\u00e6\") fu eretto da papa Sisto V il 13 aprile 1587 con la costituzione apostolica \"Religiosa\" per sostituire quello di San Ciriaco alle Terme Diocleziane da lui soppresso."}
{"id": "615119", "revid": "14641", "url": "https://it.wikipedia.org/wiki?curid=615119", "title": "Esaidrofenolo", "text": ""}
{"id": "615120", "revid": "226458", "url": "https://it.wikipedia.org/wiki?curid=615120", "title": "Santissimo Redentore a Val Melaina (titolo cardinalizio)", "text": "Il titolo cardinalizio del Santissimo Redentore a Val Melaina (in latino: \"Titulus Sanctissimi Redemptoris in Val Melaina\") fu eretto da papa Giovanni Paolo II nel 1994."}
{"id": "615121", "revid": "339392", "url": "https://it.wikipedia.org/wiki?curid=615121", "title": "2,3-dimercapto-1-propanolo", "text": ""}
{"id": "615122", "revid": "226458", "url": "https://it.wikipedia.org/wiki?curid=615122", "title": "Santissimo Redentore e Sant'Alfonso in Via Merulana", "text": "Santissimo Redentore e Sant'Alfonso in Via Merulana (in latino: \"Titulus Sanctissimi Redemptoris et Sancti Alfonsi in Exquiliis\") \u00e8 un titolo cardinalizio istituito da papa Giovanni XXIII il 30 dicembre 1960 con la costituzione apostolica \"Plurima quae\".\nNe \u00e8 titolare il cardinale Vincent Nichols, arcivescovo metropolita di Westminster.\nIl titolo insiste sulla chiesa di Sant'Alfonso, nel rione Esquilino, rettoria e luogo sussidiario di culto della parrocchia di Santa Maria Maggiore in San Vito."}
{"id": "615124", "revid": "1482985", "url": "https://it.wikipedia.org/wiki?curid=615124", "title": "Repubblica Democratica Finlandese", "text": "La Repubblica Democratica Finlandese (in finlandese \"Suomen kansanvaltainen tasavalta\", in svedese \"Demokratiska Republiken Finland\") fu uno Stato fantoccio sovietico di breve durata, situato nella piccola parte della Finlandia occupata dall'Unione Sovietica durante la Guerra d'inverno. L'Unione Sovietica sostenne che era l'unico governo giusto per la Finlandia per essere in grado di portare a termine la guerra e di riportare la pace. Il suo governo era noto col nome di Governo di Terijoki, dal nome della prima citt\u00e0 conquistata dall'Armata Rossa in Finlandia.\nStoria.\nLa repubblica fu istituita il 1\u00ba dicembre 1939, nell'ex citt\u00e0 di confine finlandese di Terijoki (l'attuale Zelenogorsk). Durante la sua esistenza, Otto Wille Kuusinen fu deputato e presidente del consiglio. Il 12 marzo 1940 lo stato conflu\u00ec nella RSSA di Carelia, all'interno della RSSF Russa, per formare la RSS Carelo-Finnica."}
{"id": "615125", "revid": "14641", "url": "https://it.wikipedia.org/wiki?curid=615125", "title": "2-amminoetanolo", "text": ""}
{"id": "615126", "revid": "484362", "url": "https://it.wikipedia.org/wiki?curid=615126", "title": "RSSA di Carelia", "text": ""}
{"id": "615128", "revid": "2049984", "url": "https://it.wikipedia.org/wiki?curid=615128", "title": "Santi Silvestro e Martino ai Monti (titolo cardinalizio)", "text": "Il titolo cardinalizio dei Santi Silvestro e Martino ai Monti (in latino: \"Titulus Sanctorum Silvestri et Martini in Montibus\"), anticamente conosciuto come Equitii fu eretto intorno al 314 da papa Silvestro I sul terreno di uno dei suoi sacerdoti, tale Equitius, vicino all'Esquilino. Successivamente il titolo fu noto come Santi Martino e Silvestro e quindi con la denominazione attuale. Secondo il catalogo di Pietro Mallio, stilato sotto il pontificato di papa Alessandro III, questo titolo era legato alla basilica di San Pietro ed i suoi sacerdoti vi officiavano a turno."}
{"id": "615129", "revid": "40552", "url": "https://it.wikipedia.org/wiki?curid=615129", "title": "RSS Carelo-Finnica", "text": ""}
{"id": "615130", "revid": "14641", "url": "https://it.wikipedia.org/wiki?curid=615130", "title": "Alcol isoottilico", "text": ""}
{"id": "615132", "revid": "1565034", "url": "https://it.wikipedia.org/wiki?curid=615132", "title": "Santissima Trinit\u00e0 al Monte Pincio (titolo cardinalizio)", "text": "Il titolo cardinalizio della Santissima Trinit\u00e0 al Monte Pincio (in latino: \"Titulus Sanctissim\u00e6 Trinitatis in Monte Pincio\") fu istituito il 13 aprile 1587 da papa Sisto V con la costituzione apostolica \"Religiosa\". Tradizionalmente il titolo \u00e8 conferito a porporati francesi, perch\u00e9 la chiesa della Santissima Trinit\u00e0 al Monte Pincio \u00e8 una chiesa nazionale dei francesi a Roma.\nL'attuale titolare \u00e8 il cardinale Philippe Barbarin, arcivescovo emerito di Lione."}
{"id": "615133", "revid": "14641", "url": "https://it.wikipedia.org/wiki?curid=615133", "title": "Isoottanolo", "text": ""}
{"id": "615134", "revid": "125379722", "url": "https://it.wikipedia.org/wiki?curid=615134", "title": "Prix d'Am\u00e9rique", "text": "Il Grand Prix d'Am\u00e9rique \u00e8 una corsa ippica al trotto che si disputa ogni anno dal 1920 nell'ultima domenica di gennaio sulla pista in carbonella dell'ippodromo di Vincennes presso Parigi. Fu cos\u00ec denominata, al momento della sua istituzione, in segno di amicizia e riconoscenza verso gli Stati Uniti per l\u2019intervento nella prima guerra mondiale al fianco della Francia e degli altri alleati. Su questa pista, fra le pi\u00f9 celebri a livello mondiale, si svolge la corsa che \u00e8 per molti appassionati la pi\u00f9 importante, spettacolare ed emozionante del circuito del trotto e probabilmente la pi\u00f9 ambita. Da diverso tempo questa corsa \u00e8 sponsorizzata dalla Marionnaud, un importante gruppo francese nel settore della vendita di profumi e cosmetici.\nPossono partecipare alla gara tutti i cavalli di Gruppo 1 Internazionale (la categoria pi\u00f9 elevata), maschi integri e femmine (sono dunque esclusi i castroni) che nel corso dell'anno che precede la corsa abbiano guadagnato almeno 153.000 euro di premi. I concorrenti devono avere tra i 4 e i 10 anni. Hanno priorit\u00e0 di partecipazione i cavalli meglio piazzati nelle pi\u00f9 importanti corse al trotto disputate in Francia. Il campo dei partenti viene comunicato ufficialmente 2 giorni prima della corsa. Non vi \u00e8 pertanto la certezza della partecipazione, che avviene su invito della commissione. \u00c8 inoltre presente una rigida selezione anche per i driver, che devono anch'essi aver guadagnato cifre elevate nell'annata.\nIl montepremi per questa corsa \u00e8 di 1.000.000 di euro: al vincitore vanno 500.000 euro e i restanti vengono ripartiti per i primi 7 classificati.\nOgni anno sono circa 40.000 gli spettatori che si recano all'ippodromo di Vincennes per assistere a questa vera e propria festa dell\u2019ippica; a ci\u00f2 va aggiunto il pubblico televisivo (sono oltre 70 le televisioni di tutto il mondo - in Italia Rai 3 - collegate in diretta per seguire la corsa). Per i parigini, si tratta tradizionalmente di un evento molto sentito anche dal pubblico non abituale, il che conferisce un\u2019atmosfera particolare alla manifestazione contribuendo al suo prestigio ed appeal mediatico.\nLa corsa si disputa sulla distanza di 2700 metri, con partenza ad un unico nastro con giravolta, tecnica che spesso mette in difficolt\u00e0 diversi cavalli gi\u00e0 nelle prime fasi. \u00c8 molto frequente che la partenza venga richiamata anche pi\u00f9 volte dalla giuria per irregolarit\u00e0 commesse da parte di taluno dei partecipanti nell\u2019approcciare la linea del via. Dopo la partenza i cavalli percorrono generalmente la pista schierati in diverse pariglie fino a che, all'imbocco dell'ultima curva, si dispongono a ventaglio sfruttando la larghezza della pista in un open stretch finale particolarmente avvincente, rendendo dunque il risultato finale molto spesso incerto fino alle ultime battute.\nL'Am\u00e9rique \u00e8 considerato da molti appassionati, e anche dagli esperti del settore, come un vero e proprio campionato mondiale del trotto, tenuto conto che generalmente lo schieramento dei partenti comprende tutti i migliori trottatori del circuito ippico mondiale e, salvi i cosiddetti \u201crapporti di scuderia\u201d, li mette in condizione di competere \u201ctutti contro tutti\u201d.\nNella storia recente della corsa spicca come protagonista assoluto l'italiano Varenne che, con al sediolo il driver romano Giampaolo Minnucci, ha ottenuto, fra il 2000 e il 2002, 2 vittorie e un piazzamento (terzo) su 3 partecipazioni. \nNel periodo successivo all\u2019epopea di Varenne, da ricordare la supremazia espressa del francese Jag de Bellouet, che ha vinto nel 2005 e nel 2006, salvo poi vedersi revocare quest\u2019ultimo titolo qualche mese dopo in favore di Gigant Neo, giunto secondo al traguardo, essendo risultato positivo a sostanze illecite in seguito a dei controlli effettuati dopo la corsa.\nL'edizione 2007 ha visto trionfare Offshore Dream, il pi\u00f9 giovane in campo nella grande kermesse, guidato magistralmente da Pierre Levesque. Dopo cauta partenza, il numero 1 dello schieramento \u00e8 rimasto inizialmente a centro gruppo e grazie anche ai ripetuti errori e alla successiva squalifica del pi\u00f9 atteso Jag de Bellouet, che ha vanificato tutte le tattiche di gara, \u00e8 andato al comando delle operazioni a soli 300 metri dal palo, entrando in retta d'arrivo apparigliato ai cavalli di testa sui quali nei metri successivi ha guadagnato diverse lunghezze di margine andando a vincere quasi per dispersione nel pi\u00f9 facile dei modi stampando anche il record della corsa a media di 1.12. Dietro di lui si sono piazzati Kool du Caux, che ha sfruttato bene la scia del vincitore che lo ha anticipato proprio all'ingresso dell'ultima curva, e Kazire de Guez, che aveva condotto gran parte della corsa insieme ai compagni di allenamento Kesaco Phedo e Jardy, giunti rispettivamente quarto e quinto. La vittoria di Offshore Dream non era certo aspettata, cos\u00ec come i piazzamenti dei cavalli che lo hanno seguito. Tale arrivo ha prodotto quote molto alte nell'ambito delle scommesse. La quota del vincente per i bookmaker francesi si aggirava su i 13/1 mentre per quelli italiani addirittura 21/1. I cavalli della scuderia Bazire, favoriti dei pronostici, hanno tuttavia dato modo di consolare il loro proprietario con un terzo, un quarto e un quinto posto che fruttano ben 220.000 euro.\nNel 2008 il campione in carica Offshore Dream si \u00e8 ripetuto, questa volta per\u00f2 avendo dalla sua parte tutti i favori del pronostico che lo avevano perci\u00f2 relegato a partire con un numero molto alto, che lo ha dunque costretto ad agire dalle retrovie. Anche questa volta, seppur con qualche difficolt\u00e0 in pi\u00f9 della precedente, il cavallino prodigio di Pierre Levesque ha vinto alla grande, bissando il successo gi\u00e0 ottenuto un anno prima. L'andamento della corsa \u00e8 stato tuttavia condizionato da un aggancio a centro gruppo che a met\u00e0 corsa ha leggermente sgranato la comitiva. In questo contrattempo \u00e8 stato coinvolto anche Offshore Dream che ha compiuto alcuni passi di galoppo, facendo allarmare tutti i suoi sostenitori. Nonostante ci\u00f2, Pierre Levesque ha rimesso di trotto il cavallo e, senza timori, ha spostato il suo cavallo all'esterno nell'ultima curva e con un passaggio in terza ruota seguito da un allungo fulminante, ha tagliato il traguardo con alcune lunghezze di vantaggio. Lo hanno seguito nell'ordine Opal Viking e Orla Fun, che, stando alle quote, costituivano grosse sorprese. Quarto posto invece per il vicecampione Kool du Caux, non apparso all'altezza questa volta. Nonostante la presenza ai nastri di partenza di ben 3 cavalli italiani, non \u00e8 stata una gran giornata per i nostri portacolori che non hanno colto alcuna piazza.\nDa segnalare invece la brillante prestazione di Meaulnes du Corta che, dopo aver condotto alla grande per oltre 2000 metri, ha dovuto alzare bandiera bianca nel finale pagando il grosso sforzo delle fasi d'avvio.\nQuesto prova ha per\u00f2 galvanizzato il team di questo cavallo che ha puntato fortemente sulla sua vittoria l'anno successivo.\nNel 2009 infatti, ad imporsi \u00e8 stato proprio Meaulnes du Corta guidato da Franck Nivard, che correndo ancora una volta di testa, \u00e8 riuscito a mantenere fino alla fine il comando delle operazioni, gestendo al meglio le forze. Il favorito della corsa era ancora una volta Offshore Dream, compagno di allenamento dello stesso vincitore ma che \u00e8 rimasto nell'ombra tutta la corsa giungendo addirittura sesto sul traguardo e facendo svanire il sogno di conquistare per 3 volte consecutive il Prix d'Amerique.\nMeaulnes du Corta ha dunque stravinto da controfavorito, apparendo di gran lunga il miglior cavallo del lotto e in definitiva il soggetto pi\u00f9 interessante. Il campione non \u00e8 riuscito a battere il record della pista precedentemente stabilito da Offshore Dream ma ha mostrato una corsa di spaventosa efficacia, meritandosi di andare a raccogliere gli applausi all'arrivo.\nHanno seguito nell'ordine i francesi Nouba du Saptel e Qualit\u00e0 Bourbon. Niente da fare anche questa volta per gli italiani che nonostante potessero beneficiare di ottime guide, non si sono dimostrati all'altezza.\nNell'edizione del centenario nel 2020 a vincere \u00e8 stato Face Time Bourbon, francese ma di propriet\u00e0 di un italiano.\nAll\u2019ingresso in retta Vivid, ormai stanco, ha rotto e Face Time, condotto da Bjorn Goop, \u00e8 scattato all\u2019interno e ha battuto nettamente in 1.11.5 Davidson du Pont, con B\u00e9lina Josselyn terza. \u00c8 ancora Face Time Bourbon a vincere nel 2021, centrando uno storico bis, di nuovo davanti a Davidson du Pont, come l\u2019anno precedente; terzo \u00e8 Gu d\u2019Heripre."}
{"id": "615135", "revid": "14641", "url": "https://it.wikipedia.org/wiki?curid=615135", "title": "1,2,3-propantriolo", "text": ""}
{"id": "615136", "revid": "267975", "url": "https://it.wikipedia.org/wiki?curid=615136", "title": "Santi Vitale, Valeria, Gervasio e Protasio (titolo cardinalizio)", "text": "Il titolo cardinalizio di San Vitale, Valeria, Gervasio e Protasio martiri in Fovea () \u00e8 un titolo antichissimo, attestato dalla fine del V secolo con il nome di \"titulus Vestinae\".\nDal 26 novembre 1994 il titolare \u00e8 il cardinale Adam Joseph Maida, arcivescovo emerito di Detroit.\nStoria.\nSecondo il \"Liber pontificalis\", il \"titulus Vestinae\", corrispondente all'odierna basilica di San Vitale nel rione Monti, fu istituito da papa Innocenzo I (401-417), come ringraziamento della munificenza di una ricca matrona romana chiamata Vestina. Il titolo \u00e8 attestato per la prima volta durante il sinodo romano del 499, dove furono tre i preti presenti del \"titulus Vestinae\", Celio Ianuario, Sorano e Opilio. Un secolo dopo, al sinodo romano del 595 fu rappresentato da due sacerdoti, Giovanni e Espettato, ma menzionato con il nome semplice di San Vitale.\nSecondo il catalogo di Pietro Mallio, stilato sotto il pontificato di papa Alessandro III (1159-1181), il titolo era collegato alla Basilica di Santa Maria Maggiore ed i suoi sacerdoti vi celebravano messa a turno.\nNel 1596, poich\u00e9 la chiesa fu affidata ai gesuiti che la fecero diventare la sede del noviziato il titolo fu soppresso da papa Clemente VIII, per poi essere restaurato il 16 dicembre 1880 da papa Leone XIII."}
{"id": "615138", "revid": "14641", "url": "https://it.wikipedia.org/wiki?curid=615138", "title": "Triidrossipropano", "text": ""}
{"id": "615139", "revid": "339392", "url": "https://it.wikipedia.org/wiki?curid=615139", "title": "Etilenglicole", "text": ""}
{"id": "615141", "revid": "226458", "url": "https://it.wikipedia.org/wiki?curid=615141", "title": "Trasfigurazione di Nostro Signore Ges\u00f9 Cristo (titolo cardinalizio)", "text": "Trasfigurazione di Nostro Signore Ges\u00f9 Cristo (in latino: \"Titulus Transfigurationis Domini Nostri Iesu Christi\") \u00e8 un titolo cardinalizio istituito da papa Giovanni Paolo II nel 2001.\nNe \u00e8 titolare il cardinale Pedro Rubiano S\u00e1enz, arcivescovo emerito di Bogot\u00e0.\nIl titolo insiste sulla chiesa della Trasfigurazione di Nostro Signore Ges\u00f9 Cristo, nel quartiere Gianicolense, sede parrocchiale istituita il 18 giugno 1936."}
{"id": "615143", "revid": "14641", "url": "https://it.wikipedia.org/wiki?curid=615143", "title": "E 965", "text": ""}
{"id": "615144", "revid": "14641", "url": "https://it.wikipedia.org/wiki?curid=615144", "title": "Maltisorb", "text": ""}
{"id": "615145", "revid": "1610933", "url": "https://it.wikipedia.org/wiki?curid=615145", "title": "Fagiano di monte", "text": ""}
{"id": "615146", "revid": "14641", "url": "https://it.wikipedia.org/wiki?curid=615146", "title": "Maltisweet", "text": ""}
{"id": "615148", "revid": "14641", "url": "https://it.wikipedia.org/wiki?curid=615148", "title": "D-(-)-mannitolo", "text": ""}
{"id": "615151", "revid": "14641", "url": "https://it.wikipedia.org/wiki?curid=615151", "title": "Carbinolo", "text": ""}
{"id": "615152", "revid": "14641", "url": "https://it.wikipedia.org/wiki?curid=615152", "title": "Spirito di legno", "text": ""}
{"id": "615153", "revid": "124666435", "url": "https://it.wikipedia.org/wiki?curid=615153", "title": "Cane da pastore scozzese", "text": "Il cane da pastore scozzese o Scotch Collie, \u00e8 un cane da pastore che si divide in due variet\u00e0: Smooth Collie e Rough Collie. La loro storia, il loro carattere, le loro cure e i consigli forniti dagli allevatori sono identici, ma cambia lo standard di razza. Il collie pi\u00f9 famoso \u00e8 stato senza dubbio in passato \"Lassie\".\nStoria.\nIl nome Collie deriva quasi certamente dal vocabolo anglosassone \"Col\", che significa \"nero\". Con questo termine venivano indicate le pecore scozzesi caratterizzate dal manto scuro e, di conseguenza, i cani predisposti alla loro conduzione e cura. Questi erano a loro volta chiamati \"Colley dogs\" e, solo pi\u00f9 tardi, \"Collie\". Fino al 1876, anno in cui il testo \"Book of farm\" di Henry Stephens incominci\u00f2 a fare chiarezza, non ci si preoccupava di distinguere tra il Collie a pelo lungo (Rough Collie) e quello a pelo corto (Smooth Collie). Fino al 1863, poi, anno della prima grande esposizione nazionale per cani da caccia e altre razze (svoltasi a Chelsea), il Collie veniva generalmente indicato con il nome di \"Cane da Pastore Inglese\", provocando una grossa confusione con razze e affini. Fu solo nel 1895, con il riconoscimento ufficiale delle due variet\u00e0 da parte del Kennel Club Inglese, che si impose una definitiva chiarezza.\nIl collie \u00e8 un cane estremamente affettuoso. Il suo pelo, che pu\u00f2 variare colore dal rosso al nero, \u00e8 molto lungo e morbido al tatto.\nCarattere.\nGuardiano attento, si affeziona alla propriet\u00e0 e risulta particolarmente docile con i bambini al punto di diventare il loro difensore anche quando sono solo rimproverati dai genitori. \u00c8 anche un grandissimo giocherellone, \u00e8 intelligente nel giocare e apprende facilmente i giochi con la palla. Generalmente dimostra facilit\u00e0 d'apprendimento ed \u00e8 capace di affrontare senza emozioni troppo violente qualsiasi tipo di circostanza nella quale si trovi, merito anche di una spiccata fiducia nelle proprie possibilit\u00e0 e anche se ci vuole pazienza a fargli imparare i comandi, una volta imparati non li scorda pi\u00f9. Grazie a queste caratteristiche \u00e8 stato impiegato come cane da difesa e polizia in Francia e Germania, ma anche come cane-guida per i ciechi.\nCure.\nPer un mantello in buone condizioni occorre tolettare bene una volta a settimana anche se il collie non presenta molte mute del pelo ma bisogna curarlo in particolare, pettinare bene il pelo dietro le orecchie e le frange sulle zampe per evitare la formazione di nodi. \u00c8 molto importante non spazzolare mai contropelo. Si deve prestare attenzione alle patologie oculari ereditarie: CEA (Collie Eye Anomaly), diagnosticabile nel cucciolo dalla 7\u00aa settimana; PRA (Atrofia progressiva della retina), che si manifesta in varie forme a partire dai primi mesi fino ai sette anni di et\u00e0. \nConsigli.\nSecondo gli esperti, il Collie sa dare tutto di s\u00e9 ma resta pur sempre un pastore, e pertanto uno spirito libero che non ama il frastuono, la violenza e gli sbalzi di umore del proprietario. \u00c8 un cane in questo senso non del tutto facile, ma pur sempre intelligente anche se tendenzialmente sensibile, riservato e un po' chiuso. Questi ultimi aspetti, sempre secondo gli esperti, possono rendere affascinante e stimolante viverci accanto.\nDiffusione.\nNel 2004 l'ENCI ha contato 376 cuccioli iscritti ai libri genealogici in tutte le variet\u00e0 della razza.\nBibliografia.\nM. Garabelli \"I pastori scozzesi\" Mursia, Milano ISBN 9788842517412"}
{"id": "615154", "revid": "14641", "url": "https://it.wikipedia.org/wiki?curid=615154", "title": "Trimetilcarbinolo", "text": ""}
{"id": "615156", "revid": "486946", "url": "https://it.wikipedia.org/wiki?curid=615156", "title": "Monometiletere del glicol etilenico", "text": ""}
{"id": "615157", "revid": "124666446", "url": "https://it.wikipedia.org/wiki?curid=615157", "title": "Cane da pastore scozzese a pelo lungo", "text": "Il cane da pastore scozzese a pelo lungo \u00e8 un cane da pastore della variet\u00e0 di Rough Collie.\nStoria.\nIl nome \"collie\" deriva quasi certamente dal vocabolo anglosassone \"col\", che significa \"nero\". Con questo termine venivano indicate le pecore scozzesi caratterizzate dal manto scuro e, di conseguenza, i cani predisposti alla loro conduzione e cura. Questi erano a loro volta chiamati \"Colley dogs\" e solo pi\u00f9 tardi \"collie\". Fino al 1876, anno in cui il testo \"Book of farm\" di Henry Stephens incominci\u00f2 a fare chiarezza, non ci si preoccupava di distinguere tra il collie a pelo lungo (Rough Collie) e quello a pelo corto (Smooth Collie). Fino al 1863, poi, anno della prima grande esposizione nazionale per cani da caccia e altre razze (svoltasi a Chelsea), il collie veniva generalmente indicato con il nome di \"cane da pastore inglese\", provocando una grossa confusione con razze affini. Fu solo nel 1895 con il riconoscimento ufficiale delle due variet\u00e0 da parte del Kennel Club Inglese che si impose una definitiva chiarezza.\nDescrizione.\nLa coda deve essere lunga e l'osso terminale di essa deve raggiungere almeno l'articolazione del garretto. I colori ammessi sono fulvo collare bianco pi\u00f9 o meno carbonato, tricolore e blu-merle. Il pelo deve conferire armonia alle forme del cane. Molto denso, ruvido al tatto. Sottopelo morbido. Gli occhi sono di grandezza media. Inserzione un po' obliqua. A forma di mandorla e di color marrone scuro. Espressione intelligente. Le orecchie devono essere piccole, n\u00e9 troppo ravvicinate, n\u00e9 poste troppo di lato. Quando il cane \u00e8 in riposo le orecchie devono, abitualmente, essere gettate all'indietro. La testa deve rassomigliare ad un cuneo, di forma marcata e ad angoli arrotondati, i cui lati devono convergere progressivamente senza rotture dell'attaccatura delle orecchie sino all'estremit\u00e0 del tartufo, senza prominenza dei muscoli masseteri e senza muso appuntito. L'estremit\u00e0 del muso deve essere netta e ben arrotondata, smussata ma non squadrata.\nCarattere.\nGuardiano attento, si affeziona alla propriet\u00e0 e risulta particolarmente docile con i bambini al punto di diventare il loro difensore anche quando sono solo rimproverati dai genitori. \nGeneralmente dimostra facilit\u00e0 d'apprendimento ed \u00e8 capace di affrontare senza emozioni troppo violente qualsiasi tipo di circostanza nella quale si trovi, merito anche di una spiccata fiducia nelle proprie possibilit\u00e0. \nGrazie a queste caratteristiche \u00e8 stato impiegato come cane da difesa e polizia, come cane-guida per i ciechi ed ha riscosso molto successo nella Pet-Therapy.\nStandard FCI.\nASPETTO GENERALE: cane di grande bellezza, dignit\u00e0, perfetta armonia d'insieme.\nCARATTERISTICHE: struttura caratterizzata da forza e attivit\u00e0 senza essere pesante o grossolana. \u00c8 molto importante l'espressione. Il giusto giudizio si ottiene considerando la perfetta armonia e combinazione di cranio e muso, taglia, forma, colore e posizione degli occhi, corretta posizione e portamento degli orecchi.\nTEMPERAMENTO: disposizione amichevole, senza traccia di nervosismo o aggressivit\u00e0.\nTESTA E CRANIO: le caratteristiche della testa sono molto importanti, e devono essere considerate in proporzione alla taglia del cane. Vista dal davanti o di lato, la testa assomiglia a un netto cono ben troncato, dal profilo liscio. Cranio piatto. I lati del muso si assottigliano gradualmente e gentilmente dagli orecchi alla punta del tartufo nero. Senza che le ossa delle guance siano sporgenti o il muso appuntito. Visto di lato, le linee cranio-facciali sono parallele e di uguale lunghezza, divise da un leggero ma percettibile stop. Un punto a met\u00e0 fra gli angoli interni degli occhi, (che \u00e8 il centro di uno stop correttamente posizionato), \u00e8 il centro dell'equilibrio in lunghezza della testa. Punta del muso liscia, ben arrotondata, mai quadrata. Mascella inferiore forte. Linea pulita. Profondit\u00e0 del cranio dalle sopracciglia alla parte inferiore della mascella mai eccessiva. Tartufo sempre nero.\nOCCHI: caratteristica molto importante; conferiscono un'espressione dolce. Di media misura, (mai molto piccoli), posizionati un po' obliquamente, a forma di mandorla e color marrone scuro, tranne che nei \u201cblue merle\u201d dove gli occhi sono frequentemente, (uno o ambedue, o parte di uno o di tutti e due) blu o macchiati di blu. Espressione piena d'intelligenza, con sguardo pronto e sveglio quando il cane ascolta.\nORECCHI: piccoli, non troppo ravvicinati sulla sommit\u00e0 del capo, non troppo distanziati. A riposo portati gettati all'indietro, ma in attenzione portati in avanti e semi-eretti; cio\u00e8, circa due-terzi degli orecchi stanno eretti, e il terzo s'inclina in avanti naturalmente, sotto l'orizzontale.\nBOCCA: denti di buona misura. Mascelle forti con una perfetta, regolare e completa chiusura a forbice, cio\u00e8 i denti superiori strettamente si sovrappongono agli inferiori e sono impiantati perpendicolarmente alle mascelle.\nCOLLO: muscoloso, potente, di buona lunghezza, ben arcuato\nANTERIORI: con ossa rotonde di moderato spessore\nCORPO: leggermente pi\u00f9 lungo dell'altezza, ben ampio dietro le spalle\nPOSTERIORI: cosce muscolose\nPIEDI: ovali; suole ben imbottite. Dita arcuate e serrate. I piedi del posteriore sono leggermente meno arcuati.\nCODA: lunga, con l'ultima vertebra che arriva almeno al garretto. Portata bassa quando il cane \u00e8 calmo ma con leggera curva verso l'alto alla punta. Pu\u00f2 essere portata gaiamente quando il cane \u00e8 eccitato, ma mai sopra il dorso.\nPASSO: il movimento \u00e8 una distinta caratteristica della razza. Un cane sano non devia mai i gomiti all'infuori, ma muove con i piedi dell'anteriore relativamente ravvicinati, senza intrecciare, incrociare e con rullii, il che sarebbe decisamente indesiderabile. Posteriori: dal garretto a terra, se visti dal dietro, paralleli ma non troppo ravvicinati; se visti dal lato, il movimento \u00e8 liscio. I posteriori sono potenti con forte spinta. Un ragionevole allungo \u00e8 desiderabile e dovrebbe essere leggero e apparire senza sforzo\nMANTELLO: segue il profilo del corpo, molto fitto. Mantello esterno diritto e ruvido al tatto, sottopelo soffice, come una pelliccia e fitto tanto da nascondere la pelle; il pelo della criniera e frange \u00e8 molto abbondante; sulla maschera e faccia liscio, come pure alla punta degli orecchi, che per\u00f2 portano pi\u00f9 pelo verso la base; gli arti anteriori sono ben frangiati, i posteriori al di sopra del garretto hanno abbondanti frange, ma pelo liscio sotto i garretti. Pelo sulla coda molto abbondante.\nCOLORE: tre colori riconosciuti: sabbia e bianco, tricolore e blue merle.\nTAGLIA: Altezza al garrese\nCure.\nSiccome la sua pelliccia \u00e8 molto fitta non occorre fargli il bagno una volta alla settimana o una volta al mese, bens\u00ec solo una o due volte all'anno; bisogna per\u00f2 pettinare bene il pelo dietro le orecchie e le frange sulle zampe per evitare la formazione di nodi. Prestare attenzione alle patologie oculari ereditarie: CEA (Collie Eye Anomaly) diagnosticabile nel cucciolo dalla 7\u00aa settimana; PRA (Atrofia Progressiva della Retina) che si manifesta in varie forme a partire dai primi mesi fino ai sette anni di et\u00e0. Consigliabile un allevamento che fornisca un certificato veterinario riconosciuto.\nDisplasia dell'Anca (HD).\nIl Rough Collie, come molte altre razze, se non adeguatamente selezionato, ed in questo giocano un ruolo fondamentale gli allevatori professionisti, \u00e8 soggetto a contrarre per via ereditaria la displasia dell'anca (HD).\nLa displasia dell'anca \u00e8 una malattia che interessa l'articolazione formata dall'estremit\u00e0 del femore (testa del femore) con la parte del bacino detta acetabolo; il funzionamento di questa articolazione (anca) si pu\u00f2 paragonare a quello di una sfera che ruota sulla superficie interna di una semisfera, ed il contatto avviene tra la superficie esterna della testa del femore e la superficie interna dell'acetabolo. La malattia \u00e8 dovuta alla presenza di una cartilagine acetabolare pi\u00f9 \nplastica del normale, e quindi pi\u00f9 facilmente deformabile (teoria della \ndisplasia acetabolare) e/o alla scorretta posizione dei capi articolari (teoria della lassit\u00e0 legamentosa). In ogni caso ne consegue l'usura e l'erosione delle cartilagini articolari che rendono instabile l'articolazione e provocano un movimento scorretto del bacino.\nLa trasmissione ereditaria \u00e8 di origine poligenica (i geni interessati sarebbero da 10 a 100) con un grado di ereditabilit\u00e0 del 20-40%. L'incidenza dell'ambiente \u00e8 probabilmente pi\u00f9 indiretta che diretta, ossia le condizioni ambientali aggraverebbero la situazione in soggetti gi\u00e0 predisposti, piuttosto che essere causa diretta della malattia; infatti il mutamento delle condizioni ambientali non influisce sul numero di soggetti malati. L'origine multifattoriale della malattia \u00e8 provata anche dal fatto che da genitori esenti nasce una progenie malata in una percentuale calcolata in circa il 40% e viceversa, da genitori malati, nasce progenie sana in una percentuale di circa il 16%.\nLa diagnosi si fa mediante un esame radiologico delle articolazioni coxo-femorali eseguito con il cane sotto anestesia. Esso va eseguito quando il cane ha 6 mesi e va ripetuto dopo altri 6 mesi.\nI risultati, secondo la codifica FCI, possono essere:\nLa terapia nei casi pi\u00f9 gravi \u00e8 di tipo chirurgico, altrimenti \u00e8 sufficiente una terapia medica di tipo conservativo finalizzata, mediante l'uso di antinfiammatori, a ridurre il dolore.\nAi soggetti riconosciuti di Grado A, dopo esaminazione delle lastre da parte dei laboratori dell'ENCI, viene rilasciato un certificato ufficiale ed un talloncino che sar\u00e0 applicato al Pedigree. In questo modo coloro che intendano prendere un cucciolo sapranno gi\u00e0, solo guardando il Pedigree dei genitori, che questi sono certamente esenti dalla malattia.\nConsigli.\nSecondo gli esperti sa dare tutto di s\u00e9 ma resta pur sempre un pastore, e pertanto uno spirito libero che non ama il frastuono, la violenza e gli sbalzi di umore del proprietario. \u00c8 un cane in questo senso non del tutto facile, ma pure sempre intelligente anche se tendenzialmente sensibile, riservato e un po' chiuso. Questi ultimi aspetti, sempre secondo gli esperti, possono rendere affascinante e stimolante vivergli accanto.\nDiffusione.\nNel 2016 l'ENCI ha contato 511 cuccioli nati ed iscritti al libro genealogico, in aumento rispetto al 2015 quando i cuccioli registrati furono 391."}
{"id": "615160", "revid": "124666458", "url": "https://it.wikipedia.org/wiki?curid=615160", "title": "Smooth Collie", "text": "Lo Smooth Collie \u00e8 un cane da pastore della variet\u00e0 di collie a pelo corto.\nStoria.\nAnche lo smooth collie discende dai cani che le legioni romane portarono con loro durante le guerre di conquista dell'isola inglese nel I secolo d.C. e nelle successive spedizioni di colonizzazione. Si trattava di cani da combattimento, da pastore usati sia per la guardia che per la conduzione del gregge, e talvolta anche da caccia.\nDall'incrocio tra questi cani con quelli locali sono nati i progenitori delle razze collie, che si sono costituite attraverso una selezione secolare.\nNon si hanno comunque notizie precise su come si sia formata al fianco del pastore scozzese a pelo lungo una variet\u00e0 a pelo corto e ruvido, si sa che le due variet\u00e0 si sono sviluppate contemporaneamente e che cuccioli a pelo lungo e a pelo corto si trovavano nelle stesse cucciolate.\nAlcuni sostengono che lo smooth deriverebbe dall'incrocio tra lo scomparso rough collie bianco e nero con il greyhound e che le caratteristiche che contraddistinguevano i primi esemplari sarebbero scomparse col tempo per il successivo lavoro di selezione.\n\u00c8 un fatto storicamente riconosciuto che il collie a pelo corto era un cane da gregge che si occupava del bestiame che viveva nelle pianure scozzesi, dove il suo pelo corto e duro era adatto al clima temperato e umido di quelle regioni, mentre il collie a pelo lungo, con il suo mantello lungo e abbondante, si trovava pi\u00f9 a suo agio nel clima rude delle Highlands, le regioni montagnose della Scozia. Gi\u00e0 pi\u00f9 di due secoli fa smooth e rough collie (collie a pelo lungo) erano due razze ben definite e distinte.\nI primi smooth conosciuti erano pi\u00f9 robusti e grandi dei rough giacch\u00e9 erano impiegati nel duro lavoro della conduzione di greggi e mandrie al mercato, dove dovevano mantenersi vigili, anche se l'ambiente era loro del tutto estraneo. Infatti, pochi sanno che lo smooth collie veniva impiegato per la conduzione delle pecore dalla citt\u00e0 alla campagna, mentre il rough collie era solo utilizzato per la gestione delle pecore al pascolo. Questa differenza di impiego ha avvantagiato gli smooth per le loro eccezionali caratteristiche caratteriali. Infatti, pi\u00f9 che il pelo di differenza fra loro, \u00e8 che sono meno sensibili, meno facili all'offesa e gli allevatori, precedenti ai giorni nostri, si sono dedicati pi\u00f9 alla selezione di cani equilibrati e facili da addestrare. Ma come si dice anche l'occhio vuole la sua parte e se \u00e8 facile nascondere qualche difetto di costruzione sotto il pelo nel rough collie, nello smooth collie questo non \u00e8 possibile! Infatti la costruzione scheletrica ed il movimento \u00e8 uno dei vantaggi di cui ancora oggi ci possiamo vantare.\nFino al 1870, in Inghilterra, gli smooth ed i rough venivano giudicati assieme, come se fossero due variet\u00e0 dello stesso cane. Solamente a Darlinton nel 1870 appunto, le due variet\u00e0 vennero separate per la valutazione.\nOggi giorno le sue doti di intelligenza ed addestrabilit\u00e0 sono sfruttate soprattutto negli Stati Uniti e nel Nord Europa come cane da guida per i non vedenti, ed \u00e8 assai popolare in gare di Obedience e Utility Dog. Infatti pu\u00f2 vantare diversi campioni americani di lavoro. Nell'ambito espositivo \u00e8 assai popolare da quando il tricolore Black Hawk of Kasan ha vinto lo speciale del Collie Club of America, manifestazione alla quale partecipano oltre 500 collies delle due variet\u00e0.\nSino al 1994 il Kennel Club Inglese ha permesso l'accoppiamento fra le due varit\u00e0; negli Stati Uniti \u00e8 ancora permesso. Nell'Europa invece, fatta eccezione per le nazioni Germania e Austria dove sono i club a gestire i libri genealogici, tale accoppiamento non \u00e8 mai stato effettuato in quanto il regolamento F.C.I. non ammette l'incrocio delle due razze che considera diverse in quanto a loro assegnati due C.A.C.I.B.\nDescrizione.\nLa coda deve essere lunga. L'ultima vertebra caudale deve essere almeno all'altezza dell'articolazione del garretto. Portata bassa quando il cane \u00e8 tranquillo, ma leggermente arrotolata all'estremit\u00e0. Pu\u00f2 essere sollevata quando il cane \u00e8 in azione, ma mai portata sopra il dorso. I colori ammessi sono sabbia e bianco, tricolore e blu-merle. Il pelo \u00e8 una caratteristica molto importante dello Smooth Collie. Pelo esterno corto, piatto e di tessitura ruvida, con sottopelo molto folto. Gli occhi sono di grandezza media. Inserzione un po' obliqua. A forma di mandorla e di color marrone scuro. Espressione intelligente. Le orecchie sono moderatamente grandi, pi\u00f9 larghe alla base, non troppo ravvicinate, n\u00e9 troppo distanziate. Gettate all'indietro quando il cane \u00e8 a riposo. Portate in avanti e semierette quando il cane \u00e8 in allerta. La testa deve assomigliare ad un cuneo ben smussato. Il cranio deve essere piatto. Stop leggero, quasi impercettibile. La parte anteriore del muso \u00e8 ben arrotondata deve essere smussata, ma non squadrata.\nCarattere.\nGuardiano attento, si affeziona alla propriet\u00e0 e risulta particolarmente docile con i bambini al punto di diventare il loro difensore anche quando sono solo rimproverati dai genitori. Generalmente dimostra facilit\u00e0 d'apprendimento ed \u00e8 capace di affrontare senza emozioni troppo violente qualsiasi tipo di circostanza nella quale si trovi e di alti gradi di attenzione e collaborazione purch\u00e9 lo si rispetti. Merito anche di una spiccata fiducia nelle proprie possibilit\u00e0. Grazie a queste caratteristiche \u00e8 stato impiegato come cane da difesa e polizia in Francia e Germania. Negli Stati Uniti e in Nord Europa, infatti, il pastore scozzese a pelo corto - smooth collie - grazie alla sua sorprendente addestrabilit\u00e0 e alla sua sensibilit\u00e0, si \u00e8 ritagliato un compito sociale di primaria importanza come guida dei non vedenti e l'assistenza ai disabili. Ma le sue attitudini al lavoro, le sue capacit\u00e0 di apprendimento e la sua voglia di compiacere il proprietario, frutto di secoli di cruda selezione dei pastori, lo rendono anche un cane eccellente compagno negli sport cinofili come l'agility e l'obedience. \u00c8 un cane sportivo e altamente empatico che ha bisogno di sentirsi utile per il suo proprietario, ma lo si pu\u00f2 portare ovunque grazie al suo equilibrio e si pu\u00f2 lasciarlo solo in casa tranquillamente perch\u00e9 se non lavora pu\u00f2 essere un cane splendido da famiglia.\nCure.\nPer un mantello in buone condizioni occorre tolettare bene una volta a settimana se in periodo di muta, se no una volta al mese \u00e8 pi\u00f9 che sufficiente. Da bagnato non ha odore ma si consiglia tre bagni l'anno. Prestare attenzione alle patologie oculari ereditarie: CEA (Collie Eye Anomaly) diagnosticabile nel cucciolo dalla 7\u00aa settimana; PRA (Atrofia progressiva della retina) che si manifesta in varie forme a partire dai primi mesi fino ai sette anni di et\u00e0. Consigliabile un allevamento che fornisca un certificato veterinario riconosciuto.\nConsigli.\nSecondo gli esperti sa dare tutto se stesso, ma resta pur sempre un pastore, e pertanto uno spirito libero che non ama il frastuono, la violenza e gli sbalzi di umore del proprietario. \u00c8 un cane intelligente anche se tendenzialmente sensibile, riservato e un po' chiuso con gli estranei. Questi ultimi aspetti, sempre secondo gli esperti, possono rendere affascinante e stimolante vivergli accanto, ma bisogna essere capaci di apprezzare la sua sensibilit\u00e0 e amarlo per come \u00e8 e non come vorremmo che fosse.\nDiffusione.\nNel 2012 l'ENCI ha contato 6 cuccioli iscritti ai libri genealogici."}
{"id": "615162", "revid": "115257424", "url": "https://it.wikipedia.org/wiki?curid=615162", "title": "Fiat 6640", "text": "Il Fiat 6640 \u00e8 un veicolo anfibio prodotto dalla Fiat Veicoli Industriali dal 1952, in seguito fabbricato dalla Iveco Defence Vehicles dopo la riorganizzazione del gruppo torinese.\nVenne ed \u00e8 tuttora adoperato in gran parte da enti di pubblica sicurezza, come i Vigili del Fuoco e la Protezione Civile. Nato per garantire sicurezza, efficienza e resistenza sui tipi di terreno pi\u00f9 accidentati ai soldati italiani, col tempo divenne un veicolo rivolto fondamentalmente a gruppi paramilitari e civili. Solo alcuni esemplari sono stati forniti all'Esercito Italiano.\nStoria.\nNegli anni cinquanta \u00e8 stato presentato il primo modello, il \"6640 A\".\nL'apparenza esterna \u00e8 quella di una \"barca con le ruote\", ed \u00e8 noto per i numerosi interventi in caso di calamit\u00e0 naturali. La struttura \u00e8 progettata per consentire facili manovre in modo tempestivo ed efficace, in situazioni che mettono a disposizione poco tempo. Il materiale di costruzione \u00e8 l'alluminio saldato che ricopre interamente la superficie del veicolo e ha uno spessore massimo di 4\u00a0mm. La parte anteriore \u00e8 dedicata esclusivamente al motore, azionato con 5 marce manuali. Il centro \u00e8 riservato alla zona passeggeri e per consentire al mezzo di muoversi l'autista deve provvedere a spostare un \"timone\"che direziona le ruote. La parte posteriore \u00e8 dedicata al trasporto di carico vario.\nNel 1980 viene presentata la versione pi\u00f9 recente, la \"6640 G\", con un motore da 5.499 cm\u00b3 e 195 hp che gli consente una velocit\u00e0 in acqua di 11 nodi e di superare i 100 km/h su strada. Dotata di una chiusura ermetica e di un impianto di riscaldamento interno, si differenzia dal primo modello per il fatto che sott'acqua utilizza un idrogetto anzich\u00e9 un'elica.\nTra gli accessori classici vi \u00e8 un verricello con portata utile di 4.500 kg mentre la portata utile di carico \u00e8 invece di circa 2.140\u00a0kg. "}
{"id": "615163", "revid": "358739", "url": "https://it.wikipedia.org/wiki?curid=615163", "title": "Elin Nordegren", "text": "Biografia.\nI primi anni.\nElin nasce a Stoccolma. La madre di Elin \u00e8 Barbro Holmberg, una politica che ha lavorato come ministro degli immigrati e dell'asilo politico di Svezia, mentre il padre, Thomas, \u00e8 un giornalista radio che ha lavorato come capo ufficio di \"Swedish Broadcasting media\" a Washington Elin ha un fratello maggiore ed una sorella gemella, Josefin. Ha iniziato a fare la modella nel 2000, apparendo sulla copertina di \"Cafe Sport\", una rivista estiva.\nIl matrimonio con Tiger Woods.\nIl campione di golf Tiger Woods e Elin Nordegren si sono conosciuti tramite il golfista professionista svedese Jesper Parnevik, ai cui figli lei faceva da bambinaia. La cerimonia nuziale \u00e8 stata officiata presso la buca numero 19 di uno dei tre campi da golf dell'albergo di lusso Sandy Lane di Barbados. Il 18 giugno 2007 la coppia ha avuto il primo figlio Sam Alexis Woods. L'8 febbraio 2009 \u00e8 nato il secondo figlio della coppia, Charlie Axel.\nNel dicembre 2009 il suo matrimonio con Woods \u00e8 stato oggetto di grande attenzione mediatica, dopo che lo sportivo ha ammesso la propria infedelt\u00e0. Woods in seguito ha annunciato di voler prendere una pausa a tempo indeterminato dal golf, per dedicarsi alla famiglia. Ciononostante la Nordegren e Woods hanno ufficializzato il divorzio a Panama City, in Florida, il 23 agosto 2010. Secondo il settimanale \"People\" Elin Nordergren percepir\u00e0 da un minimo di 100 a un massimo di 500 milioni di dollari in alimenti e propriet\u00e0.\nDopo il matrimonio con Woods.\nLa Nordegren ha avuto una relazione con il miliardario e filantropo (conosciuto anche come \u201cil re del carbone\u201d) Chris Cline.\nNell\u2019ottobre del 2019 la Nordergren d\u00e1 alla luce il terzo figlio, concepito col giocatore di football NFL Jordan Cameron.\nIstruzione.\n\u00c8 stata iscritta a tempo parziale al Rollins College in Florida, dove ha studiato psicologia."}
{"id": "615165", "revid": "43530", "url": "https://it.wikipedia.org/wiki?curid=615165", "title": "Non morti (Dungeons &amp; Dragons)", "text": ""}
{"id": "615167", "revid": "729019", "url": "https://it.wikipedia.org/wiki?curid=615167", "title": "GAZ-46MAV", "text": "Il GAZ-46 MAV era un'imitazione della jeep anfibia Ford GPA, prodotta dalla Gorkovsky Avtomobilny Zavod dal 1953 al 1958.\nDescrizione.\nQuando era usata per il trasporto di truppe, 3 soldati sedevano sul divanetto posteriore, mentre il guidatore e il comandante avevano posti separati davanti.\nUn parabrezza abbattibile provvedeva alla protezione dagli spruzzi d'acqua durante le operazioni anfibie.\nNessuna arma era montata sul veicolo. Nonostante venisse usata quasi esclusivamente come veicolo da ricognizione, poteva portare un carico di 500Kg.\nLe GAZ-46 MAV,venivano ricavate ricondizionando i telai dei fuoristrada GAZ-67B e, in seguito, delle GAZ-69.\nUn singolo propulsore tripala era montato sotto la parte posteriore del veicolo e garantiva una velocit\u00e0 massima in acqua di 9 Km/h."}
{"id": "615168", "revid": "633110", "url": "https://it.wikipedia.org/wiki?curid=615168", "title": "PTS (anfibio)", "text": "Il veicolo PTS (o M 065) era un veicolo militare da trasporto cingolato anfibio sovietico, successore del K 61.\nLa tecnica.\nIl PTS, dovendo sostituire il K 61, fu progettato per avere una forte capacit\u00e0 di carico rispetto a quella, gi\u00e0 notevole, del predecessore. Il veicolo comunque riprese le linee generali del K 61, con uno scafo in acciaio e con la cabina dell'equipaggio molto avanzata, in modo da avere un vano di carico molto ampio che occupava completamente sia la parte centrale sia quella posteriore del veicolo. In questo modo era possibile utilizzare una rampa posteriore per il carico e lo scarico. La capacit\u00e0 di carico in acqua arrivava a 10 t, mentre a terra era limitata a 5 t. In alternativa al carico pu\u00f2 trasportare 70 fanti completamente equipaggiati.\nIl motore era situato nella parte inferiore del veicolo, con i tubi di scarico dei gas di combustione che fuoruscivano da entrambi i lati. Sembra che questa posizione, quando il veicolo trasportava truppe, fosse molto sgradita agli occupanti, che venivano notevolmente infastiditi dai fumi.\nIl sistema di rotolamento era su 6 ruote gommate senza ruotini tendicingolo, la ruota motrice (anteriore) e la ruota di rinvio erano di diametro minore rispetto alle ruote portanti. La propulsione in acqua era ottenuta per mezzo di due eliche intubate, mentre la guida era garantita da due timoni. Prima dell'ingresso in acqua il veicolo doveva innalzare una piastra frangiflutti anteriore.\nL'equipaggio fisso (2 uomini) aveva un compartimento completamente chiuso, a differenza di quanto avveniva sul K 61, dove il compartimento dell'equipaggio era aperto. Tutta la parte riservata all'equipaggio quindi aveva una protezione NBC (Nucleare, Biologica, Chimica) completa, mentre la parte riservata al carico o alle truppe trasportate era completamente aperta.\nAssociato al PTS era il rimorchio (anche questo anfibio) \"PKP\", fornito di due ruote e di due casse d'aria stabilizzatrici, prima dell'ingresso in acqua le casse d'aria (portate sollevate nel movimento a terra per limitare l'ingombro) dovevano essere ruotate di 180\u00b0 e bloccate per aumentare la galleggiabilit\u00e0 del rimorchio stesso.\nIl PTS oltre al modello base aveva un modello \"PTS-M\", con capacit\u00e0 di trasporto carburante incrementata.\nL'unica variante nota era una fornita di lanciarazzi posteriore usato per la bonifica dei campi minati, costruita in Polonia.\nL'impiego.\nIl PTS entr\u00f2 in servizio a met\u00e0 degli anni sessanta, in sostituzione del K 61. Fu distribuito, oltre che all'Armata Rossa, anche ai paesi del Patto di Varsavia e da Iraq, Siria ed Egitto.\nL'unico impiego bellico di questo mezzo fu fatto dall'Egitto, che lo us\u00f2 per attraversare il canale di Suez durante la guerra dello Yom Kippur."}
{"id": "615169", "revid": "729019", "url": "https://it.wikipedia.org/wiki?curid=615169", "title": "BAV-485", "text": "Il BAV 485 (\"Bolsoj Automobil'Vodianoi\" - Grande autoveicolo anfibio) fu un veicolo anfibio senza preparazione prodotto in URSS nel periodo della Guerra fredda. Le esperienze con il DUKW 6x6 che i sovietici avevano fatto durante la seconda guerra mondiale (grazie alla legge americana Affitti e Prestiti) erano state molto interessanti e nel dopoguerra vollero un veicolo simile, su telaio del camion 6x6 ZIL-15. Il risultato fu questo mezzo, molto simile al precursore statunitense.\nTecnica.\nPer certi versi il BAV \u00e8 una versione migliorata del DUKW. La differenza pi\u00f9 rilevante dal prototipo statunitense fu l'aggiunta di una rampa di carico posteriore abbattibile che, unita al verricello posto posteriormente rispetto alla cabina di guida, permetteva il carico di mortai e artiglierie leggere. Poteva trasportare 25 soldati completamente equipaggiati o 2,5t di carico nel vano posteriore, il quale poteva anche essere coperto con un telone in caso di condizioni avverse. Questi veicoli erano generalmente disarmati, altrimenti erano forniti di una mitragliatrice D\u0160KM 12,7 mm. Un modello migliorato, il BAV-485A, aveva un apparato per la regolazione della pressione delle gomme (anche qualche DUKW aveva un sistema simile). La navigazione era garantita da un singolo propulsore posteriore a due marce abbinato ad un'elica a tre pale, mentre il motore anteriore per l'uso terrestre contava su di un cambio a 5 marce. Il veicolo \u00e8 equipaggiato con due tipi di freni, uno di tipo pneumatico che gestisce tutte le ruote e uno di tipo meccanico per le sole ruote posteriori.\nQuando il veicolo inizia l'ingresso in acqua, delle pompe di sentina entrano in funzione per evitare il prematuro affondamento. Il parabrezza \u00e8 costituito frontalmente da due finestre rettangolari e lateralmente da un finestrino triangolare. La scocca ha un'inclinazione di 45\u00b0 anteriormente e posteriormente, mentre il fondo \u00e8 dotato di striature orizzontali per migliorare l'idrodinamicit\u00e0 del veicolo durante la navigazione. Stesso motivo per cui sono inserite delle barre verticali sulle parti inclinate anteriore e posteriore. Le 6 ruote sono predisposte su 3 assi, uno anteriore e due posteriori. L'illuminazione notturna \u00e8 garantita da una coppia di luci bianche integrate sul cofano motore anteriore.\nSviluppo.\nLa prima serie del veicolo fu prodotta dalle officine meccaniche Likhachev di Mosca tra il 1947 e il 1958. La successiva serie A basata sul camion ZIL-157 6 x 6 da 2,5 tonnellate fu realizzata nello stesso stabilimento tra il 1958 e il 1961."}
{"id": "615171", "revid": "633110", "url": "https://it.wikipedia.org/wiki?curid=615171", "title": "K 61", "text": "Il K-61, indicato anche come GPT era un veicolo da trasporto anfibio sovietico sviluppato poco dopo la Seconda guerra mondiale. Fu utilizzato fino a circa met\u00e0 degli anni settanta.\nLa tecnica.\nEra un veicolo con scafo in acciaio con motore anteriore, quindi tutta la parte posteriore (quasi tutta la lunghezza) \u00e8 disponibile per il carico ed il trasporto delle truppe, il piano di carico \u00e8 scoperto ed accessibile tramite un portellone posteriore.\nIl sistema di rotolamento a terra era su sette ruote portanti di piccolo diametro, con ruotini tendicingolo. La ruota motrice \u00e8 anteriore e la ruota di rinvio ha un diametro anche pi\u00f9 piccolo di quello delle ruote di appoggio. Fra le ruote di appoggio erano montate guide per i cingoli. La propulsione in acqua era assicurata da due eliche montate posteriormente.\nUna delle caratteristiche pi\u00f9 significative del K-61 era la sua capacit\u00e0 di trasporto. Poteva trasportare 60 uomini completamente equipaggiati, oppure 5 tonnellate di carichi, che per\u00f2 scendevano a 3 quando il veicolo doveva operare esclusivamente sulla terraferma.\nL'impiego.\nVenne utilizzato dall'esercito sovietico a partire dall'inizio degli anni cinquanta. Successivamente\nfu esportato nelle nazioni aderenti al Patto di Varsavia, in Egitto ed in Vietnam del Nord.\nI K 61 egiziani parteciparono al forzamento del canale di Suez nel corso della Guerra del Kippur. Considerando che i lavori effettuati dagli israeliani avevano innalzato la scarpata sul lato orientale del canale fino a 21\u00a0m, gli anfibi non potevano essere usati direttamente per trasferire truppe e carichi oltre la prima linea linea del fuoco. Per questo motivo il caricamento tipo di questi veicoli era un autocarro leggero con il relativo carico, sfruttando quindi in pieno la grande capacit\u00e0 di carico del veicolo, una volta a terra il camion era scaricato dal portellone posteriore ed il K 61 poteva riattraversare il canale per caricare un nuovo autocarro.\nVarianti.\nIl K 61 \u00e8 stato usato anche come piattaforma anfibia per armi come mortai, cannoni antiaerei e obici. \u00c8 stato sostituito dal PTS."}
{"id": "615172", "revid": "729019", "url": "https://it.wikipedia.org/wiki?curid=615172", "title": "GT-S", "text": "Durante la Seconda guerra mondiale, gli esperimenti sui mezzi da neve anfibi per il trasporto di personale si dimostrarono per la maggior parte degli insuccessi. Il GT-S (GAZ-47 o \u0413\u0422-\u0421) fu il primo veicolo di questo genere prodotto nell'era postbellica. Esso aveva l'utilissima capacit\u00e0 (almeno per l'ambiente russo) di poter passare rapidamente dal terreno innevato all'acqua senza alcun tipo di preparazione. Dotato di cingoli molto larghi (almeno 300\u00a0mm) la cui pressione sul terreno era di soli 0,24kg per metro quadrato, il GT-S era in grado di raggiungere una velocit\u00e0 massima di 35\u00a0km/h. Era un mezzo molto affidabile in grado di trasportare 11 soldati con il conducente o una tonnellata di carico di merce. Una variante che ne segu\u00ec fu il GT-SM (GAZ-71 o \u0413\u0422-\u0421\u041c). Si trattava in sostanza di un GT-S ingrandito con 6 ruote al posto delle 5 del modello base."}
{"id": "615174", "revid": "729019", "url": "https://it.wikipedia.org/wiki?curid=615174", "title": "VAP 3550/1", "text": "Il VAP 3550/1, prodotto dalla Pegaso spagnola, \u00e8 un veicolo anfibio con applicazioni militari, capace di ottime prestazioni in acqua e con un disegno assai sofisticato.\n\u00c8 stato sviluppato per la fanteria della\"Armada Espa\u00f1ola\", la marina militare spagnola, ma presta servizio anche presso le analoghe forze egiziane e messicane. \u00c8 stato progettato per essere lanciato al largo da un LST (Landing Ship Tank) e trasportare uomini ed equipaggiamenti alla spiaggia di sbarco. Lo scafo \u00e8 suddiviso in compartimenti stagni per impedire al mezzo di affondare. Nella parte anteriore del veicolo possono trovare posto 18 soldati completamente equipaggiati o 3 t di carico. Nella parte posteriore \u00e8 montata una gru idraulica capace di sollevare fino a 4,5 t. Due getti d'acqua provvedono alla propulsione anfibia e due pompe impediscono all'acqua di allagare il mezzo."}
{"id": "615175", "revid": "162719", "url": "https://it.wikipedia.org/wiki?curid=615175", "title": "LVTP-7", "text": ""}
{"id": "615178", "revid": "729019", "url": "https://it.wikipedia.org/wiki?curid=615178", "title": "LVTP 5", "text": "Il mezzo anfibio LVTP-5 \u00e8 stato l'anello di congiunzione tra i veicoli LVTP della seconda guerra mondiale, dei quali manteneva alcune caratteristiche, ed i pi\u00f9 recenti LVTP-7.\nCaratteristiche.\nSi trattava di un grosso mezzo cingolato, molto complesso, sviluppato negli anni cinquanta per fornire un mezzo al United States Marine Corps in grado di effettuare assalti anfibi. Il veicolo si rivel\u00f2 purtroppo molto costoso da mantenere e quasi sempre vittima di guasti meccanici. Ci\u00f2 nonostante, a causa della scarsit\u00e0 dei loro pi\u00f9 moderni successori, \u00e8 rimasto in servizio attivo presso le forze armate di Taiwan fino a tempi recenti. La versione dotata di obice da 105\u00a0mm in torretta era nata per azioni di supporto di fuoco.\nL'LVTP-5 poteva trasportare fino a 34 soldati completamente equipaggiati, protetti da un largo scafo corazzato con piastre d'acciaio dello spessore massimo di 6\u00a0mm. L'LVTP-5 era propulso in acqua dai suoi stessi cingoli, che gli conferivano una velocit\u00e0 massima di 11 km/h. Il guidatore trovava posto in una cupola anteriore. And\u00f2 fuori servizio negli anni settanta."}
{"id": "615179", "revid": "729019", "url": "https://it.wikipedia.org/wiki?curid=615179", "title": "LARC 5", "text": "Il LARC 5 \u00e8 un mezzo militare anfibio di produzione americana.\nL'enorme LARC-5 \u00e8 in un certo senso un'evoluzione del DUKW 6x6 della Seconda guerra mondiale, con una struttura a scafo e 4 grandi ruote. Esso venne costruito in circa 950 esemplari tra il 1962 e il 1968 per il corpo dei marines statunitensi. Poteva trasportare fino a 4,5t o 20 soldati completamente equipaggiati tra la cabina dell'equipaggio davanti e il motore dietro. \u00c8 stato esportato in Australia, Germania e Argentina, dove fu usato durante la Guerra delle Falkland."}
{"id": "615181", "revid": "729019", "url": "https://it.wikipedia.org/wiki?curid=615181", "title": "LARC 15", "text": "Il LARC-15 \u00e8 un mezzo da carico americano, per il trasporto anfibio di materiale da nave a terra, durante le missioni di sbarco. Esso ha una lunghezza di ben 13,716 metri e trasporta fino a 13.600\u00a0kg."}
{"id": "615182", "revid": "758115", "url": "https://it.wikipedia.org/wiki?curid=615182", "title": "Air de cour", "text": "L'air de cour era un tipo di musica profana vocale molto popolare in Francia fra il tardo rinascimento ed il primo barocco 1570-1650. Questo fu il principale stile di canto profano in Francia dal 1510 al 1535 durante il regno di Luigi XIII. L'espressione emotiva dell'air de cour, comparata con i madrigali italiani, risulta fredda, classica e riservata secondo il gusto francese di quel tempo. Il registro vocale \u00e8 di solito limitato ad una ottava; dissonanze e cromatismi sono rari.\nL'influenza dell\"'air de cour\" si espande anche al di fuori della Francia.\nRaccolte vengono pubblicate in Germania e in Inghilterra dove le traduzioni erano molto diffuse come attestato da diverse pubblicazioni e copie.\nL'atmosfera di queste canzoni \u00e8 molto diversa dalle \"lute song\" inglesi.\nStoria.\nLa prima volta che venne usata l'espressione \"air de cour\" fu in una raccolta di musiche di Adrian Le Roy \"Airs de cour miz sur le luth\", pubblicata nel 1571.\nLe prime opere di questo tipo erano per voce solista accompagnata dal liuto. Pi\u00f9 avanti, verso la fine del XVI secolo, quattro o cinque voci - accompagnate o meno da uno strumento - erano la regola in questo tipo di composizione. Poi, verso la met\u00e0 del XVII secolo le composizioni erano tornate ad essere per una sola voce accompagnata da uno strumento. A cominciare dal 1608 le raccolte di \"air de cour\" iniziarono a includere alcuni brani dei ballet de cour, una forma di ballo tipica della corte di Francia.\nDal punto di vista musicale avevano una struttura \"strofica\" ovvero sulla stessa linea di canto venivano cambiati i versi del testo. Mentre i primi lavori erano polifonici mentre dopo il 1610 la musica era prevalentemente omofonica cantata \"sillabando\" e senza seguire alcuna metrica.\nEsistono comunque delle raccolte che si discostano sensibilmente da questa consuetudine; molti editori nel corso del XVII secolo hanno pubblicato \"air de cour\" monofoniche accompagnate da uno strumento.\nFra queste si ricorda una raccolta in otto volumi dell'editore Le Roy &amp; Ballard.\nL\"'air de cour\", sorprendentemente, fu scarsissimamente influenzata dalla musica italiana del primo barocco impostata sulla monodia e sul madrigale oltre che sulla polifonia e il concertato. Ed \u00e8 tanto pi\u00f9 sorprendente in quanto molti musicisti italiani lavoravano in Francia e la forma polifonica e di concertato usata nei madrigali italiani aveva influenzato molto la musica in Germania."}
{"id": "615187", "revid": "729019", "url": "https://it.wikipedia.org/wiki?curid=615187", "title": "EKW Bison", "text": "Il Bison \u00e8 un mezzo anfibio tedesco moderno.\nSviluppato come iniziativa privata da una ditta tedesca, somiglia molto ad un normale autocarro, con una struttura molto diversa dalle \"barche con le ruote\" (come la DUKW) grazie alla presenza di galleggianti sotto il telaio. Deriva da un progetto per un camion da utilizzare nelle zone del terzo mondo. Fu visto in pubblico per la prima volta nel 1982 e successivamente introdotto in ambito militare."}
{"id": "615188", "revid": "697352", "url": "https://it.wikipedia.org/wiki?curid=615188", "title": "Ananke", "text": "Ananke (pronuncia \"An\u00e1nke\", dal greco antico \"\u1f08\u03bd\u03ac\u03b3\u03ba\u03b7\") pu\u00f2 riferirsi a:"}
{"id": "615189", "revid": "729019", "url": "https://it.wikipedia.org/wiki?curid=615189", "title": "Type 60", "text": "Il Tipo 60 fu il primo mezzo per trasporto truppe corazzato ad entrare in servizio nella Japanese Ground Self Defence Force, poi messo fuori servizio dopo l'arrivo del Type 89.\nStoria.\nLo sviluppo di questo veicolo inizi\u00f2 nel 1956 sotto la supervisione della forza di autodifesa giapponese,le societ\u00e0 Komatsu e Mitsubishi costruirono molti prototipi e la progettazione ebbe fine nel 1960 con conseguente inizio della produzione tra il 1970 e il 1972.\nVarianti.\nSV60:Trasporta un mortaio da 81 mm nello scomparto truppe, montato su base e con rinforzo speciale, esso spara da una botola in direzione posteriore; \u00e8 inoltre corredato con il rtipode e la piastra standard, permettendo di essere eventualmente trasportato all'esterno e di essere utilizzato come un normale mortaio; ha una capacit\u00e0 di 24 bombe di mortaio e l'equipaggio \u00e8 composto da 5 uomini, costruito in 18 esemplari o pi\u00f9.\nSX60:Simile al precedente con la differenza di un mortaio da 107 mm a canna rigata,montato su base con rinforzo speciale,nello scomparto truppe.\nVersione anticarro:Ospita 2 cannoni anticarro senza rinculo da 106 mm."}
{"id": "615190", "revid": "1861950", "url": "https://it.wikipedia.org/wiki?curid=615190", "title": "AMC Airlines", "text": "AMC Airlines \u00e8 una compagnia aerea charter con sede al Cairo, in Egitto. Opera voli charter dalle destinazioni turistiche dell'Egitto verso l'Europa, voli charter regolari per il Medio Oriente e voli nazionali. La compagnia opera anche voli VIP e trasporti militari ad hoc (per le Nazioni Unite). Il suo hub principale \u00e8 l'aeroporto Internazionale del Cairo; ha anche basi all'aeroporto Internazionale di Hurghada, all'aeroporto Internazionale di Sharm el-Sheikh e all'aeroporto Internazionale di Luxor.\nStoria.\nLa compagnia aerea venne fondata e inizi\u00f2 le operazioni nel 1988, dopo che il governo egiziano aveva approvato la fondazione di Aircraft Maintenance al Cairo. A quel tempo, Elsayed Sabre e la sua famiglia lanciarono AMC Airlines dopo aver ottenuto una licenza per effettuare operazioni charter passeggeri in tutto il mondo. \u00c8 interamente di propriet\u00e0 di Sabre e della sua famiglia e al 2007 aveva 498 dipendenti. La compagnia, inizialmente chiamata \"AMC Aviation\", \u00e8 diventata \"AMC Airlines\" nel 2004.\nFlotta.\nFlotta attuale.\nA dicembre 2021 la flotta di Airlines \u00e8 cos\u00ec composta:\nFlotta storica.\nAMC Airlines operava con i seguenti aeromobili:"}
{"id": "615192", "revid": "729019", "url": "https://it.wikipedia.org/wiki?curid=615192", "title": "Bombardier B-12", "text": "Il Bombardier B-12 era un veicolo da trasporto su terreno innevato prodotto dall'azienda canadese Auto-Neige Bombardier Limited negli anni quaranta.\nUtilizzati principalmente dalle forze armate canadesi, vennero impiegati operativamente anche su terreni sabbiosi come quelli del deserto del Sinai.\nOltre alla \"Snowmobile\", esisteva anche il minuscolo \"Bombi\", un cingolato leggero per neve e terreni difficili."}
{"id": "615194", "revid": "729019", "url": "https://it.wikipedia.org/wiki?curid=615194", "title": "Bandvagn 202", "text": "Il Volvo Bandvagn 202 (o semplicemente Bv-202) \u00e8 stato il primo mezzo militare da neve di grande successo. Prodotto in Svezia, il Bv-202 venne adottato dalle forze armate di questo paese e da un gran numero di altre nazioni del blocco NATO.\nNascita.\nPer il suo tipo di clima, la Svezia ha ovviamente un'elevatissima necessit\u00e0 di veicoli capaci di muoversi in terreni innevati, ma manifestare l'esigenza e risolverla sono due passaggi che hanno richiesto molto tempo per essere effettuati.\nIl primo veicolo da neve in dotazione all'esercito svedese fu, durante la seconda guerra mondiale, il Weasel della Studebaker, ma durante gli anni cinquanta il suo mantenimento in servizio attivo era reso difficile a causa della elevata manutenzione a cui il veicolo doveva essere sottoposto per mantenerne l'operativit\u00e0.\nL'esercito svedese si vide pertanto costretto a chiedere un mezzo da neve capace di sostituirlo, ma nessuna delle industrie nazionalii si dimostr\u00f2 disposta a lavorare su questo nuovo progetto. Cos\u00ec con un'audace decisione, lo stesso esercito lavor\u00f2 al nuovo progetto, che apparve nel 1958 come primo prototipo, per essere via via elaborato. Alla fine dello sviluppo, venne approvato il programma e venne dato alla Bolinger-Bunktell (sussidiaria della Volvo) l'incarico di costruire il mezzo in serie. Era il 1961.\nTecnica.\nIl nuovo veicolo era estremamente innovativo, visto che per limitare la pressione specifica esso venne concepito come una sorta di treno: una motrice trainante, con motore anteriore e dietro l'abitacolo, mentre il vano da carico era su un traino cingolato che poteva essere configurato per trasportare 10 soldati, oppure 1000\u00a0kg di carico utile su strada, e 800\u00a0kg su terreno vario.\nI cingoli erano dotati di 5 rulli l'uno, e con il loro movimento avevano la possibilit\u00e0 di far muovere il mezzo in acqua a 3,3\u00a0km/h. L'abitacolo era riscaldato e chiuso, mentre solo un telone proteggeva gli uomini alloggiati nel vano di carico dal rigido clima nordico e un riscaldatore era solo in opzione. Di conseguenza i viaggi invernali potevano risultare gelidi ed estremamente fastidiosi, soprattutto quando il veicolo guadava un corso d'acqua. In seguito fu offerto un compartimento truppe completamente chiuso e riscaldato.\nServizio.\nIl mezzo \u00e8 rimasto in produzione fino al 1981, con un successo di grande rilievo, essendo stato adottato come mezzo standard per terreni innevati (o pi\u00f9 genericamente difficili) anche in Finlandia, in Turchia, nel Regno Unito, in Norvegia e in altri paesi ancora, per non parlare dell'affermazione anche nel settore civile.\nGli inglesi lo usarono largamente nella guerra delle Falkland, in quanto era uno dei pochissimi mezzi capaci di muoversi nel fango di quelle terre.\nAttualmente esso \u00e8 stato praticamente sostituito dal Bv-206."}
{"id": "615202", "revid": "161374", "url": "https://it.wikipedia.org/wiki?curid=615202", "title": "Bv-206", "text": ""}
{"id": "615208", "revid": "899609", "url": "https://it.wikipedia.org/wiki?curid=615208", "title": "Pietro de' Medici", "text": "Biografia.\nInfanzia.\nNato a Firenze il 3 giugno 1554, prese il nome del nonno materno, morto un anno prima proprio a Firenze. La sua carriera come politico e ambasciatore fu facilitata sin dalla sua nascita. Nel 1571 fu inviato a Roma e nel 1575 a Venezia. A diciannove anni era gi\u00e0 generale delle galere toscane (1573), mentre l'anno successivo fu inviato come ambasciatore in Austria.\nPrimo matrimonio.\nNel 1571 si spos\u00f2 con la cugina Leonora di Toledo, figlia di don Garc\u00eda di Toledo, fratello di sua madre. Pietro fu un uomo dal carattere fosco e pieno di ombre. Nessun cronista ci risparmia la sua cattiva fama di persona violenta, viziosa, prepotente e scialacquatrice. Trascurava spesso la moglie per donnacce di malaffare. Per caso la raffinata damigella trov\u00f2 come confidente Bernardo Antinori, appartenente alla nobile famiglia fiorentina degli Antinori.\nAssassinio della moglie.\nTraditi da alcune missive intercettate, quando Pietro lo venne a sapere decise di liberarsi una volta per tutte della moglie, che lui considerava solo un ostacolo alla sua vita dissoluta e motivo di infamia, scegliendo il modo pi\u00f9 brutale: rimasto solo con lei nella villa di Cafaggiolo in un eccesso d'ira (o forse in un calcolato momento lontano da sguardi indiscreti) la soffoc\u00f2 con le sue stesse mani tramite un \"asciugatoio\", come riportano i documenti dell'epoca. L'Antinori invece moriva in prigione, dopo essere stato arrestato con un pretesto qualsiasi.\nIn Spagna.\nSpedito in Spagna dal fratello, vi rimase almeno fino al 1578, ritornandovi spesso fino a trascorrervi la gran parte del resto della sua vita. Anche qui la sua cattiva fama non fece che accrescersi, venendo additato come scialacquatore e violento.\nNel 1579 fu nominato Generale delle fanterie italiane in Spagna e dopo aver condotto le truppe dall'Italia alla Spagna, divenne ambasciatore fiorentino in quello stato. L'anno dopo lo si trova luogotenente delle stesse truppe di fanteria italiana nella spedizione contro il Portogallo. Stette a Lisbona fino alla fine del 1582 quindi torn\u00f2 in Spagna, almeno fino al 1584. Dalla sua corrispondenza apprendiamo dei seri problemi finanziari che aveva. \nRientro in Italia.\nTorn\u00f2 in Italia nel 1584 per chiedere al fratello Granduca Francesco I de' Medici di coprire i suoi debiti, anche se ottenne solo rimproveri per la sua vita dissoluta accanto ad una donna di dubbia reputazione. Nonostante il suo giuramento in espiazione dell'uxoricidio di non sposarsi mai pi\u00f9, i suoi parenti iniziarono a cercare di ammogliarlo di nuovo, per vedere se una moglie potesse porre un freno alla sua vita dissoluta.\nNel 1585 partecip\u00f2 a un'ambasceria a Roma, mentre dal 1586 al 1589 fu l'ambasciatore toscano a Madrid. In Spagna continuava ad accumulare debiti con il gioco, le scommesse e la vita nel lusso.\nTornato a Firenze dopo la morte del fratello Francesco, avvenuta nel novembre del 1587, vi rimase per circa due anni.\nSecondo matrimonio.\nNel 1593 si spos\u00f2 con Beatriz de Meneses, figlia del primo Duca di Vila Real, che riusc\u00ec in parte a stabilizzarlo sia dal punto di vista economico che emozionale, nonostante egli continuasse a frequentare la sua cortigiana favorita Antonia Caravajal, che gli diede cinque figli illegittimi. Un altro figlio naturale lo ebbe da Maria della Ribera.\nUltimi anni e morte.\nScriveva continuamente al fratello Ferdinando I de' Medici, chiedendo sempre una parte delle fortune familiari per coprire i debiti. Nel 1596 si rec\u00f2 anche dal pontefice per cercare di avere un arbitrio sulla sua controversia familiare, che si risolse con un niente di fatto.\nMor\u00ec coperto di debiti nel 1604, non ancora cinquantenne. I suoi figli illegittimi si trovavano gi\u00e0 a Firenze, sotto le cure dei parenti, ma esclusi da una qualsiasi successione. Fu sepolto nel Monastero della Santissima Trinit\u00e0 (\"Monasterio de la Sant\u00edsima Trinidad\") a Madrid, ma il suo corpo venne in seguito traslato a Firenze da Cosimo II de' Medici.\nDiscendenza.\nDalla legittima consorte Leonora \u00c1lvarez de Toledo ebbe:\nDall'amante Antonia Caravajal ebbe cinque figli illegittimi:\nDall'amante Maria de la Ribera, nobildonna spagnola che cit\u00f2 Pietro alla corte di Castiglia per avere supporto economico, ebbe:"}
{"id": "615213", "revid": "767487", "url": "https://it.wikipedia.org/wiki?curid=615213", "title": "Mauro Chianale", "text": "Si \u00e8 diplomato come geometra, Studi facolt\u00e0 di architettura Politecnico di Torino ed \u00e8 stato dipendente pubblico. \nSindaco di Caluso (To) dal 1989 al 2004.\nNel 2001 diventa deputato nella XIV Legislatura, vincendo nel Collegio uninominale di Chivasso per meno di 770 voti; ed \u00e8 membro della Commissione Ambiente, Territorio e Lavori Pubblici.\nE presidente della XI Enoteca regionale dei vini della Provincia di Torino.\nNel 2006 viene eletto nella lista dell'Ulivo, in area DS nella Circoscrizione Piemonte 1. \u00c8 vicepresidente della stessa commissione parlamentare.\nE presidente dell'Environment Park spa di Torino."}
{"id": "615214", "revid": "110760085", "url": "https://it.wikipedia.org/wiki?curid=615214", "title": "Cane da pastore della Russia meridionale", "text": "Il cane da pastore della Russia meridionale \u00e8 una razza canina di origine russa e ucraina riconosciuta dalla FCI (Standard N. 326, Gruppo 1, Sezione 1).\nStoria.\nCome molti altri cani da pastore ha origini antichissime che si perdono nella notte dei tempi ma che, presumibilmente, portano tutte a ceppi comuni di origine asiatica. I suoi progenitori sono quei cani da pastore giunti dall'Asia al seguito delle mandrie dei popoli primitivi: a questi soggetti devono essere fatte risalire la maggior parte delle razze di pastori-custodi (cani da montagna). Questi cani, selezionati nelle diverse zone d'Europa mediante incroci con esemplari locali, hanno dato origine alla maggior parte delle razze da pastore che risultano infatti dotate di caratteristiche comuni. L'assoluta fedelt\u00e0 e l'accentuata aggressivit\u00e0, che si manifesta non solo contro i potenziali pericoli per il gregge ma talvolta anche nei confronti degli sconosciuti, sono le prerogative che il pastore della Russia Meridionale ha messo in luce attraverso i secoli. Per molti secoli apprezzatissimo come guardiano di mandrie e propriet\u00e0, \u00e8 una razza che negli ultimi decenni \u00e8 stata allevata pi\u00f9 da appassionati cinofili piuttosto che dai pastori. Relativamente diffuso, oltre che nel suo paese d'origine, nei paesi del nord Europa, comincia ad essere apprezzato anche in altre zone.\nDescrizione.\nLa coda \u00e8 grossa alla radice e bene inserita. I colori ammessi sono il bianco uniforme, bianco-grigiastro (cenere), bianco con tracce grigie, grigio maculato; pi\u00f9 rari i mantelli bianco-fulvo, paglia e completamente grigio. Il pelo \u00e8 lungo 10-15 cm, spesso folto e leggermente ondulato, ruvido, con abbondante sottopelo. Gli occhi sono lievemente a mandorla, devono essere scuri e disposti orizzontalmente. Le orecchie sono relativamente piccole, di forma triangolari e pendenti. La testa \u00e8 grande, larga. Lo stop \u00e8 poco accentuato. \nCarattere.\n\u00c8 un cane dal carattere molto fiero e sicuramente ben poco malleabile. Risulta incapace di indietreggiare anche di fronte a nemici ben pi\u00f9 forti di lui e non conosce la resa. Nonostante l'impegno di molti allevatori per attenuarla, gli \u00e8 rimasta una parziale carica aggressiva. Per questo motivo occorre tenerlo costantemente sotto controllo quando lo si porta in zone frequentate; tende infatti a reagire subito contro persone o altri animali se viene molestato. Per queste sue caratteristiche dimostra di essere un efficace guardiano della propriet\u00e0, anche se ha una forte tendenza ad imporsi come capobranco.\nCure.\nPer mantenere il mantello nelle migliori condizioni \u00e8 sufficiente spazzolare periodicamente il cane. La sua naturale rusticit\u00e0 dovrebbe comunque aiutare il proprietario dal momento che \u00e8 sempre stato e rimane un cane poco esigente, anche sul piano dell'alimentazione. Occorre invece prestare una certa attenzione a mantenere pulite le orecchie, per evitare che vi possano penetrare parassiti causando in questo modo anche seri problemi.\nConsigli.\nNon \u00e8 un cane adatto a tutti. La sua indomita carica aggressiva consiglia caldamente di far valere subito la propria autorit\u00e0, come sempre con fermezza e mai con la violenza. Permettergli di trasgredire un ordine, anche e soprattutto da piccolo, significa concedergli uno spazio di azione che pu\u00f2 rivelarsi anche pericoloso da adulto. Come tutti i pastori, poi, \u00e8 bene che riesca a vedere nell'uomo un vero e proprio leader carismatico, al quale concedere la sua meritata fedelt\u00e0.\nDiffusione.\nNel 2004 l'ENCI ha contato 0 cuccioli iscritti ai libri genealogici."}
{"id": "615219", "revid": "224230", "url": "https://it.wikipedia.org/wiki?curid=615219", "title": "Santo dei Santi", "text": "Nell'ebraismo il Santo dei Santi o Santissimo o Sanctum Sanctorum (in ebraico \u05e7\u05b9\u05d3\u05b6\u05e9\u05c1 \u05d4\u05b7\u05e7\u05b3\u05bc\u05d3\u05b8\u05e9\u05b4\u05c1\u05d9\u05dd \"Qodesh ha-Qodashim\") costituiva l'area pi\u00f9 sacra del tabernacolo prima e del Tempio di Salomone dopo. In quest'ultimo era anche chiamato \"devir\" e aveva una forma perfettamente cubica con lato lungo 20 cubiti, cio\u00e8 8,4 metri. Il Santo dei Santi occupava un terzo della lunghezza del santuario ed era separato per mezzo di una tenda, il parochet, dal locale principale detto \"il Santo\" o in ebraico \"echal\". \nEtimologia.\nL'espressione \"Santo dei Santi\" traduce letteralmente l'espressione ebraica corrispondente \"Qodesh ha-Qodashim\", bench\u00e9 in ebraico essa indichi un superlativo assoluto e perci\u00f2 possa essere pi\u00f9 correttamente tradotta come \"Santissimo\". Anche nelle altre lingue antiche (greco, latino, ecc.) o moderne \u00e8 molto comune questa traduzione letterale. Nella Vulgata il Santissimo viene indicato non solo come \"\"Sanctum Sanctorum\", ma anche al plurale come \"Sancta Sanctorum\", espressione nella quale il plurale fa riferimento non al luogo ma per sineddoche agli oggetti cultuali santissimi in esso contenuti.\nFunzione.\nIl Santo dei Santi era il luogo dove si manifestava la presenza di Dio in mezzo al suo popolo, ma soltanto tramite la sua voce o la sua gloria (\"Khabod\"\"). A differenza della cella dei templi pagani, quindi, non conteneva alcuna statua o immagine di Dio, ma solo oggetti simbolici. In esso era custodita l'Arca dell'Alleanza con le tavole della Legge e, secondo la tradizione, anche una fiasca di manna e il bastone di Aronne, che era fiorito. Tuttavia, gi\u00e0 all'epoca dell'inaugurazione del Tempio di Salomone pare che essa non contenesse nient'altro che le Tavole della Legge (1 Re ; 2 Cronache ).\nAl di sopra dell'arca si trovava un coperchio d'oro, che era detto \"propiziatorio\" (o in ebraico \u05db\u05b7\u05bc\u05e4\u05b9\u05bc\u05e8\u05b6\u05ea , \"kapporeth\") e reggeva due statue di cherubino le cui ali si riunivano al di sopra del propiziatorio formando un portale. Dall'interno di questo portale scendeva la voce di Dio, quando dava ordini a Mos\u00e8 (Es 25,17-22).\nNel Santo dei Santi poteva entrare solo il sommo sacerdote, una volta l'anno, durante la ricorrenza dello Yom Kippur. Il sommo sacerdote, portava con s\u00e9 l'incensiere, il cui fumo precludeva la visione e compiva il rituale d'espiazione, spruzzando il sangue degli animali sacrificati sul propiziatorio, cio\u00e8 al di sopra delle tavole della Legge che ricordavano i peccati commessi dagli Israeliti nel corso dell'anno. Il sommo sacerdote, inoltre, invocava il tetragramma biblico, il nome proprio segreto di Dio, la cui pronuncia Mos\u00e8 aveva appreso sul monte Oreb e che poi era stata trasmessa in segreto da ogni sommo sacerdote al suo successore.\nNel secondo tempio, invece, il Santo dei Santi era totalmente vuoto perch\u00e9 i suoi arredi erano stati totalmente distrutti o dispersi al tempo di Nabucodonosor II.\nEbraismo rabbinico.\nSecondo la tradizione nel caso svenisse o venisse colto da un malore per l'emozione nel pronunciare il Tetragramma.\nGli operai che si occupavano delle riparazioni in quanto non era permesso loro n\u00e9 entrarvi n\u00e9 sostare sulla superficie sacra. All'interno si trovava la pietra di fondazione del mondo, ossia la even shetiyyah. Secondo la tradizione questa roccia si trova proprio \"nel centro\" del mondo e fu \"la base\" sulla quale il mondo venne creato. Secondo l'esegesi ebraica, nella letteratura rabbinica, vi sono due concezioni sull'esistenza delle \"pietre fondamentali\" del luogo del Tempio di Gerusalemme sul monte Moriah sulla Citt\u00e0 di David: la prima riguarda la \"pietra\" riguardo al dialogo tra re Davide e Qadosh BaruchHu, in merito alle acque che avrebbero da l\u00ec invaso il Mondo; la seconda riguarda la \"pietra\" posta sotto talune colonne del Tempio stesso. Inoltre da Sion Dio ha iniziato a creare il Mondo tutto.\nCristianesimo.\nNell'ambito della teologia cristiana del Nuovo Testamento il significato e il valore del rito espiatorio eseguito dal sommo sacerdote ebreo nel Santo dei Santi \u00e8 discusso estesamente nella Lettera agli Ebrei (in particolare nel capitolo 9), in cui il rito viene considerato una profezia della vera espiazione realizzata da Cristo, simultaneamente vittima e sommo sacerdote del vero rito celeste."}
{"id": "615220", "revid": "125327910", "url": "https://it.wikipedia.org/wiki?curid=615220", "title": "Shinedown", "text": "Gli Shinedown sono un gruppo musicale rock statunitense formatosi a Jacksonville in Florida all'inizio del 2001.\nLe loro influenze musicali spaziano da Lynyrd Skynyrd (hanno fatto una reinterpretazione di \"Simple Man\") ai Pantera (nei concerti dedicano spesso \"Simple Man\" a Dimebag Darrell) e gruppi come Alice in Chains, Soundgarden e altri. Nei loro dischi si ritrovano sia tracce di rock classico e tipicamente southern che di rock moderno.\nStoria del gruppo.\n\"Leave a Whisper\" (2003\u20132005).\n\"Leave a Whisper\", l'album di debutto del gruppo, venne pubblicato il 15 giugno del 2004. Conteneva i brani \"Fly from the Inside\", \"Burning Bright\", \"45\" e la cover di \"Simple Man\" dei Lynyrd Skynyrd.\nNel 2005, il gruppo pubblic\u00f2 un cofanetto CD/DVD intitolato \"Live from the Inside\", che, oltre a un CD con le registrazioni live dei brani di \"Leave a Whisper\", conteneva un DVD con un documentario.\n\"Us and Them\" (2005\u20132007).\nDopo il successo di Leave a Whisper e un tour di supporto, il gruppo torn\u00f2 in studio nel 2005 per registrare il secondo album.\nIl 4 ottobre 2005, venne pubblicato \"Us and Them\", dal quale vennero estratti tre singoli: \"Save Me\", \"I Dare You\" e \"Heroes\". \"Save Me\" rimase alla prima posizione della Active Rock Chart per dodici settimane di fila; anche \"I Dare You\" ottenne un buon successo: venne interpretata da Chris Daughtry durante una puntata di American Idol, durante la serata dedicata alle cover di brani presenti nella Billboard Top 100 Singles, e venne utilizzata per \"WrestleMania 22\".\nIl 13 novembre 2006, l'album ricevette la certificazione di disco d'oro dalla RIAA.\n\"The Sound of Madness\" (2007\u20132010).\nIl gruppo cominci\u00f2 a registrare il terzo album il 20 settembre 2007. \"The Sound of Madness\" venne pubblicato il 24 giugno 2008; venne anche pubblicata una versione Deluxe, che permetteva il download di tre tracce bonus. Il primo singolo estratto fu \"Devour\", pubblicato il 6 maggio 2008, che raggiunse la prima posizione nella Active Rock Chart.\n\"Devour\" venne utilizzata come brano principale per l'evento \"Night of Champions 2008\" della WWE e inclusa nella colonna sonora del film \"The Final Destination 3D\" e del videogioco \"Madden NFL 09\".\n\"Second Chance\" fu il secondo singolo estratto dall'album e raggiunse la top 10 della Billboard Top 100 Singles, e rimase in testa alla classifica per tre settimane di fila; il brano ricevette il doppio disco di platino dalla RIAA.\nL'11 aprile 2008, il cantante Brent Smith annunci\u00f2 che Jasin Todd aveva lasciato il gruppo, entrando come chitarrista nel gruppo hard rock Fuel.\nIl gruppo ripubblic\u00f2 \"Leave a Whisper\" e \"Us and Them\" in versione deluxe il 7 luglio 2009, in download digitale esclusivo.\nIl 18 novembre 2009 venne pubblicato \"The Sight of Madness\", il primo album video digitale del gruppo; includeva i videoclip dei singoli pubblicati e registrazioni live di performance al Tabernacle di Atlanta, Georgia.\nDall'album vennero estratti altri due singoli: \"If You Only Knew\" e \"The Crow &amp; the Butterfly\". Altre tracce vell'album vennero utilizzate per colonne sonore: \"Her Name is Alice\" venne inclusa in \"Alice in Wonderland\" e \"Diamond Eyes (Boom-Lay Boom-Lay Boom)\" venne utilizzata per \"I mercenari - The Expendables\". Il 23 novembre 2010 venne pubblicata una versione CD/DVD di THe Sound of Madness, contenente nove tracce bonus, tra cui una versione di \"Breaking Inside\" con la partecipazione di Lzzy Hale degli Halestorm. Il DVD includeva un'intervista ai membri del gruppo e cinque videoclip, precedentemente disponibili solo su iTunes.\n\"Amaryllis\" (2011\u20132014).\nL'8 marzo 2011, il gruppo annunci\u00f2 l'uscita di un album live: \"Somewhere in the Stratosphere\", che venne pubblicato il 3 maggio 2011.\nIl 3 gennaio 2012, venne pubblicato \"Bully\", singolo che preannunciava l'uscita, il 27 marzo 2012, del quarto album del gruppo: \"Amaryllis\".\nIl singolo \"I'm Alive\" venne incluso nella colonna sonora del film \"The Avengers\", mentre il 17 luglio venne estratto \"Enemies\" come terzo singolo.\n\"Threat to Survival\" (2015-2017).\nIl 18 settembre 2015 esce l'album \"Threat to Survival\". Dall'album sono stati estratti quattro singoli: \"Cut the Cord\", pubblicato in contemporanea con l'album, \"State of My Head\", \"Asking for It\", e \"How Did You Love\"; quest'ultimo \u00e8 stato pubblicato anche in versione remix, acustica e una versione con voce e accompagnamento di pianoforte.\n\"Attention Attention\" (2018-presente).\nBass aveva appena iniziato a presentare il materiale a Smith, che, sebbene non fosse sicuro di quanto avrebbe incluso nel futuro album, ha detto di essere rimasto molto colpito e che il materiale poteva inserirsi in un album concettuale, il primo per la band. Si sono uniti agli Iron Maiden in un tour dell'Europa in aprile e maggio, e hanno iniziato a registrare poco dopo.\nIl 7 marzo 2018, il gruppo annunci\u00f2 \"Attention Attention\", pubblicato il 4 maggio 2018, e pubblic\u00f2 il loro primo singolo, \"Devil\", quello stesso giorno."}
{"id": "615222", "revid": "1048993", "url": "https://it.wikipedia.org/wiki?curid=615222", "title": "Lorenzo Licalzi", "text": "Biografia.\nCarriera.\nDopo aver fondato e diretto una casa di riposo, ha deciso di dedicarsi solo alla psicologia e alla scrittura. \nHa pubblicato i primi tre romanzi presso la casa editrice Fazi: \"Io no\", 2001, finalista del Premio del Gioved\u00ec \"Marisa Rusconi\" e segnalato al \"Festival del Primo Romanzo\" della citt\u00e0 di Cuneo; \"Non so\", 2003; \"Il privilegio di essere un guru\", 2004.\nNel 2003 il suo primo romanzo \u00e8 diventato un film, \"Io no\", diretto da Simona Izzo e Ricky Tognazzi. I diritti per il romanzo \"Il privilegio di essere un guru\" sono passati dalla Fazi alla Medusa.\nNel 2005 \u00e8 stato finalista del Premio Bancarella, vinto poi da Gianrico Carofiglio e nel 2009 ha vinto il premio Selezione Bancarella con il libro \"7 uomini d'oro\".\n\u00c8 tuttora finalista del concorso Premio Bancarella, con il suo libro \"L'ultima settimana di settembre\".\nRisiede a Pieve Ligure."}
{"id": "615226", "revid": "188116", "url": "https://it.wikipedia.org/wiki?curid=615226", "title": "Province della Repubblica Democratica del Congo", "text": "Le province della Repubblica Democratica del Congo sono la suddivisione di primo livello del Paese. Pari a 26, sono state istituite dall'art. 2 della Costituzione della Repubblica Democratica del Congo, approvata nel febbraio 2006, e sono divenute operative nel 2015, in sostituzione del precedente ordinamento, nato nel 1997, basato su 11 province."}
{"id": "615228", "revid": "32116", "url": "https://it.wikipedia.org/wiki?curid=615228", "title": "Jade (Beyond Good &amp; Evil)", "text": ""}
{"id": "615229", "revid": "1538224", "url": "https://it.wikipedia.org/wiki?curid=615229", "title": "Le citt\u00e0 di frontiera", "text": "Le citt\u00e0 di frontiera \u00e8 il settimo album in studio del cantautore italiano Ivano Fossati pubblicato nel 1983."}
{"id": "615245", "revid": "2108263", "url": "https://it.wikipedia.org/wiki?curid=615245", "title": "Halfdan il Nero", "text": "Biografia.\nH\u00e1lfdan nacque attorno all'820, figlio di Gudr\u00f8d il Cacciatore e \u00c1sa, figlia di re Harald Granraude di Agder. Aveva inoltre un fratello maggiore chiamato \u00d3l\u00e1fr. Quando suo padre fu ucciso, \u00c1sa lo port\u00f2 con s\u00e9 nell'Agder, dove H\u00e1lfdan, che aveva solamente un anno, trascorse la sua infanzia. Fu presto chiamato \"il Nero\" (\"Svarti\") poich\u00e9 oltre ad essere di statura e corporatura superiori alla media aveva i capelli corvini.\nNell'838, quando aveva 18 anni, H\u00e1lfdan divenne re di Agder e subito condivise il regno di Vestfold insieme al fratello \u00d3l\u00e1fr. Nell'autunno dello stesso anno invase con un esercito il Vingulmark, retto da re Gand\u00e1lfr, scontrandosi con lui in molte battaglie con alterna fortuna. Alla fine si giunse ad una pace per cui Gand\u00e1lfr cedette ad H\u00e1lfdan met\u00e0 del regno, proprio com'era accaduto tempo addietro tra il primo e il padre Gudr\u00f8d. Verso l'840, H\u00e1lfdan sottomise il Romerike. Sigtryggr Eysteinsson, sovrano di quel regno nonch\u00e9 figlio di Eysteinn H\u00f6gnasson re di Hedmark, mosse con il suo esercito contro il rivale ma venne sconfitto e durante la fuga cadde trafitto da una freccia all'ascella sinistra. Quando per\u00f2 H\u00e1lfdan, terminata la campagna militare, torn\u00f2 nel Vestfold, Eysteinn, diventato re di Hedmark alla morte del padre, invase di nuovo il Romerike, catturandone buona parte. \nLa stagione successiva H\u00e1lfdan invase nuovamente il Romerike e sconfisse Eysteinn, poi lo insegu\u00ec nello Hedmark sconfiggendolo in un'altra battaglia e prendendo possesso del suo regno. Eysteinn fugg\u00ec nel Gudbrandsdalen trovando asilo dall\"'hersir\" Gu\u00f0brandr. Questi accett\u00f2 di aiutarlo e dopo aver radunato un esercito lo mise al comando di Eysteinn e del figlio Guthormr, considerato uno degli uomini pi\u00f9 promettenti di tutto l'Oppland. I due marciarono d'inverno nell'Hedmark, scontrandosi con il nemico presso l'isola di Helg\u00f8ya, la pi\u00f9 grande del lago Mj\u00f8sa. La battaglia fu sanguinosa ma alla fine H\u00e1lfdan prevalse, Guthormr cadde in combattimento ed Eysteinn fu costretto nuovamente a riparare in Gudbrandsdalen. Alla fine Eysteinn invi\u00f2 Hallvar\u00f0r, parente di H\u00e1lfdan, per cercare di accomodare una pace. Fu stabilito che a Eysteinn sarebbe stata concessa met\u00e0 del regno di Hedmark. Poco dopo H\u00e1lfdan riusc\u00ec ad aggiungere ai suoi possedimenti anche il Toten e l'Hadeland dopo avervi effettuato numerose scorrerie. \nUna volta diventato il sovrano pi\u00f9 potente della Norvegia, H\u00e1lfdan prese in moglie Ragnhildr, figlia di Harald detto \"Barba Dorata\" (\"Gullskegg\"), re di Sogn. La coppia ebbe un figlio che chiam\u00f2 Harald e che crebbe presso la corte del nonno, dal quale aveva ereditato il nome. In seguito Harald Gulskegg, ormai anziano, scelse di nominare suo nipote come successore. Quell'inverno, poco dopo di lui, per\u00ec anche Ragnhildr e la primavera successiva fu la volta del giovane re Harald, che mor\u00ec di malattia a soli dieci anni. Quando H\u00e1lfdan ne fu informato, part\u00ec subito per Sogn con un esercito e reclam\u00f2 il regno, ottenendolo senza che vi fosse alcuna resistenza. Affid\u00f2 il governo della regione all'amico Atli lo Snello (\"inn Mj\u00f3vi\"), proveniente da Gaular, che divenne \"jarl\" di Sogn, poi torn\u00f2 nell'Oppland. \nUna notte dell'autunno successivo, mentre H\u00e1lfdan si trovava nel Vingulmark, una sentinella lo avvert\u00ec che si stava avvicinando un esercito nemico. Fece appena in tempo a schierare i suoi uomini fuori dalla sua residenza quando fu assaltato da H\u00fdsingr Gand\u00e1lfsson, Helsingr e H\u00e1ki, figli di Gand\u00e1lfr che riuscirono a sconfiggerlo grazie alla loro superiorit\u00e0 numerica, uccidendo molti dei suoi soldati e costringendolo a scappare nelle vicine foreste. Durante lo scontro fu ucciso \u00d8lvir il Saggio (\"inn Spaki\"), padre adottivo di H\u00e1lfdan. H\u00e1lfdan riorganizz\u00f2 le proprie forze, poi diede la caccia ai tre fratelli. Lo scontro decisivo avvenne ad Askim, presso il lago \u00d8yeren. La battaglia fu vinta da H\u00e1lfdan e vi caddero sia H\u00fdsingr che Helsingr mentre H\u00e1ki fugg\u00ec nell'\u00c1lfheimr. Con questa vittoria H\u00e1lfdan annesse tutto il Vingulmark. \nUn dicembre ad H\u00e1lfdan giunse notizia che un \"berserkr\" chiamato H\u00e1ki di Hadeland aveva ucciso Sigur\u00f0r Hj\u00f8rtr, re di Ringerike, tendendogli un'imboscata insieme ad altri trenta uomini mentre questi era intento a cacciare. Nella mischia H\u00e1ki aveva perso un braccio ed era stato ferito altre volte. In ogni caso era riuscito ad assicurarsi un ricco bottino e a rapire la figlia ventenne Ragnhildr, che intendeva sposare nonch\u00e9 il figlio Guthormr, ancora bambino. I messaggeri gli riferirono che negli ultimi giorni le sue ferite si erano aggravate pertanto H\u00e1lfdan ne approfitt\u00f2 per inviare H\u00e1rekr Gandr ed altri cento uomini a rapire la fanciulla e a sottrargli il bottino. Gli uomini riuscirono nell'impresa facendo irruzione nella residenza di H\u00e1ki durante la notte, sottraendo la giovane e il fratello insieme al bottino e bruciando vivi tutti coloro che si trovavano all'interno. H\u00e1ki si salv\u00f2 ed insegu\u00ec i nemici sino ad un lago ghiacciato dove, per disperazione, si suicid\u00f2 gettandosi sulla punta della sua spada; fu tumulato presso le sponde del lago. Ragnhildr fu condotta da H\u00e1lfdan su uno splendido carro. Poco tempo dopo il re la spos\u00f2 e tenne un sontuoso banchetto dove furono invitate personalit\u00e0 provenienti da tutto il regno. Verso l'850 Ragnhildr ebbe da H\u00e1lfdan un figlio che chiam\u00f2 Harald, futuro re di Norvegia. \nLa primavera successiva, mentre H\u00e1lfdan stava attraversando il lago Randsfjorden presso R\u00f8ykenvik, il ghiaccio collass\u00f2 all'improvviso ed il re affog\u00f2 insieme a molti altri uomini. In quella stagione infatti il ghiaccio si stava lentamente sciogliendo a causa del sole primaverile ed era stato indebolito dal letame degli animali che durante l'inverno avevano utilizzato un foro sulla superficie del lago come abbeveratoio. La salma del re fu trasportata nel Ringerike per la sepoltura ma quando lo venne a sapere la gente del Romerike, del Vestfold e dell'Hedmark, fece a gara per poterlo seppellire nella propria terra poich\u00e9 veniva considerato un evento portatore di prosperit\u00e0. Allora si decise di esaudire il desiderio del popolo dividendo il corpo in quattro parti, dandone una a ciascuno dei regni che ne aveva fatto richiesta. La testa fu seppellita in tumulo che la tradizione identifica con Halvdanshaugen, presso Stein."}
{"id": "615246", "revid": "117139294", "url": "https://it.wikipedia.org/wiki?curid=615246", "title": "Kinzica de' Sismondi", "text": "Kinzica de' Sismondi, giovane figlia di una nobile famiglia (alcuni dicono una principessa), appartiene alla storia della citt\u00e0 di Pisa perch\u00e9, secondo la leggenda, nel 1004 salv\u00f2 la citt\u00e0 dall'invasione dei saraceni di Muj\u0101hid al-\u02bf\u0100mir\u012b, italianizzato in Musetto.\nLa tradizione.\nSi racconta che la giovane Kinzica, che quella notte non riusciva a dormire, sia stata la prima ad accorgersi che gli invasori, risalito l'Arno, stavano sbarcando furtivamente nel quartiere meridionale della citt\u00e0, sguarnita di uomini abili alla difesa in quanto l'esercito pisano era in missione sulle coste calabre per liberarle proprio dai pirati arabi. Subito prima che Pisa fosse messa a fuoco dai saraceni, che cercavano il rinomato tesoro posseduto dai Pisani, all'epoca molto ricchi, Kinzica riusc\u00ec a raggiungere i consoli della citt\u00e0, che, suonando con forza le campane della torre del Palazzo degli Anziani, riuscirono ad avvisare la popolazione. \nA questo punto i cittadini alfei combatterono aspramente gli invasori saraceni, con Kinzica stessa che nel cuore della battaglia li incitava a resistere. I pisani ottennero una schiacciante vittoria e tutti i saraceni furono uccisi. Il pirata Muj\u0101hid (Musetto) non doveva evidentemente essere tra questi, perch\u00e9 le fonti storiche dicono che mor\u00ec in altre circostanze.\nIn ogni caso, sempre secondo la tradizione, proprio all'episodio di Kinzica si fa risalire l'origine della cec\u00ecna, il famoso sformato sottile di farina di ceci cotto in forno e noto altrove col nome di farinata, fain\u00e8 ecc. a seconda del luogo. Quando la giovane dette l'allarme, i concittadini presi dal panico reagirono gettando istintivamente di tutto dalle finestre, per respingere gli invasori; e cos\u00ec tavoli, ferri, vasi, bastoni, oggetti vari e persino provviste alimentari fra cui bottiglie d'olio e sacchi di ceci: questi ultimi, mescolandosi a terra, calpestati ed essiccati al sole il giorno successivo, formarono una poltiglia che la popolazione, affamata e stanca per la battaglia sostenuta, assaggi\u00f2 e scopr\u00ec sorprendentemente gustosa. Fu cos\u00ec che per scherno ai saraceni, che si erano ritirati a mani vuote, quella pappa al gusto di ceci venne da allora chiamata \"l'oro di Pisa\", in segno di scherno per il famoso tesoro invano anelato dai saraceni: era nata la cecina, detta \"doratino\" quando consumata all'interno di una focaccina rotonda, la \"stiacciatina\" o \"frittella\" .\nStudi storici.\nSecondo la leggenda, questo episodio si verific\u00f2 nel 1004 o nel 1005, quando il grosso della flotta e dell'esercito della Repubblica di Pisa era impegnato nella conquista di Reggio Calabria e di altri centri calabresi, sempre a danno dei saraceni.\nGli storici, tuttavia, osservano che l'aggressione saracena contro Pisa del 1004 (alcune fonti parlano del 1015) fu un completo successo per i pirati: i vecchi e i bambini rimasti in citt\u00e0 furono trucidati; solo le donne vennero lasciate in vita e, comunque, molte di esse furono rapite e vendute come schiave. Sembra quindi poco probabile che questa aggressione corrisponda alla vicenda di Kinzica.\nSe mai la vicenda di Kinzica fu reale, si ritiene che l'attacco di Muj\u0101hid al-\u02bf\u0100mir\u012b a cui fa riferimento sia avvenuto diversi anni pi\u00f9 tardi: pi\u00f9 probabilmente nel 1016 se non addirittura nel 1024, e che l'assenza della flotta pisana si possa spiegare con le operazioni navali contro i saraceni (e proprio contro Musetto in particolare) che avvenivano in quel periodo per il controllo della Sardegna.\nToponomastica ed etimologia.\nTra il XII e il XIV secolo, l'epoca in cui Pisa era uno stato indipendente, uno dei quattro quartieri in cui era suddivisa la citt\u00e0 comunale si chiamava Kinzica; il toponimo identificava la parte dell'abitato che sorgeva sulla sponda meridionale dell'Arno, un'area approssimativamente corrispondente agli attuali quartieri di Sant'Antonio e di San Martino.\nL'etimologia del toponimo Kinzica \u00e8 discussa; secondo un'interpretazione piuttosto diffusa ma non suffragata da fonti attendibili il nome sarebbe di origine araba; tuttavia appare pi\u00f9 convincente, sia per ragioni linguistiche che cronologiche, la derivazione dal longobardo \"Kinzig\", termine riferibile ad una depressione del terreno, ovvero ad un livello pi\u00f9 basso della sponda meridionale del fiume rispetto all'altra. Ancora nel ventunesimo secolo i quartieri meridionali di Pisa sono ad una quota leggermente inferiore rispetto a quelli settentrionali.\nAd ogni modo \u00e8 storicamente noto e documentato che il quartiere dei mercanti di Pisa fosse un luogo di incontro e commercio per individui provenienti da diversi paesi, soprattutto dell'Oriente (arabi, turchi di Persia, bizantini).\nChe sia esistita o meno un'eroica donna che ha dato l'allarme, non \u00e8 irragionevole supporre che l'attacco notturno sia partito proprio da questa area, che all'inizio dell'XI secolo non era ancora protetta da fortificazioni. Tale caratteristica, unita alla relativa ricchezza degli abitanti la rendeva pi\u00f9 esposta ad assalti; Kinzica rimase un obiettivo vulnerabile fino a quando fu circondata da mura e inglobata nella citt\u00e0 vera e propria, ovvero fino al 1155, quando il console Cocco Griffi inizi\u00f2 la costruzione della nuova cinta muraria.\nOnori tributati a Kinzica.\nUn'antica statua a lei dedicata \u00e8 inserita nella facciata di Casa Tizzoni, una casa-torre situata nella centrale via San Martino. \u00c8 in realt\u00e0 un frammento di bassorilievo proveniente da un sarcofago romano del III secolo d.C., raffigurante una matrona romana o una musa. Il volto sarebbe stato rielaborato nel secolo XII e il rilievo gode perci\u00f2 di una grande popolarit\u00e0. Le \u00e8 stata dedicata anche una strada, nel centro storico della citt\u00e0.\nKinzica \u00e8 il personaggio pi\u00f9 importante del corteo storico di Pisa, nella Regata delle Antiche Repubbliche Marinare, come per Venezia \u00e8 Caterina Corner. Nel corteo, l'eroina pisana viene presentata a cavallo, circondata da sei damigelle e da un palafreniere, e scortata da otto tamburini e quattro alfieri. Curiosamente pare che anche un antico pasticcino pisano, riscoperto nel ventesimo secolo, venisse chiamato \"Kinzica\".\nNel 2005 \u00e8 stata posta una sua statua in bronzo, creata dal maestro Angelo Ciucci, in piazza Guerrazzi, proprio alle porte del quartiere di San Martino."}
{"id": "615247", "revid": "767487", "url": "https://it.wikipedia.org/wiki?curid=615247", "title": "Gianluca Libertucci", "text": "\u00c8 organista nella basilica di San Pietro in Vaticano (Vicariato), della Cappella dei Santi Martino e Sebastiano della Guardia Svizzera Pontificia, delle Udienze Generali del Papa e della chiesa di Santa Maria dell'Orto in Trastevere.\nBiografia.\nLibertucci ha compiuto gli studi musicali presso il Conservatorio Santa Cecilia di Roma, diplomandosi in Organo sotto la guida di Luigi Celeghin, e perfezionandosi successivamente con Christopher Stembridge, Ludger Lohmann, Michael Radulescu.\n\u00c8 stato cantore della Cappella Musicale Pontificia Sistina dal 1978 al 1981 sotto la direzione di Domenico Bartolucci.\nDal 1994 al 2001 ha insegnato presso il Conservatorio \"V. Bellini\" di Catania, quindi fino al 2012 \u00e8 stato docente di organo e composizione organistica al Conservatorio Agostino Steffani di Castelfranco Veneto, mentre dal 2008 detiene la cattedra di \"forme musicali polifoniche\" nell'ambito del corso di Laurea specialistica in Musica Sacra presso lo stesso conservatorio. Dal 2012 \u00e8 titolare della cattedra di organo e composizione organistica presso il Conservatorio Benedetto Marcello di Venezia.\nDal 1991 ricopre la carica di organista nella basilica di San Pietro per il Vicariato della Citt\u00e0 del Vaticano, di organista sostituto per le Celebrazioni liturgiche del papa e, dal 2008, di organista delle Udienze Generali del Papa.\nInoltre, dal 2012, \u00e8 stato insignito della cittadinanza onoraria del Comune di Latera, e da quello stesso anno \u00e8 stato nominato anche organista ufficiale della Chiesa Collegiata di San Clemente I P.M. di Latera.\nAttivit\u00e0.\nNel dicembre 2002 ha partecipato al concerto inaugurale del nuovo organo della Cappella Sistina e nel maggio 2007 ha inaugurato il nuovo organo della Cappella del Governatorato della Citt\u00e0 del Vaticano alla presenza di S.S. Benedetto XVI. Collabora come organista con l'Accademia Nazionale Santa Cecilia e con il Teatro dell'Opera di Roma.\nNel 2008 \u00e8 stato presidente della commissione del Concorso Internazionale di Organo \u201cSoli Deo Gloria\u201d tenutosi nella Cattedrale Cattolica di Mosca.\nMembro di commissioni di progettazione di organi moderni e di restauro di organi antichi, ha progettato il nuovo grande organo, costruito nel 2001, per l'auditorium dell'Istituto Musicale Vincenzo Bellini di Catania. \u00c8 stato componente e coordinatore della commissione tecnica per il restauro dell'organo a cinque tastiere e tre consolle costruito nel XVIII secolo da Donato Del Piano per l'Abbazia Benedettina di San Nicol\u00f2 l\u2019Arena in Catania. Ha inoltre diretto i lavori di restauro di tutti gli organi della Basilica di San Pietro."}
{"id": "615250", "revid": "110157", "url": "https://it.wikipedia.org/wiki?curid=615250", "title": "Gu\u00f0r\u00f6\u00f0r", "text": "Gu\u00f0r\u00f6\u00f0r \u00e8 menzionato nel \"Ynglingatal\" solo con l'appellativo \"Il Magnificente\", mentre nella Saga degli Ynglingar anche come \"il Cacciatore\".\nFiglio di Halfdan il Mite e di Liv Dagsdotter di Vestmar (nell'attuale Telemark), spos\u00f2 Alfhild, una figlia di Alfarin, il re di Alfheim (Bohusl\u00e4n), che era l'antico nome del territorio tra Glomma e G\u00f6ta \u00e4lv. Snorri riporta anche che era re di Vestfold. \nQuando Alfhild mor\u00ec, Gu\u00f0r\u00f6\u00f0r invi\u00f2 i suoi condottieri presso il territorio di Agder ed il suo re Harald Granraude per proporre un matrimonio con sua figlia \u00c5sa. Tuttavia, Harald rifiut\u00f2, cos\u00ec Gu\u00f0r\u00f6\u00f0r decise prenderla con la forza.\nI suoi guerrieri attaccarono di notte e, dopo una lunga battaglia, uccisero Harald e suo figlio Gyrd e rapirono \u00c5sa, che dovette sposare Gu\u00f0r\u00f6\u00f0r. Ebbero un figlio, che sar\u00e0 ricordato come Halfdan il Nero.\nQuando Halfdan aveva appena un anno, Gu\u00f0r\u00f6\u00f0r, ubriaco dopo un banchetto presso Stiflesund, mor\u00ec trafitto da una lancia mentre scendeva dalla passerella della nave dal paggio di \u00c5sa; il ragazzo, che fu ucciso immediatamente dopo il gesto, ag\u00ec per conto della stessa moglie di Gu\u00f0r\u00f6\u00f0r. "}
{"id": "615252", "revid": "1990984", "url": "https://it.wikipedia.org/wiki?curid=615252", "title": "Titti Di Salvo", "text": "Biografia.\nSi \u00e8 laureata in scienze politiche, ha lavorato come impiegata presso la Cassa di Risparmio di Torino. Diventa sindacalista e, nel 1985, \u00e8 eletta alla segreteria regionale della Fisac-Cgil del Piemonte. \u00c8 stata cofondatrice a Torino nel 1987 di \u201cSindacato Donna\u201d, associazione di donne dentro e fuori il sindacato nata per rappresentare il nesso tra lavoro produttivo e riproduttivo delle donne. Dal 1990 lavora alla segreteria confederale, nel 1999 diventa la prima donna Segretaria generale regionale della Cgil del Piemonte e nel 2002 \u00e8 eletta alla segreteria nazionale della Cgil, con la delega alle politiche europee ed internazionali. \u00c8 tra le firmatarie dell'appello del 13 febbraio \u201cSe non ora Quando?\u201d e Componente del Comitato Promotore nazionale SNOQ.\nAttivit\u00e0 politica.\nNel 2006 viene eletta alla Camera dei deputati nella lista dell'Ulivo, nella Circoscrizione Piemonte 1, diventando in seguito membro della Commissione Lavoro pubblico e privato.\nNel maggio 2007 aderisce a Sinistra Democratica; il 16 maggio viene eletta Presidente dei deputati SD.\nAlle elezioni del 2008, capolista per La Sinistra l'Arcobaleno in Piemonte, non viene eletta in Parlamento.\n\u00c8 stata componente del coordinamento nazionale di Sinistra democratica e del Comitato Scientifico di Sinistra Ecologia Libert\u00e0 di cui era anche Responsabile Lavoro. \u00c8 stata relatrice alla Camera della legge 188/2007 contro le \"dimissioni in bianco\" poi abrogata da Berlusconi nel 2008.\nDal febbraio 2009 \u00e8 Presidente del Consiglio di Indirizzo dell'Enpals. Nell'autunno 2011 \u00e8 tra le cofondatrice del Comitato \u201c188 per la legge 188\u201d per la riconquista della legge contro le \"dimissioni in bianco\". Oggi la legge ritorna nel decreto attuativo del Job Act.\nAlle elezioni politiche del 2013 Di Salvo \u00e8 candidata ed eletta alla Camera dei deputati come capolista di Sinistra Ecologia Libert\u00e0 nella circoscrizione Lombardia II.\nIl 19 marzo 2013 viene eletta vicecapogruppo vicario del gruppo parlamentare di Sinistra Ecologia Libert\u00e0 alla Camera dei deputati con delega d'aula.\nIl 19 giugno 2014 segue la scissione operata dal capogruppo alla Camera di Sel Gennaro Migliore dichiarandosi contraria al progetto di una sinistra radicale su modello della Lista Tsipras a discapito di una adesione al PSE e soprattutto alla linea di opposizione nei confronti del Governo Renzi per favorire invece un contributo al processo riformista dell'Esecutivo guidato dal Segretario del Partito Democratico.\nDal 7 luglio 2014 al 17 novembre 2014 \u00e8 capogruppo della componente del Gruppo misto dal nome LED - Libert\u00e0 e Diritti Socialisti Europei e vicecapogruppo del Gruppo misto.\nIl 17 novembre 2014 aderisce al Gruppo del Partito Democratico alla Camera.\n\u00c8 stata membro dell'Ufficio di presidenza del Gruppo del Partito Democratico in qualit\u00e0 di vicepresidente del Gruppo PD alla Camera.\nNel 2021 si candida per il centrosinistra alla presidenza del IX Municipio (EUR) a Roma, vincendo al ballottaggio contro il candidato di centrodestra Massimiliano De Juliis."}
{"id": "615258", "revid": "767487", "url": "https://it.wikipedia.org/wiki?curid=615258", "title": "Panama e dintorni", "text": "Panama e dintorni \u00e8 il sesto album musicale di Ivano Fossati uscito nel 1981.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 50."}
{"id": "615263", "revid": "767487", "url": "https://it.wikipedia.org/wiki?curid=615263", "title": "Marco Calgaro", "text": "Si \u00e8 laureato in medicina, e specializzato in chirurgia. \u00c8 stato un politico democristiano.\nDal 2001 al 2006 \u00e8 stato vice sindaco di Torino.\nNella XV Legislatura \u00e8 stato eletto alla Camera dei deputati nella lista dell'Ulivo, in area Margherita, nella Circoscrizione Piemonte 1. \u00c8 stato eletto alla Camera in seguito alla decisione di Rosy Bindi di optare per il collegio del Friuli-Venezia Giulia, lasciandogli quindi il posto vacante. \u00c8 membro della Commissione Bilancio, Tesoro e Programmazione.\nNel governo della sua citt\u00e0 si trova spesso in contrasto con le fazioni pi\u00f9 estremiste della giunta, soprattutto a partire dal secondo mandato, cio\u00e8 da quando Rifondazione Comunista fa parte della giunta.\nNegli ultimi due anni cambia due volte partito: nel 2009 esce dal PD per aderire all'ApI e, nel 2011, lascia l'ApI per entrare nell'UdC.\nRicandidato alla Camera nel 2013 con l'Unione di Centro, non \u00e8 rieletto.\nNel 2014 si candida alle elezioni regionali nella lista \"Chiamparino per il Piemonte\" tuttavia, per poco meno di 200 voti giunge secondo e non viene eletto."}
{"id": "615268", "revid": "44876", "url": "https://it.wikipedia.org/wiki?curid=615268", "title": "Campionato Interregionale 1981-1982", "text": "Il Campionato Interregionale 1981-1982 fu la 29\u00aa edizione del campionato interregionale di calcio, il primo campionato avente questa dicitura.\nStagione.\nAggiornamenti.\nIl non si iscrive al campionato per problemi finanziari.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nGirone G.\nL'Elettrocarbonium \u00e8 una rappresentativa della citt\u00e0 di Narni Scalo.\nClassifica finale.\nLegenda:\nRegolamento:\nSpareggi.\nSpareggio promozione.\nPartita sospesa dall'arbitro nei minuti finali, sul risultato di 2-1 per il Foligno, a causa di un'invasione di campo a opera dei tifosi del Cynthia; la sfida non verr\u00e0 ripresa, assegnando la vittoria 2-0 a tavolino alla squadra umbra.\nGirone H.\nClassifica finale.\nLegenda:\nRegolamento:\nNote:\nGirone I.\nIl Cassano \u00e8 una rappresentativa della citt\u00e0 di Cassano all'Ionio.\nClassifica finale.\nLegenda:\nRegolamento:\nGirone L.\nClassifica finale.\nLegenda:\nRegolamento:\nNote:\nGirone M.\nClassifica finale.\nLegenda:\nRegolamento:\nNote:\nGirone N.\nClassifica finale.\nLegenda:\nRegolamento:"}
{"id": "615275", "revid": "228587", "url": "https://it.wikipedia.org/wiki?curid=615275", "title": "La mia banda suona il rock (album)", "text": "La mia banda suona il rock \u00e8 il quinto album musicale di Ivano Fossati pubblicato nel 1979."}
{"id": "615282", "revid": "21880", "url": "https://it.wikipedia.org/wiki?curid=615282", "title": "Graphosoma lineatum", "text": ""}
{"id": "615286", "revid": "1971044", "url": "https://it.wikipedia.org/wiki?curid=615286", "title": "Manuel Agnelli", "text": "Biografia.\nManuel Agnelli cresce a Corbetta, in provincia di Milano e si diploma presso l'I.T.A.S. \"G. Bonfantini\" di Novara.\nGli inizi.\nLa carriera musicale di Manuel Agnelli inizia nel 1985 quando d\u00e0 vita agli Afterhours insieme con Lorenzo Olgiati (basso) e Roberto Girardi (batteria). Agnelli canta e suona la chitarra; in alcune occasioni suona il pianoforte. Ai tre si aggiunger\u00e0 poco dopo Paolo Cant\u00f9 (chitarra). Nel 1987 gli Afterhours pubblicano il singolo \"My Bit Boy\", a cui seguir\u00e0 il primo album \"All the Good Children Go to Hell\" (Toast Records) segnalata dalla rivista italiana \"Il Mucchio Selvaggio\" tra i dieci migliori dischi italiani degli anni ottanta.\nNel 1989 fonda assieme ad altri musicisti tra cui Mauro Ermanno Giovanardi dei La Crus l'etichetta discografica Vox Pop, che in cinque anni produce una novantina di dischi, tra cui band come Ritmo Tribale, Mau Mau, Prozac + e Casino Royale..\nLa sua prima apparizione televisiva sulla RAI, nel gennaio 1993, avviene con un'embrionale formazione dei La Crus, insieme a Cesare Malfatti, Mauro Ermanno Giovanardi e Mox Cristadoro al piano: durante una puntata di \"Tortuga\" (programma del Dipartimento Scuola Educazione) il gruppo esegue dal vivo una cover de \"Il vino\" di Piero Ciampi.\nAffermazione, attivit\u00e0 discografica e progetti alternativi.\nNel 1997 ha collaborato, in veste di produttore artistico, con Cristina Don\u00e0, della quale ha prodotto i primi due album, ossia \"Tregua\" (1997) e \"Nido\" (1999). Nel corso degli anni ha collaborato anche con Marco Parente, Mina, La Crus, Patty Pravo, Verdena, Pitch e Scisma. Nel 1998 ha prodotto \"Club priv\u00e9\" dei Massimo Volume e ha collaborato con i La Crus nella realizzazione dell'album \"Dietro la curva del cuore\". Nel 1999 ha collaborato nuovamente con Emidio 'Mim\u00ec' Clementi dei Massimo Volume, con cui realizza il progetto 'Gli Agnelli Clementi' che prevede uno spettacolo itinerante di letture in Italia. Sempre nel 1999 avviene il suo esordio nel mondo letterario: pubblica infatti il libro \"I racconti del tubetto\", edito da Ultrasuoni, ristampato l'anno successivo da Mondadori con il titolo \"Il meraviglioso tubetto\" al quale \u00e8 abbinato un CDS contenente tracce inedite rispetto all'album precedente degli Afterhours, ossia \"Non \u00e8 per sempre\".\nNel 2001 partecipa a \"Canto di spine - versi italiani del Novecento in forma canzone\" del gruppo genovese Altera, antologia cantata della poesia italiana, co-prodotta con Franz Di Cioccio (Fermenti Vivi/S4), cantando i versi di Sera di Pasqua di Eugenio Montale. Il 10 giugno 2001 a Rimini parte il Tora! Tora! Festival, ideato e organizzato da Manuel Agnelli e finanziato dalla Mescal. Il festival \u00e8 stato ininterrottamente realizzato per 5 edizioni (fino al 2005) e ha visto salire sul proprio palco numerose band di livello, tra cui Marlene Kuntz e Subsonica, mentre sotto il palco nel corso degli anni sono giunte centinaia di migliaia di persone. I tour dal 2001 al 2004 vengono inoltre accompagnati dalla pubblicazione delle relative compilation, mentre dall'edizione del 2005 viene realizzato un libro fotografico dal titolo \"Tora! Tora! - 70 artisti si raccontano nel diario fotografico del Festival italiano itinerante\". Il 24 novembre 2001 Agnelli viene premiato dal Meeting delle etichette indipendenti di Faenza per la realizzazione dell'\"evento live dell'anno\", appunto il Tora! Tora!. Nello stesso mese del 2001 viene premiato a Milano in occasione degli Italian Music Awards, come \"miglior produttore italiano\". Aveva infatti da poco prodotto l'album \"Solo un grande sasso\" dei Verdena.\nNel 2002 produce \"Trasparente\", terzo album di Marco Parente. A ottobre si esibisce con Parente e con Cristina Don\u00e0 a Saluzzo (CN) in occasione del Premio Grinzane Cavour, poi consegnato ai tre artisti. Nel 2003 partecipa alla raccolta di racconti \"Die for me - racconti e immagini di amicizie corrotte\". Dal suo scritto, \"morireste per me?\", la regista indipendente Anna de Manincor gira un cortometraggio di 10 minuti, nel quale la voce narrante \u00e8 di Emidio Clementi dei Massimo Volume, che viene allegato in videocassetta al libro, edito da Gallo &amp; Calzati editori. Nel 2004 Agnelli ha cantato e suonato la chitarra nell'album \"She Loves You\" dei Twilight Singers di Greg Dulli che nello stesso periodo collaborava con gli Afterhours alla realizzazione di \"Ballate per piccole iene\". La collaborazione con Dulli durer\u00e0 nel tempo visto che Agnelli \u00e8 coautore di due pezzi dell'album \"Powder Burns\" dei Twilight Singers pubblicato nell'aprile 2006. Oltre a proseguire nella sua esperienza con gli Afterhours, Agnelli accompagna anche in tour i Twilight Singers insieme a Mark Lanegan prima negli Stati Uniti, poi in Canada e infine in Europa.\nNel 2006, con gli Afterhours \u00e8 in tour per Stati Uniti e Canada per 35 date. \u00c8 il primo di otto tour in Nord America e sette europei. Nello stesso anno, le date suonate in giro per il mondo saranno centoventi. Nel 2007 collabora con i Perturbazione in due tracce contenute nell'album \"Pianissimo fortissimo\". evento unico relativamente con \"Il paese \u00e8 reale\"). Nel 2009 avviene un'altra importante collaborazione per Manuel Agnelli, che duetta con Mina in \"Adesso \u00e8 facile\", brano scritto dallo stesso Agnelli e riarrangiato con gli Afterhours, contenuto nell'album \"Facile\". Nello stesso anno \u00e8 nuovamente premiato come \"miglior produttore dell'anno\" dal MEI (Meeting delle Etichette Indipendenti) per il progetto , correlato al brano omonimo che gli Afterhours hanno presentato al Festival di Sanremo di quell'anno, che ha riunito 19 tra i migliori artisti indipendenti e che ha portato all'attenzione del grande pubblico sanremese la scena alternative italiana. Nel 2010 si aggiudica la terza edizione del premio Poesia In Battaglia, che gli viene conferito il 17 giugno a Genova.\nNel 2011 esce \"Caratteri/Sette giorni\", un libro/intervista di Manuel Agnelli con illustrazioni di Marco Klefisch. Nello stesso anno torna a suonare con i Twilight Singers di Greg Dulli per tre date italiane. Nello stesso anno, suona le tastiere nel tour italiano di Damo Suzuki, ex cantante dei Can: il concerto di Roma, in particolare, viene registrato e pubblicato su cd con il titolo \"Sette modi per salvare Roma\". Nel 2012 collabora con Pacifico, duettando con lui nella canzone \"In cosa credi (le nostre piccole armi)\" contenuta nell'album \"Una voce non basta\", e con i Brahaman nella canzone \"Superbia\" contenuta nell'album \"Anche il pi\u00f9 ottimista\". Partecipa alla cover del brano de I Corvi \"Un ragazzo di strada\" realizzata con i Calibro 35 e inserita nell'album \"Said - Colonna Sonora Originale\", pubblicato nell'aprile 2013.\nNel luglio 2013 comunica con gli Afterhours l'avvio di un nuovo progetto chiamato \"Hai Paura del Buio?\", come il celebre album del 1997. Si tratta di un festival culturale itinerante al quale prendono parte non solo altri musicisti (tra cui Marta sui Tubi, Il Teatro degli Orrori, Daniele Silvestri, Negramaro), ma anche attori di cinema e teatro (Antonio Rezza con Flavia Mastrella), videoartisti, pittori, disegnatori e ballerini. Il progetto debutta ai Cantieri OGR di Torino il 30 agosto 2013, ospitato all'interno della decima edizione del Traffic Festival per proseguire con altre due date significative: a Roma, in un luogo centrale per la cultura come l'Auditorium Parco della Musica e a Milano, nello storico Alcatraz. Nel settembre 2013 \u00e8 ospite dell'album \"Niente di personale\" di Big Fish per una versione rivisitata del brano degli Afterhours \"Lasciami leccare l'adrenalina\". Nell'ottobre 2014, porta il festival \"Hai Paura del Buio?\" a L'Aquila, citt\u00e0 individuata come simbolo di una ricostruzione possibile grazie alla cultura. Nel 2014 collabora con Eugenio Finardi per l'album \"Fibrillante\". Dall'aprile dello stesso anno \u00e8 ospite del tour solista di Piero Pel\u00f9 \"Rock Identikit\".\nNel febbraio 2015 ottiene dalla SIAE l'impegno a ridisegnare in modo pi\u00f9 equo la partizione degli introiti del diritto d'autore, a non far pagare la quota di iscrizione agli under 30 e a scontare la cifra prevista sulle esibizioni.\nAll'inizio del 2016 si imbarca in un tour europeo attraversando 11 paesi in duo con Rodrigo D'Erasmo nell'ambito delle date europee di Greg Dulli. Con Stefano Boeri \u00e8 tra i promotori di #Pi\u00f9musicalive, iniziativa che vede artisti e intellettuali impegnati per ottenere regole pi\u00f9 semplici per aiutare i giovani artisti e gli organizzatori di eventi live.\nAttivit\u00e0 televisiva e teatrale.\nNel 2016 prende parte come giudice alla decima edizione del \"talent show\" musicale \"X-Factor\", dove la sua concorrente Eva, raggiunge la 3\u00aa posizione. Il 19 maggio 2017 viene annunciata la sua riconferma come giudice per la undicesima stagione di X-Factor.\nNel 2018 presta la voce a Caravaggio nel film \"Caravaggio - L'anima e il sangue\", prodotto da Sky. Il film sar\u00e0 anche Globo d\u2019Oro.\nSempre a febbraio 2018, \u00e8 protagonista e tra gli autori di \"Ossigeno\", programma in onda su Rai 3 che propone un viaggio attraverso la parola scritta e quella cantata con ospiti in studio chiamati a raccontarsi attraverso ricordi e musica.\nIl 10 aprile 2018, celebra in una data unica, che andr\u00e0 soldout, i 30 anni di carriera dei suoi Afterhours con un concerto al Forum di Assago. Il concerto diventa un docu-film, affidato alla regia di Giorgio Testi, che sar\u00e0 presentato alla Festa del Cinema di Roma lo stesso anno.\nNel settembre 2018 torna in tv come giudice di X-Factor alla guida delle under donne, ma con un producer diverso: non pi\u00f9 il violinista degli Aftherhours Rodrigo D'Erasmo, ma il dj Big Fish. Al termine della semifinale annuncia che questa sarebbe stata la sua ultima partecipazione al programma.\nIl 7 febbraio 2019 ha collaborato con Daniele Silvestri e Rancore al singolo \"Argentovivo\", pubblicato in occasione del 69\u00ba Festival di Sanremo. Il brano riceve il Premio della critica Mia Martini, quello della sala stampa Lucio Dalla e quello come miglior testo e, successivamente, la Targa Tenco come miglior canzone singola.\nA marzo 2019 torna a condurre \"Ossigeno\", la cui edizione ha come tema la spaccatura generazionale e la transizione che obbliga l\u2019uomo e l\u2019artista in particolare a confrontarsi con le nuove generazioni e le nuove idee.\nNel 2019 intraprende il tour \"An Evening with Manuel Agnelli\", durante il quale porta nei teatri italiani uno spettacolo acustico nel quale viene accompagnato dal violinista e poli-strumentista Rodrigo D'Erasmo (gi\u00e0 Afterhours). Le registrazioni delle date di aprile 2019 confluiscono in un album, pubblicato solo in vinile nel corso della seconda stagione dello spettacolo, nell'inverno 2020, dal titolo \"An Evening with Manuel Agnelli\".\nIl 20 dicembre 2019 \u00e8 direttore artistico di \"Open Future, Together!\", cerimonia conclusiva di Matera Capitale Europea della Cultura, che lo vedr\u00e0 sul palco nuovamente con gli Afterhours e insieme a Daniele Silvestri, Carmen Consoli, Rancore, Lous and the Yakuza, Fatoumata Diawara e Damon Albarn.\nDal 2019 \u00e8 anche tra i fondatori del circolo culturale Germi di Milano.\nNel 2020 prende parte, come giudice, alla quattordicesima edizione di \"X-Factor\", alla guida della categoria Gruppi, composta, ai live, dai Manitoba, i Melancholia e i Little Pieces of Marmelade. In questo ritorno, si avvale del violinista degli Afterhours Rodrigo D'Erasmo come producer.\nIl 4 marzo 2021 partecipa alla serata cover del Festival di Sanremo 2021 a fianco dei M\u00e5neskin, portando sul palco il brano dei CCCP - Fedeli alla linea \"Amandoti\".\nNel 2021 viene confermato giudice nella quindicesima edizione di \"X-Factor\". Il 2 dicembre escono i due brani \"La profondit\u00e0 degli abissi\" / \"Pam pum pam\", scritti per la colonna sonora del film Diabolik, diretto dai Manetti Bros."}
{"id": "615289", "revid": "247222", "url": "https://it.wikipedia.org/wiki?curid=615289", "title": "La casa del serpente", "text": "La casa del serpente \u00e8 il quarto album di Ivano Fossati, il primo pubblicato per l'etichetta discografica RCA Italiana, nel 1977.\nCover.\nI brani \"Stasera io qui\" (versione studio) e \"Non pu\u00f2 morire un'idea\" (live) fecero parte della scaletta dell'ultima serie di concerti di Mina (a Bussoladomani, agosto 1978) e sono inclusi nel doppio album \"Mina Live '78\".\nDel brano \"La casa del serpente\" \u00e8 stata realizzata una cover, sempre ad opera di Mina, contenuta nell'album \"Caterpillar\" del 1991.\nIl brano \"Matto\" \u00e8 stato reinterpretato da Anna Oxa per l'album \"Anna Oxa\" del 1979.\nCuriosit\u00e0.\nL'intervento vocale di Mia Martini nel brano \"Anna di primavera\" segna la primissima collaborazione tra i due cantanti, che successivamente intrecceranno un intenso rapporto artistico e sentimentale."}
{"id": "615291", "revid": "125977075", "url": "https://it.wikipedia.org/wiki?curid=615291", "title": "Artsana", "text": "Artsana Group \u00e8 un'azienda italiana nata nel 1946, su iniziativa di Pietro Catelli, come distributore di siringhe. Attiva da sempre nella distribuzione di prodotti sanitari e per l'infanzia con i marchi Chicco, Pic Solution e poi Control, dall'aprile 2016 \u00e8 controllata per il 60% dal fondo di private equity Investindustrial di Andrea Bonomi.\nStoria.\nDue attivit\u00e0 distinte.\nNata come distributore di siringhe, sviluppa inizialmente il marchio Pic Solution dedicato all'automedicazione con lo slogan \"la puntura che non fa paura\" e poi fonda nel 1958, dedicandolo al figlio Enrico, il marchio Chicco specializzato nei prodotti per l'infanzia. Opera quindi con due attivit\u00e0 distinte: i prodotti per l'infanzia e l'automedicazione, ciascuno con una produzione e una forza vendite dedicate.\nI prodotti per l'infanzia (Chicco e altri marchi) comprendono una gamma completa di articoli per i bambini da 0 36 mesi di et\u00e0, tra cui l'allattamento (con i prodotti alimentari), i giovani (passeggini e seggiolini per auto), i giocattoli, l'abbigliamento (scarpe e pannoloni). Famosi i giocattoli come la casina delle api e il biberon dotato di sistema antisinghiozzo. La vendita \u00e8 realizzata attraverso negozi specializzati. L'automedicazione (soluzioni Pic), effettuata attraverso farmacie e ospedali, comprende soluzioni relative al diabete (siringhe, aghi, \"finger punch test\"), prodotti per la cura personale (medicazioni, cerotti), prodotti per la venipuntura (siringhe), strumenti elettromedicali (aerosol, nebulizzatori, umidificatori). Comprende anche i profilattici Control e i cosmetici femminili Lycia.\nNel 1986 Artsana lancia il marchio Serenity di prodotti igienico sanitari per l'incontinenza. Nel bienno 1993-94 realizza a Ortona un nuovo stabilimento dedicato a questi prodotti. \nNel 1996 Artsana Group acquisisce dai francesi di Pinault Printemps Redoute il noto marchio Pr\u00e9natal con 343 punti vendita, rafforzandosi nel business dell'abbigliamento premaman e per i bambini da 0 a 12 anni.\nNei primi anni duemila, mentre \u00e8 completato il passaggio generazionale da Pietro Catelli ai figli Enrico, Michele e Francesca, la societ\u00e0 incontra momenti di difficolt\u00e0 dovuti alla crisi economica. Sono annunciato tagli di personale, nel 2014 sono chiuse le produzioni realizzate in Cina e riportate in Italia.\nNel 2013 Artsana vende lo stabilimento di Ortona per i prodotti Serenity alla societ\u00e0 Ontex.\nNel 2015 Artsana firma con Giochi Preziosi un'intesa per la nascita del polo dei giocattoli conferendo i marchi Pr\u00e9natal a una joint venture paritaria. La nuova societ\u00e0, Pr\u00e9natal Retail Group (Prg), dispone di 400 negozi e punti vendita in Italia, Francia, Spagna, Portogallo, Svizzera.\nEntra il fondo di private equity.\nNell'aprile 2016 Investindustrial, il fondo di private equity di Andrea Bonomi, rileva il 60% di Artsana con un investimento di 750 milioni di euro e valutando l'azienda 1,3 miliardi di euro. Nell'ottobre 2016 Artsana cede per 63,1 milioni di euro il ramo d'azienda Lycia, prodotti cosmetici e per l'igiene, alla Sodalco, controllata da Sodalis Group di Fabio Granata produttrice della linea di prodotti da bagno con il marchio Mantovani.\nNel luglio 2017 Artsana acquista con un investimento di 105 milioni di euro il 50% della Pr\u00e9natal Retail Group, la joint venture (in cui ha gi\u00e0 il 50%) creata appena nel 2015 con Giochi Preziosi in grande difficolt\u00e0 e finita in parte nelle mani del taiwanese Michael Lee. La Pr\u00e9natal Retail Group, ora al 100% dell'Artsana, opera con una rete di oltre 400 punti vendita sotto 4 insegne: Toys Center, Pr\u00e9natal, Bimbo Store, King Jouet.\nNel 2018 viene lanciato il marchio Goovi, controllato al 70% da Artsana e al 25% da Michelle Hunziker. Artsana e Recaro hanno firmato sempre nel 2018 un accordo di esclusiva per la produzione e la distribuzione di passeggini e seggiolini a marchio Recaro. Martin Putsch, CEO del gruppo Recaro, ha affermato di avere trovato in Artsana il partner ideale: \"Entrambe le compagnie condividono gli stessi valori, standard di qualit\u00e0 e attenzioni per i propri clienti\". Nello stesso anno Investindustrial acquisisce HTL Strefa con l\u2019obiettivo di aggregarla a PIC. Viene cos\u00ec costituito il polo degli aghi controllato da Investindustrial e partecipato dalla famiglia Catelli, separandolo da Artsana.\nRicerca e sviluppo.\nIl gruppo Artsana impegna ingenti capitali nella ricerca e sviluppo: negli ultimi 3 anni sono stati investiti in questo campo oltre 200 milioni di euro.\nIl cuscino Boppy, marchio acquisito nel 2008, \u00e8 stato nominato Child Product of the Years per pi\u00f9 di 15 volte.\nChicco Beb\u00e8Care.\nDalla fine del 2017, Artsana e Samsung hanno dato inizio a una collaborazione per lo sviluppo di sistemi anti abbandono.\nIl progetto Chicco Beb\u00e8Care \u00e8 stato il primo sistema di dispositivi anti-abbandono integrati nei seggiolini auto studiato, progettato e sviluppato in Italia.\nPolitica distributiva.\nLa sede \u00e8 a Grandate, in provincia di Como. Artsana commercializza i suoi marchi in pi\u00f9 di 150 Paesi attraverso la rete Prenatal Retail Group, numerosi distributori locali, e circa 400 punti vendita Chicco.\nSono presenti globalmente 23 filiali attive, e 4 unit\u00e0 produttive in Europa, di cui 2 in Italia (Verolanuova e Gessate, rispettivamente in provincia di Brescia e Milano).\nSponsorizzazioni.\nCon il marchio PiC Solution dal 2012 Artsana Group ha avviato il progetto di Responsabilit\u00e0 Sociale Aziendale \u201cAiuta con Pic.\u201d\nIn Italia Chicco sostiene l'Associazione Ai.Bi. \u2013 Amici dei Bambini con il progetto \"Chicchi di Felicit\u00e0 per bimbi speciali\" e a livello internazionale, dal 2013, la Fondazione Mission Bambini con il coinvolgimento delle principali filiali del gruppo con il progetto \u201c \u201cHappiness goes from heart to heart\u201d.\nArtsana e la sostenibilit\u00e0.\nArtsana aderisce a UN Global Compact dal 2017, iniziativa delle Nazioni Unite per lo sviluppo sostenibile in materia di diritti umani, lavoro, ambiente e lotta alla corruzione ed \u00e8 tra i soci fondatori di Global Compact Network Italia, il network italiano.\nAi propri fornitori, il gruppo richiede di aderire agli stessi principi attraverso l'adozione del proprio codice etico, e l'adesione a programmi di settore, quali Bangladesh Accord for Ready Made Garments e Ethical Toy Program.\nIn materia di gestione energetica, Artsana ha installato sistemi di misurazione in tutti gli stabilimenti italiani per monitorare e ottimizzare i consumi.\nArtsana ha implementato sistemi di cogenerazione per limitare l'impatto ambientale della produzione. Lo stabilimento di Verolanuova (BS) impiega un impianto di trigenerazione di 900 kW, che permette di assicurare il 50% del fabbisogno elettrico dell'unit\u00e0 produttiva, e tra il 20 e il 30% di quello termico con una riduzione delle emissioni di CO2 di circa 500 tonnellate all'anno.\nPer le proprie collezioni di abbigliamento e scarpine Chicco, Artsana ha stipulato un impegno formale con LAV e Fur Free Alliance per promuovere una moda senza l'utilizzo di pellicce animali.\nNumerosi prodotti del gruppo presentano la certificazione Oeko-Tex, standard internazionale che garantisce la sicurezza ecologica e l'assenza di sostanze nocive nei processi di produzione.\nNel 2019, \u00e8 stata sviluppata una linea di piumini Chicco Ecodown, con imbottitura realizzata al 100% con fibre riciclate da bottigliette di plastica.\nProgetti per la responsabilit\u00e0 sociale.\nDal 2010, Artsana in Italia ha dato vita al progetto Chicco di Felicit\u00e0, realizzando una linea di prodotti specifici per il sostegno all'associazione CAF (Centro di Aiuto ai Minori e alla Famiglia in crisi). Nei primi dieci anni del progetto sono stati venduti circa 560.000 prodotti.\nDal 2013 Artsana attraverso 9 filiali del gruppo ha avviato il progetto\u201cHappiness goes from heart to heart \u201d a sostegno della Fondazione Mission Bambini. Il programma supporta missioni mediche in Asia, Africa e America Latina per la cura di bambini affetti da gravi patologie cardiache.\nIn Portogallo dal 2006 \u00e8 attivo il progetto Chicco d\u00e0 Vida, volto a migliorare la qualit\u00e0 di vita dei neonati prematuri, attraverso la donazione di attrezzature mediche.\nTerritorio.\nCome tributo alla figura del fondatore, Cavaliere del Lavoro Pietro Catelli (scomparso nel 2006), l'azienda ha promosso la nascita di:"}
{"id": "615293", "revid": "486946", "url": "https://it.wikipedia.org/wiki?curid=615293", "title": "Aimeric de Narbonne", "text": ""}
{"id": "615295", "revid": "2091899", "url": "https://it.wikipedia.org/wiki?curid=615295", "title": "Estensione vocale", "text": "L'estensione vocale \u00e8 l'ambito dei suoni, dal pi\u00f9 grave al pi\u00f9 acuto, che la voce umana pu\u00f2 produrre, generalmente variabile tra 80 Hz e 1500\u00a0Hz circa.\nEstensione vocale.\nA differenza degli strumenti musicali, che hanno un'estensione di solito ben definita, la voce umana \u00e8 molto duttile; un cantante pu\u00f2 superare anche tre ottave di estensione.\nIn un soggetto normale adulto (ossia che abbia portato a termine la maturit\u00e0 vocale) \u2013 grazie all'apprendimento di specifiche tecniche, molto varie in ragione dell'epoca, del gusto e del repertorio intrapreso \u2013 l'estensione pu\u00f2 essere ampliata sia nel registro basso che in quello alto, ma in questo ultimo caso l'incremento \u00e8 di solito maggiore.\nI suoni pi\u00f9 profondi appartengono ai cantanti di sesso maschile, seguiti, procedendo verso l'acuto, dalle donne e dai bambini.Nel repertorio operistico, l'estensione \u2013 che dovrebbe essere molto ampia \u2013 \u00e8 uno degli elementi importanti nel corredo del cantante.\nI cantori evirati.\nUn fenomeno che suscit\u00f2 grande curiosit\u00e0, a volte morbosa, fu la voce dei castrati. Gli ormoni sessuali influiscono infatti sullo sviluppo di diversi caratteri fisiologici, tra cui la voce. La conoscenza degli effetti determinati dalla diminuzione drastica del testosterone erano ben noti sin dalla remota antichit\u00e0. Gli eunuchi furono pertanto impiegati a vario titolo pressoch\u00e9 ovunque.\nIn ambito musicale, l'ultimo e pi\u00f9 noto periodo in cui la castrazione fu praticata in Occidente si ebbe dalla fine del XVI secolo in poi. In Italia diversi fanciulli furono 'migliorati' (come si diceva eufemisticamente) prima dello sviluppo puberale al fine di mantenere la voce (e l'estensione) simile a quella dell'et\u00e0 puerile.\nDalla fine del Cinquecento i castrati furono infatti utilizzati in chiesa, dove la liturgia poteva essere officiata solo da uomini e quindi anche il canto \u2013 che era parte dell'ufficio liturgico\u00a0\u2013 era riservato ai maschi. I cantori 'forastieri' (provenienti da 'fuori' dalla chiesa) erano remunerati, e il miraggio di una professione allettante economicamente spinse molte famiglie, soprattutto povere, a far praticare l'intervento sui propri figlioli. Ma fu al di fuori dagli ambienti ecclesiastici che i castrati divennero veri e propri divi del teatro melodrammatico, riscuotendo grande successo. Fra questi uno dei pi\u00f9 noti fu Carlo Broschi, meglio conosciuto come Farinelli. L'estensione di questi cantori era affine a quella dei bambini, ma non uguale, essendo la voce pi\u00f9 profonda, il timbro pi\u00f9 robusto e il volume maggiore, anche per lo sviluppo fisico superiore a quello del bambino.\nDalla seconda met\u00e0 del Novecento si \u00e8 avuto un \"revival\" di cantanti uomini contraltisti e sopranisti, ossia falsettisti che attingono in parte al repertorio dei castrati, oggi prevalentemente sostenuto da cantanti di sesso femminile. Trattandosi di uomini integri, i falsettisti hanno la possibilit\u00e0 di cantare le note basse del maschio adulto, e non sono perci\u00f2 assimilabili agli eunuchi. Esistono invece incisioni dell'ultimo evirato cantore, Alessandro Moreschi, vissuto sino al 1922, che evidenziano almeno alcune delle caratteristiche vocali di questi 'angeli' ormai estinti.\nL'estensione vocale nella musica pop e rock.\nIn seguito all'uso di tecnologie in grado di amplificare la voce per le esecuzioni di musica leggera, \u00e8 possibile ottenere suoni percepibili all'ascolto anche su frequenze molto basse, non udibili normalmente a distanza.\nNella musica pop la voce non richiede lo studio di un'impostazione come per l'opera lirica. Grazie all'uso dei microfoni sono inoltre possibili effetti particolari, ma anche aumentare notevolmente il volume della voce anche in zone dell'estensione, generalmente frequenze basse, che normalmente si sentono debolmente.\nNella musica rock e nelle sue varianti come l'hard rock e l'heavy metal l'estensione vocale \u00e8 caratterizzata molto spesso da timbriche graffianti e \"sporche\" e il falsetto \u00e8 comunemente usato da diversi cantanti di questo genere.\nRecord e primati.\nCos\u00ec come indicato sotto, alcuni cantanti hanno raggiunto estensioni vocali record, segnalate dal Guinness dei primati del 2006. Questi dati sono da prendere in considerazione con le dovute cautele in quanto si utilizza il microfono e sono in contrasto con le indicazioni della scienza medica secondo la quale un essere umano non pu\u00f2 superare le quattro ottave.\nDonne\nUomini"}
{"id": "615304", "revid": "767487", "url": "https://it.wikipedia.org/wiki?curid=615304", "title": "Longherone", "text": "Il longherone \u00e8 una parte di una struttura pi\u00f9 articolata detta telaio. Elemento portante della struttura del veicolo disposto longitudinalmente (ovverosia in modo da risultare parallelo al senso di marcia). Nelle scocche automobilistiche i longheroni sono strutture scatolate in lamiera che percorrono il pianale, irrigidendolo convenientemente. Nei veicoli industriali sono due elementi in acciaio con sezione a C o a doppia T uniti tra loro da una serie di traverse, a formare il telaio.\nIl telaio \u00e8 composto da travi e traverse, in legno o in metallo e sono adibite a sopportare uno sforzo specifico applicato in quell'area del telaio."}
{"id": "615315", "revid": "83531", "url": "https://it.wikipedia.org/wiki?curid=615315", "title": "Myriam Ferretti", "text": "Biografia.\nPisana di adozione, dove ha vissuto per molti anni, era un soprano lirico, piuttosto avvenente ed elegante, raffinata e molto espressiva.\nNel 1935 partecip\u00f2 a Roma ad un importante concerto lirico vocale e strumentale per beneficenza, con Costantini, il basso Giulio Neri (anch'egli debuttante) e il maestro Ferraresi al pianoforte; in quella circostanza fu casualmente ascoltata dal grande direttore d'orchestra Tullio Serafin, che espresse apertamente il suo giudizio positivo.\nVinse poi il Concorso per voci liriche al Teatro dell'Opera di Roma nel 1936, e l'affermazione le dischiuse le porte dell'Accademia nazionale di Santa Cecilia ed i corsi di perfezionamento di canto della RAI.\nInterpret\u00f2, come protagonista, alcuni importanti ruoli in: \"Tosca\", \"Manon Lescaut\" e \"La boh\u00e8me\" (Mim\u00ec) di Giacomo Puccini, \"Lodoletta\" e \"Isabeau\" di Pietro Mascagni, \"Fedora\" (Olga) di Umberto Giordano, \"Risurrezione\" (Katiusha) e \"Madonna Imperia\" di Franco Alfano, \"Tha\u00efs\" di Jules Massenet, nel periodo dal 1936 al 1948.\nMyriam Ferretti cant\u00f2 a fianco di famosi cantanti: Giulio Neri, Boris Christoff, Jussi Bj\u00f6rling, L. Warren, A. Annaloro, G. Prandelli, P. Silveri, G. Masini, A. Poli, M. Filippeschi, A. Gentilini, Giuseppina Cobelli, B. Franci, Tito Schipa, Beniamino Gigli, e fu diretta da illustri Direttori d'orchestra come: Umberto Giordano in persona, Francesco Molinari-Pradelli, Franco Capuana, Ottavio Ziino, G. Morelli, D. Belardinelli, N. Bonavolont\u00e0, M. Braggio, A. Narducci e altri.\nDal 1936 al 1940 ha svolto anche una intensa attivit\u00e0 alla Radio, cantando in numerose operette, \"Il pipistrello\" di R. Strauss, \"Eva\" di F. Lehar, \"La vedova allegra\" di F. Lehar, \"Paganini\" di F.Lehar, \"Frasquita\" di F. Lehar, \"La casa delle tre ragazze\" di F. Schubert.\nMusica leggera.\nIl richiamo al repertorio pi\u00f9 popolare la induce a partecipare al Teatro Malibran di Venezia alla \"Rassegna delle canzoni 1937\" con Ebe De Paulis, Meme Bianchi, Renzo Mori e altri cantanti, scritturati dal maestro Ferruzzi, che fu tra i primi a contribuire alla rinascita della canzone. \nNel 1946, a Napoli, al primo , si afferm\u00f2 con due celebri canzoni: \"Passione\" e \"Core 'ngrato\", che ha cantato in tutto il mondo.\nMyriam Ferretti ha inciso molti dischi (nessuno di musica lirica ma solo di canzoni) con le pi\u00f9 importanti case discografiche del tempo ma il suo sodalizio con la Columbia fu inossidabile, esibendosi spesso alle reti radiofoniche italiane e straniere.\nHa cantato assiduamente in America latina, Messico e Stati Uniti, come una delle pi\u00f9 acclamate interpreti della musica italiana nel mondo. \nHa inciso celebri canzoni per film, si ricorda per la produzione di Walt Disney (\"Dumbo\", \"Biancaneve e i sette nani\" ed altri), a fianco anche del Quartetto Cetra.\nA Pisa, dove ha vissuto per molti anni con un suo parente parroco della chiesa di San Biagio, ha potuto elargire i suoi preziosi consigli ad alcuni giovani cantanti lirici, tra cui il baritono Giancarlo Ceccarini. \u00c8 morta a Castelfiorentino alla fine degli anni novanta.\nRegistrazioni note.\nDischi Columbia 78 giri ordinati per numero di catalogo DQ:\nInoltre:\nAltre case discografiche.\nFon\nMayor\nRadio Dischi Safar\nTima Club"}
{"id": "615316", "revid": "81103", "url": "https://it.wikipedia.org/wiki?curid=615316", "title": "Darsi all'ippica", "text": "Darsi all'ippica \u00e8 un modo di dire tipico della lingua italiana. Con tale espressione, frequente soprattutto nel modo imperativo (\"datti all'ippica\", \"datevi all'ippica\", ecc.), si esprime un giudizio negativo nei confronti delle capacit\u00e0 dell'interlocutore, considerato incapace di affrontare un certo compito ed esortato quindi a cambiare mestiere.\nOrigine.\nSi tratta di una delle numerose espressioni nate durante il periodo fascista, anche se, a differenza di altre frasi nate come slogan politici (ad esempio \"boia chi molla\" o \"spezzeremo le reni alla Grecia\"), ha perso totalmente, nell'uso, qualsiasi connotazione politica, subendo uno slittamento di senso.\nL'autore dell'espressione \u00e8 Achille Starace, gerarca fascista. Nel 1931 Starace, dovendo rappresentare il Partito Fascista presso un convegno di medicina, vi giunse con un'ora di ritardo. Di fronte all'irritazione dei presenti, Starace si giustific\u00f2 affermando che non avrebbe potuto rinunciare alla sua cavalcata quotidiana, esortando gli ascoltatori a uno stile di vita meno intellettuale e pi\u00f9 fascista con le parole: \"Fate ginnastica e non medicina. Abbandonate i libri e datevi all'ippica\". L'espressione divenne proverbiale."}
{"id": "615319", "revid": "13948", "url": "https://it.wikipedia.org/wiki?curid=615319", "title": "Datevi all'ippica", "text": ""}
{"id": "615321", "revid": "13948", "url": "https://it.wikipedia.org/wiki?curid=615321", "title": "Datti all'ippica", "text": ""}
{"id": "615322", "revid": "809148", "url": "https://it.wikipedia.org/wiki?curid=615322", "title": "Gruppo diedrale", "text": "In matematica, il gruppo diedrale di ordine formula_1 \u00e8 il gruppo formato dalle isometrie del piano che lasciano immutati i poligoni regolari a formula_2 lati.\nL'aggettivo \"diedrale\" deriva da diedro (dal greco: solido a due facce), che a sua volta origina dalla possibilit\u00e0 di considerare un poligono come un solido degenere ad altezza nulla.\nIl gruppo diedrale viene usualmente indicato con formula_3; si usano anche le notazioni formula_4 e formula_5.\nGli elementi del gruppo diedrale.\nGli elementi base del gruppo sono le rotazioni del poligono pari all'n-esima parte dell'angolo giro, e la riflessione attorno ad un asse di simmetria del poligono. Esistono in tutto formula_2 rotazioni possibili e formula_2 assi di simmetria per un poligono di formula_2 lati, per cui il gruppo diedrale corrispondente \u00e8 formato da formula_1 elementi.\nIndicato con formula_10 la rotazione di formula_11 radianti in senso antiorario, e formula_12 la riflessione attorno ad uno degli assi di simmetria, valgono le seguenti relazioni:\nSegue che \u00e8 possibile generare tutto il gruppo da formula_10 ed formula_12; in alternativa, poich\u00e9 due riflessioni consecutive sono uguali ad una rotazione, si pu\u00f2 generare il gruppo a partire da due riflessioni formula_21 e formula_22 (pertanto il gruppo diedrale \u00e8 di Coxeter).\nDefinizioni equivalenti.\n\u00c8 possibile dare per il gruppo diedrale numerose definizioni equivalenti alla precedente:\nPropriet\u00e0.\nPropriet\u00e0 che dipendono dalla parit\u00e0 dei lati.\nGli assi di simmetria di un poligono sono disposti in maniera diversa, a seconda che il numero dei suoi lati sia pari (met\u00e0 degli assi passano per i vertici opposti e met\u00e0 passano per il centro dei lati opposti) oppure dispari (ogni asse passa per un vertice e il centro del lato opposto). Questo comporta che alcune delle propriet\u00e0 del gruppo diedrale associato possono variare a seconda della parit\u00e0 di formula_2:\nGruppi diedrali piccoli.\nIl caso formula_44 \u00e8 considerato degenere e non \u00e8 menzionato da molti autori; si pu\u00f2 considerare come il gruppo composto dalla sola rotazione di formula_45 e dalla simmetria lungo una qualunque retta; corrisponde al gruppo formula_26.\nIl caso formula_47 (simmetrie del piano che lasciano invariato un 2-agono, cio\u00e8 un segmento) \u00e8 generato dalla rotazione di formula_48 e dalla riflessione attorno all'asse del segmento. Queste due trasformazioni, pur essendo identiche sui punti del segmento, non lo sono per l'intero piano. Il gruppo \u00e8 isomorfo a formula_49 (gruppo di Klein).\nformula_50 e formula_51 sono gli unici gruppi diedrali commutativi.\nGruppi diedrali e radici dell'unit\u00e0.\nL'insieme delle radici n-esime dell'unit\u00e0, dato da\nsul piano complesso corrisponde ai vertici di un poligono a formula_2 lati. La moltiplicazione per formula_54 corrisponde alla rotazione di formula_11, mentre l'operazione di coniugazione complessa formula_56 corrisponde alla riflessione lungo l'asse reale. Segue che il gruppo generato a partire da queste due operazioni, con l'operazione di composizione, \u00e8 il gruppo diedrale di ordine formula_2.\nGeneralizzazioni.\nGruppo diedrale infinito.\nIl gruppo diedrale ha tra i suoi generatori una rotazione formula_58 di un angolo sottomultiplo razionale dell'angolo giro, per cui esiste sempre un intero formula_2 per cui formula_60 \u00e8 l'identit\u00e0, e il gruppo generato \u00e8 di ordine finito; se invece consideriamo rotazioni che non sono multiple razionali di formula_45, non esiste alcuna loro potenza che sia l'identit\u00e0; segue che il gruppo generato (indicato con formula_62) ha infiniti elementi.\nLa sua presentazione \u00e8 data da formula_63 oppure formula_64.\nGruppo diedrale generalizzato.\nDato un gruppo commutativo formula_65, il \"gruppo diedrale generalizzato\" di formula_65, che si indica con formula_67, \u00e8 il prodotto semidiretto di formula_65 e di formula_26, con formula_26 che agisce su formula_65 per inversione.\nValgono cio\u00e8 le regole di moltiplicazione:\nPoich\u00e9 formula_73 e formula_74, questa definizione estende quella di gruppo diedrale di un poligono.\nGli elementi del tipo formula_75 corrispondono alle rotazioni e formano un sottogruppo normale di formula_67 isomorfo ad formula_65, mentre gli elementi del tipo formula_78 corrispondono alle riflessioni."}
{"id": "615323", "revid": "729019", "url": "https://it.wikipedia.org/wiki?curid=615323", "title": "Amalrico II di Narbona", "text": "Biografia.\nFiglio del visconte di Narbona Aimerico IV e di sua moglie Sibilla di Foix, prima di succedergli alla sua morte (dicembre 1298), prest\u00f2 giuramento e prese la croce con l'intento di partire, con il suo signore Carlo I d'Angi\u00f2, per l'Ottava crociata condotta da Luigi IX di Francia, cosa che poi non pot\u00e9 fare per i sopraggiunti obblighi dinastici, come risulta dagli scritti del trovatore Raimon Gaucelm.\nGiunse in Italia per servire il re di Napoli, Carlo II d'Angi\u00f2.\nAvendo come balio Guglielmo di Durfort, si distinse in combattimento tanto che nel 1289 gli fu affidato il comando delle truppe guelfe che avrebbero dovuto attaccare i ghibellini raccolti ad Arezzo.\nDurante quella campagna, l'11 giugno 1289, si svolse la battaglia di Campaldino che concluse vittoriosamente e alla quale deve la sua fama. Conquist\u00f2 gran parte del territorio aretino ed espugn\u00f2 molti castelli, tra cui Rondine alle porte di Arezzo. Giunse ad assediare la stessa citt\u00e0 di Arezzo ma non riusc\u00ec ad espugnarla: gli aretini, in varie sortite, riuscirono a distruggere le sue macchine d'assedio. Tuttavia la campagna fu un grande successo: al suo ritorno a Firenze fu accolto trionfalmente\nMatrimonio e discendenza.\nSpos\u00f2 Giovanna, figlia de Jordan IV, barone de l'Isle Jourdain, da cui ebbe sette figli:\nCuriosit\u00e0.\nA causa della sua popolarit\u00e0, a Firenze e in Toscana molti bambini furono battezzati con il nome di Amerigo e tale nome rimase popolare per secoli. Non \u00e8 un fatto trascurabile perch\u00e9 proprio dal toscano Amerigo Vespucci proviene il nome di un intero continente e si pu\u00f2 quindi ben dire che le sorti di quell'11 giugno 1289 furono determinanti anche per il nome dell'America."}
{"id": "615331", "revid": "1437722", "url": "https://it.wikipedia.org/wiki?curid=615331", "title": "Mina 25", "text": "Mina 25 \u00e8 il trentaseiesimo album in studio della cantante italiana Mina, pubblicato nell'ottobre 1983 dalla PDU con distribuzione EMI Italiana.\nDescrizione.\nLa prima edizione, su doppio LP non divisibile, ha la copertina bianca con stampa a secco leggermente in rilievo e contiene un poster con una fotografia di Baby Gate, ovvero una giovanissima Mina a inizio carriera. Tutto per commemorare i raggiunti 25 anni di attivit\u00e0 della cantante, che intitolano l'album.\nPubblicato su musicassetta (PDU PMA 735/36) e nel 2001, con i due volumi separati, su CD (PDU 7902842/52) anche in Svizzera.\nPer la prima volta, ma diventer\u00e0 consuetudine nelle pubblicazioni seguenti, il contenuto dei due dischi \u00e8 nettamente differenziato: nel volume 1 le cover, nel secondo gli inediti. Quest'ultimo contiene anche i due brani del singolo \"Devi dirmi di s\u00ec/La controsamba\" che sar\u00e0 estratto il mese seguente.\nAltra leggera flessione nelle vendite rispetto al doppio precedente, raggiunge tuttavia l'ottavo posto in classifica settimanale ed \u00e8 42\u00b0 in quella di fine 1983.\nGli arrangiamenti del primo disco sono curati da Victor Bach. Quelli del secondo da Celso Valli, eccetto\n\"Cowboys\" e \"Ahi, mi' amor\" di Mario Robbiani; e \"Devi dirmi di si\" di Massimiliano Pani.\nIl brano \"Verde luna\", gi\u00e0 incluso in \"Salom\u00e8\", \u00e8 stato reinciso per l'occasione.\n\"Trent'anni della nostra storia\".\nL'occasione per festeggiare la prima parte di quella che diventer\u00e0 una lunghissima carriera musicale, \u00e8 fornita dalla Rai, che affida a Mina il progetto di accompagnare, soltanto con la sua voce e attraverso motivi nostrani e stranieri delle varie epoche, la storia della societ\u00e0 italiana del dopoguerra raccontata nei cicli della trasmissione televisiva \"Trent'anni della nostra storia\", condotta da Paolo Frajese con la regia di Enzo Dell'Aquila.\nLe 'colonne sonore' delle varie edizioni del programma di Carlo Fuscagni, di cui Mina cura anche le sigle (compresa Devi dirmi di s\u00ec, poi pubblicata su singolo), coprono ciascuna un decennio e corrispondono ai brani contenuti nel disco di cover presente in ogni album doppio pubblicato della cantante dal 1983 al 1985: Mina 25, \"Catene\" e \"Finalmente ho conosciuto il conte Dracula...\". Il primo ciclo di trasmissioni (novembre 1983-febbraio 1984), che ripercorre avvenimenti dal 1945 al 1955, utilizza quindi le canzoni tratte dal primo disco di questo album.\nDopo una pausa, nel 1991 verr\u00e0 realizzata un'ulteriore quarta edizione della trasmissione per descrivere gli eventi significativi dopo il trentennio 1945-1975 fino ad anni pi\u00f9 recenti (1976-1986). Per quest'ultimo ciclo saranno utilizzate le cover nell'album \"S\u00ec, buana\" del 1986."}
{"id": "615334", "revid": "767487", "url": "https://it.wikipedia.org/wiki?curid=615334", "title": "Franco Mussida", "text": "\u00c8 famoso per essere un virtuoso dello strumento nonch\u00e9 membro fondatore della Premiata Forneria Marconi. Ha firmato molti dei loro pi\u00f9 grandi successi, tra cui \"Impressioni di settembre\" e, nell'ambito dell'arrangiamento e della produzione, molti dei brani di Fabrizio De Andr\u00e9 rivisti dal gruppo stesso. \u00c8 autore di progetti musicali legati al teatro e al mondo delle arti concrete (pittura e scultura) nonch\u00e9 scultore egli stesso dei \"Padelloni\". \u00c8 inoltre un ricercatore nell'ambito della pedagogia artistica e della comunicazione musicale.\nBiografia.\nInizi e studi.\nImpara a suonare la chitarra da solo a 9 anni, di nascosto, copiando i gesti del padre appassionato di musica. Scoperto, viene mandato dai genitori in una scuola privata dove studia chitarra classica per 5 anni. Nel frattempo perfeziona da autodidatta la sua tecnica sulla chitarra elettrica e i suoi tanti linguaggi.\nCompletata nel 1961 l'allora scuola dell'obbligo (medie a orientamento industriale), all'et\u00e0 di soli 14 anni fa la sua prima tourn\u00e9e europea per le comunit\u00e0 italiane all'estero in un gruppo dal nome \u201cTutto per i Ragazzi\u201d. A 30 anni, quando \u00e8 gi\u00e0 un musicista affermato, riprende privatamente gli studi perfezionandosi nella chitarra classica.\nI primi successi.\nNel 1967 fa parte dei Grifoni di Gian Pieretti e Ricky Gianco, che poi cambier\u00e0 nome in \u201cQuelli\u201d.\nIl loro primo vero successo fu \u201cLa Bambolina\u201d, versione italiana di un noto brano di Michel Polnareff.\nDopo aver svolto il servizio militare in Marina nel biennio 1968-69 ritorna nel gruppo. Nel contempo svolge il lavoro di turnista, partecipando alle registrazioni di decine di dischi per i pi\u00f9 grandi artisti e gruppi dell'epoca, tra cui Fabrizio De Andr\u00e9 (\u201cLa Buona Novella\u201d), Lucio Battisti (\u201cMi ritorni in mente\u201d, \u201cEmozioni\u201d, \u201cIl tempo di morire\u201d e la celeberrima \u201cLa canzone del sole\u201d), Paolo Conte (\u201cBartali\u201d), Francesco Guccini (\u201cL'isola non trovata\u201d), Angelo Branduardi (\u201cIl ladro\u201d), Adriano Celentano, i Nomadi, i Camaleonti, Al Bano, \u2026\nIn quell'anno, con i compagni di molte sessioni di registrazione Di Cioccio, Premoli e Piazza, d\u00e0 vita ad un altro progetto, i \u201cKrel\u201d, che si ispiravano alla musica dei Vanilla Fudge. Nel 1971 dalla stessa formazione (con l'aggiunta di Mauro Pagani) nasce la Premiata Forneria Marconi.\nLa Premiata Forneria Marconi.\nCon la Premiata Forneria Marconi inizia a farsi conoscere vincendo il primo premio al Festival di Avanguardia e Nuove tendenze di Viareggio con \"La carrozza di Hans\", brano scritto da Mussida divenuto uno dei loro pi\u00f9 grandi successi. A completare il primo 45 giri ci sar\u00e0 \"Impressioni di settembre\", da lui composto nel settembre del 1971, poi rivestito dal testo di Mogol-Pagani. Fino al 1986 (anno in cui i componenti prenderanno temporaneamente altre strade) e poi di nuovo dal 1996 ad oggi, Mussida contribuir\u00e0 alla maggior parte del repertorio della formazione con altri successi quali \u201c\u00c8 festa\u201d, \u201cRiver of Life\u201d (con testo di Pete Sinfield), \u201cDolcissima Maria\u201d, \u201cChocolate Kings\u201d, \u201cPeninsula\u201d, \u201cQT8\u201d, \u201cUlisse\u201d, \u201cOre\u201d, \u201cNon Guardarmi\u201d (dall'opera rock \u201cDracula\u201d), \u201cIl sogno di Leonardo\u201d. A tali brani, contenuti in una produzione che raggiunge la ventina di dischi per un totale di oltre 5 milioni di copie vendute in tutto il mondo, si affiancheranno celebri improvvisazioni chitarristiche live come \u201cAltaloma\u201d in \"Live in USA\", in \u201cAmico Fragile\u201d nell'album con Fabrizio De Andr\u00e8, \u201cCyber Alpha\u201d da Stati di Immaginazione e quello nell'esibizione sanremese della versione rivista dal gruppo del brano di Roberto Vecchioni \u201cChiamami ancora amore\u201d, che successivamente vincer\u00e0 il Festival.\nCon la Premiata Forneria Marconi, Mussida si esibir\u00e0 nei maggiori templi della musica live mondiale (come ad esempio la Royal Albert Hall di Londra e il Madison Square Garden di New York) e al fianco dei pi\u00f9 importanti gruppi del panorama musicale internazionale, quali Beach Boys, Emerson, Lake &amp; Palmer, ZZ Top, Carlos Santana, Ian Anderson dei Jethro Tull e molti altri.\nNegli ultimi anni il percorso con la Premiata Forneria Marconi si \u00e8 orientato alla fusione e alla ricerca, con progetti quali \":Serendipity\" (prodotto da Corrado Rustici e realizzato con la collaborazione di artisti quali Fernanda Pivano, Franco Battiato e Daniele Silvestri), \"Dracula - Opera rock\" per la produzione di David Zard, \"Stati di Immaginazione\" (il primo progetto interamente strumentale), \"AD2010 La Buona Novella\" (rilettura con nuovi arrangiamenti del concept album di un giovane Fabrizio De Andr\u00e9) e nel 2011 \"PFM In Classic\", nella quale il gruppo propone brani sinfonici classici (tra i quali alcuni di Mozart, Dvo\u0159\u00e1k, Mahler, Saint-Sa\u00ebns) anche inserendo composizioni originali che dialogano con la partitura e l'orchestrazione originaria.\nIl 14 marzo 2015 annuncia l'uscita dalla Premiata Forneria Marconi per dedicarsi a tempo pieno al CPM Music Institute, al progetto CO2 sviluppato in collaborazione con la SIAE e alle sue sculture e installazioni d'arte.\nL'ultimo concerto con la formazione \u00e8 avvenuto il 29 aprile 2015 presso il Teatro Olimpico di Roma.\nCome autore.\nDurante gli anni di silenzio della Premiata Forneria Marconi e a seguito dell'esperienza vissuta nell'insegnamento all'interno di carceri e comunit\u00e0, nel 1991 Mussida pubblica l'album solista \"I Racconti dalla Tenda Rossa,\" un disco riflessivo e intimo. Con il brano Radici di terra partecip\u00f2 al Festival Bar. A questo percorso di espressione personale si affianca l'accostamento della sua musica ad altre arti. \u00c8 il caso di quelle realizzate per il pittore Tino Stefanoni (\"La stanza della pittura\").\nNel 1997 scrive la \"Sinfonia Popolare per 1000 Chitarre\", un'opera che impegna di volta in volta un numero variabile di persone e che nella sua massima ampiezza (concerto in Piazza Duomo a Milano, 1999) ha raggiunto le 1350 persone tra chitarre, coro e strumentisti diversi. \u00c8 un'opera in tre atti di matrice etnico-popolare pensata per aggregare i giovani studenti, gli appassionati della musica e i musicisti pi\u00f9 esperti. \u00c8 stata rappresentata fino ad ora in 7 edizioni, la prima nel 1997 a Verona in Piazza Bra.\nDal 2010 a oggi ha poi collaborato con il mondo del teatro, scrivendo le musiche per l'adattamento di \u201cScene da un Matrimonio\u201d di Ingmar Bergman ad opera di Alessandro D\u2019Alatri, prodotto dal teatro dell'Aquila. A questo lavoro seguir\u00e0 quello per Gabriele Lavia e il Teatro di Roma nella messa in scena di \u201cI Masnadieri\u201d di Friedrich Schiller, la cui produzione \u00e8 stata curata dal figlio Sandro.\nNel 2013 esce il saggio con CD \"Il Lavoro del Musicista Immaginativo\" (in edizione limitata a 999 copie numerate e autografate) che prende spunto dal lavoro fatto per \"Scene da un matrimonio di Bergman\" e descrive il rapporto tra musicista e composizione accostando le riflessioni all'ascolto di 15 brani da loro generati.\n\"Ricercare nel mare dell'inquietudine e della paura\" \u00e8 un breve frammento per chitarra classica da lui composto ed eseguito sul disco d'esordio del gruppo Christadoro, pubblicato nel gennaio 2017. Il pezzo fa da introduzione alla versione del brano \"L'ombra della luce\" di Franco Battiato proposta dal quintetto.\nSculture e altre opere.\nA luglio 2012 Mussida ha presentato ufficialmente il suo nuovo progetto artistico, stavolta nell'arte scultorea. Inizialmente denominate 'Padelloni', queste sculture di ceramica ricoperte di oro zecchino, platino e rame del diametro di 30 centimetri rappresentano un gioco di significati tra il simbolo della cottura domestica e il \u2018cibo per l'anima', ossia la musica (il termine \u2018padellone\u2019 stesso \u00e8 un modo popolare degli anni '70 di definire i dischi in vinile a 33 giri). Questa fusione \u00e8 sottolineata dai simboli di derivazione musicale incisi sul manico e da un CD incastonato al centro, contenente una serie di musiche originali suonate da Mussida stesso.\nIl 15 luglio 2013 presso la Galleria d'Arte Contemporanea (presso il Museo di Stato di San Francesco) nella Repubblica di San Marino \u00e8 stata inaugurata la mostra \"L'Altro Mondo\", un connubio di scultura e suggestioni sonore legate al mondo degli intervalli musicali e i loro effetti sulle emozioni e i sentimenti. Nella stessa cornice \u00e8 stato presentato inoltre il volume \"La Musica ignorata\" (ed. Skira). A seguire, un nuovo ciclo di opere dal titolo \"Musica: respiro celeste\" \u00e8 stato esposto nel mese di giugno 2015 presso lo spazio Illy Artlab alla Triennale di Milano \".\"\nPer queste opere Mussida riceve nel Novembre 2013 il premio \"Lorenzo il Magnifico\" alla IX Biennale di Firenze.\nIl 5 settembre 2015 viene inaugurata alla Splash&amp;Spa di Rivera (CH) l'installazione \"Suono di Sole\", sette dipinti risonanti che diffondono una composizione di 24 ore per cori e orchestra legata ai movimenti del Sole e delle stagioni.\nRicerca accademica e insegnamento.\nVerso la fine degli anni '70, contemporaneamente alla ripresa degli studi musicali, inizia a interessarsi anche alla filosofia, antroposofia e pedagogia, dedicandosi all'osservazione e allo studio degli aspetti emozionali della musica, del linguaggio sonoro non verbale e degli aspetti specifici legati agli effetti della comunicazione musicale. In questo campo promuove tuttora sperimentazioni originali, riversando molto di tutto ci\u00f2 nel progetto didattico formativo del CPM Music Institute, scuola da lui fondata nel 1984.\nNegli anni questa ricerca si \u00e8 spesso tramutata in momenti d'incontro e formazione accademica, con la docenza presso l'Universit\u00e0 di Chieti del corso di \u201cCaratteristiche della Comunicazione Emozionale\u201d e la realizzazione di diversi stage e incontri presso le pi\u00f9 importanti universit\u00e0 italiane (Universit\u00e0 di Roma, Cattolica di Milano e Brescia). In tali occasioni viene affrontato il tema della comunicazione musicale e dell'importanza della musica come linguaggio non verbale, ma anche come vero e proprio strumento di terapia in ambiti di disagio. Numerose anche le conferenze sui rapporti tra Musica e uomo anche in ambiti non strettamente artistici, come ad esempio l'incontro avvenuto durante Expo Milano 2015 a titolo \"La Musica come nutrimento naturale dell'anima\"\",\" tenutosi il 19 settembre 2015 al Parco della Biodiversit\u00e0 presso Expo.\nTra il 2008 e il 2009 ha inoltre diretto i corsi per SanremoLab.\nMusica nel territorio del disagio.\nNel 1987, coinvolto dal prof. Garavaglia, responsabile del gruppo di Psicoterapia del carcere di San Vittore a Milano, progetta e conduce un'iniziativa per riavvicinare i detenuti alla societ\u00e0. Con l'ausilio organizzativo del CPM Mussida realizza per la prima volta nel carcere un laboratorio sperimentale musicale nel raggio dei tossicodipendenti. \u00c8 un'esperienza che lo segner\u00e0 molto, ma che gli dar\u00e0 modo di sperimentare un altro tipo di palcoscenico, che gli consentir\u00e0 di vivere e utilizzare la musica sotto una luce diversa, come strumento di crescita interiore, compensazione e consolazione. Nei sette anni di lavoro anche bisettimanale svolto presso il carcere, centinaia di ragazzi hanno avuto la possibilit\u00e0 di \u201cevadere\u201d grazie alla musica, partecipando a manifestazioni anche fuori dalle mura della struttura. Questo progetto \u00e8 stato poi avviato presso altre carceri della Lombardia (Pavia, Busto Arsizio, Como, Brescia, Vigevano e Monza).\nExodus.\nAssieme ai laboratori nelle carceri, Mussida avvia anche una collaborazione con la Comunit\u00e0 Exodus di don Antonio Mazzi sempre sul tema del disagio e del ruolo importante che la musica ha per superarlo. Questa comunione d'intenti porter\u00e0 alla creazione di laboratori musicali per la comunit\u00e0 e a corsi per la formazione di \u201coperatori musicali nell'area del disagio giovanile\u201d i cui docenti saranno lo stesso don Mazzi oltre a don Rigoldi e direttori e operatori di Asl, di istituti di pena e comunit\u00e0, musicisti, compositori e psicologi.\nDopo l'esperienza del CD \"Fatto per un mondo migliore\" verr\u00e0 attivato presso Exodus un progetto musicale sperimentale che porter\u00e0 alla fondazione di un coro permanente e alla registrazione di un album (\"Un Mondo Perfetto\") interamente interpretato dai ragazzi della comunit\u00e0.\nIl CPM.\nFondato nel 1984 da Mussida assieme all'allora presidente della Scuola steineriana di Milano, il CPM-Centro Professione Musica nasce per formare i tanti ragazzi che vogliono vivere di musica, specie nell'ambito dei linguaggi popolari e del jazz. Partendo da un seminterrato di 700\u00a0m\u00b2 fino a diventare una delle realt\u00e0 formative pi\u00f9 importanti d'Italia (oggi si estende su 2500\u00a0m\u00b2 ed \u00e8 attrezzata con un teatro interno, studi di registrazione e circa 30 aule frequentate da 500 allievi), tale struttura si presenta come uno dei capisaldi del lavoro sulla formazione di Mussida.\nIn un ambiente che si pu\u00f2 decisamente definire familiare (anche perch\u00e9 nella scuola lavorano sia la moglie Loredana che i figli Francesco e Sandro), gli studenti entrano in contatto non solo con importanti musicisti, ma anche con una serie di stimoli che danno maggiore consapevolezza al loro lavoro. Stimoli che danno una visione pi\u00f9 aperta della comunicazione emozionale che la musica ha sulle persone che la fruiscono.\n\u00c8 in quest'ottica che nel 2002 il CPM riceve l'attestato di benemerenza del Comune di Milano per le attivit\u00e0 svolte a favore dei giovani.\nDal 2003 al CPM si appoggia anche il progetto \"Creamusica\", prima iniziativa di scouting musicale promossa dalla Regione Lombardia alla quale hanno aderito oltre 2000 ragazzi della Regione con 630 progetti. Il progetto prosegue tuttora nella scuola e produce ogni anno un CD con brani originali scritti ed interpretati dagli allievi.\nProgetti per il sociale.\nNel 1996 viene chiamato dall'Acnur per creare un progetto per la raccolta di fondi. Nasce cos\u00ec \"Fatto Per un Mondo Migliore\", un CD che propone dei duetti di artisti quali Fabrizio De Andr\u00e9, Angelo Branduardi, Eugenio Finardi, Fabio Concato, Samuele Bersani e moltissimi altri, con la partecipazione dei ragazzi della comunit\u00e0 Exodus e dei detenuti del raggio dei tossicodipendenti di San Vittore. Il progetto sar\u00e0 un successo con 150.000 copie vendute che finanzier\u00e0 poi un progetto informatico per la riunione delle famiglie disperse della ex-Yugoslavia.\nNel 2005 sar\u00e0 la catena di informatica Mediaworld a chiedergli la realizzazione di un disco contenente alcuni inediti e cover da far cantare ai propri dipendenti, al fine di finanziare un progetto internazionale del Cesvi, la costruzione di una casa per ospitare donne sudafricane che hanno subito violenza.\nDidattica editoriale e pubblicazioni.\nDal 1993 ad oggi, Mussida si \u00e8 dedicato anche in campo editoriale alla diffusione della musica, sia per conto di grandi case editrici (Carish, Fabbri Editori) che tramite il CPM fino alla fondazione di una propria casa, la Mussida Music Publishing. L'importanza dell'apporto in questo campo gli varr\u00e0 nel 2005 il riconoscimento da parte della SIAE per il contributo alla didattica e alla promozione della musica tra i giovani.\nTra i progetti, che hanno visto il contributo di importanti musicisti ospiti e di frequente di insegnanti e studenti del CPM, si trovano ad esempio opere monografiche interattive sui singoli strumenti (chitarra, batteria, tastiere) come le \"Enciclopedie Didattiche Multimediali\" ma anche giochi da tavolo come \"Il grande gioco della musica\", CD-ROM orientati alle famiglie come \"Music Word Rock\" e \"Music Word Jazz\".\nNel 2013 pubblica con Skira Edizioni il libro \"La musica ignorata. Musicisti e ascoltatori\", che raccoglie quarantuno tavole a colori che riprendono sculture, modelli e quadri legati al lavoro visuale del musicista sui poteri del suono e dell'intervallo musicale.\nNel 2016 pubblica con la Sandro Teti Editore il libro \"La musica \u00e8 fortuna\", un bilancio personale e una riflessione sulla sua intera opera artistica, in tutte le sue forme espressive, dalla poesia all'arte visiva, dalla Premiata Forneria Marconi all'impegno nel sociale.\nAl continuo affinamento delle opere esistenti oggi si \u00e8 aggiunto il \"MyGuitarShow\", un'applicazione di didattica e intrattenimento che permette l'acquisto di video-guide per lo studio di singoli brani celebri della storia della musica leggera."}
{"id": "615335", "revid": "1522738", "url": "https://it.wikipedia.org/wiki?curid=615335", "title": "Giro d'Italia 1946", "text": "Il Giro d'Italia 1946, ventinovesima edizione della \"Corsa Rosa\", la prima dopo la pausa bellica, si svolse in diciassette tappe dal 15 giugno al 7 luglio 1946, su un percorso di complessivi 3\u00a0049\u00a0km. Fu vinto da Gino Bartali, che complet\u00f2 il percorso in 95h32'20\" alla media di 33,948 km/h, davanti ai connazionali Fausto Coppi e Vito Ortelli, rispettivamente secondo e terzo.\nA causa della guerra, il numero di professionisti al via si ridusse in maniera sensibile, con soltanto 79 ciclisti alla partenza, tutti italiani (incluso l'italo-americano Joseph Magnani); di questi, 40 portarono a termine la prova. Coppi e Bartali, compagni alla Legnano nel 1940, gareggiarono per la prima volta sotto colori diversi, dato che il primo si era da pochi mesi trasferito alla Bianchi. Durante questo Giro Bartali non vinse tappe, ma vest\u00ec di rosa nelle ultime cinque giornate di corsa e fece suo il Gran Premio della Montagna; l'\"Airone\" conquist\u00f2 invece tre tappe, due delle quali sulle Dolomiti, oltre a quella finale in volata all'Arena Civica di Milano (in cui fu poi declassato per irregolarit\u00e0), ma pag\u00f2 il distacco di oltre quattro minuti accumulato nella Chieti-Napoli e in classifica chiuse secondo per soli 47\". In quest'edizione del Giro fu introdotta la maglia nera, assegnata all'ultimo classificato nella graduatoria generale finale, Luigi Malabrocca. \nIl 30 giugno, durante la tappa da Rovigo a Trieste, attivisti anti-italiani favorevoli all'annessione di Trieste alla Jugoslavia bloccarono la carovana del Giro a circa 2\u00a0km a est di Pieris, ostruendo la strada con blocchi di cemento e bersagliando i corridori con lanci di chiodi e pietre. La Polizia della Venezia Giulia al seguito del Giro, composta da militari americani, intervenne per sgombrare la strada dai manifestanti, dai quali part\u00ec un colpo di pistola che fer\u00ec un agente. Ne scatur\u00ec uno scontro a fuoco con altri manifestanti, fino a quando la Polizia riusc\u00ec a disperdere la folla. L'organizzazione del Giro aveva gi\u00e0 deciso di dichiarare conclusa a Pieris la tappa, con tempi eguali per tutti (6 ore), ma alcuni atleti capeggiati dal triestino Giordano Cottur insistevano per raggiungere comunque Trieste. Le incertezze espresse da Coppi e Bartali vennero risolte dagli ordini di scuderia della Legnano e della Bianchi, che prelevarono i loro atleti per trasferirli a Udine, divenuta sede di partenza (per motivi di ordine pubblico) della tappa successiva. Diciassette corridori, tra cui Cottur, si fecero invece trasportare sugli automezzi militari fino a Grignano, da dove si diressero verso il traguardo approntato nell'ippodromo di Montebello (nella zona nord di Trieste): qui furono acclamati e portati in trionfo dagli abitanti della citt\u00e0.\nSquadre e corridori partecipanti.\nGli iscritti furono 79, contraddistinti con numeri di gara a crescere da 1 a 80, saltando il solo numero 50, eliminato dall'organizzazione per meglio differenziare i primi 49 atleti tesserati dalle sette \"squadre d'industria\", ognuna composta da sette corridori, dai 30 \"aggruppati\", divisi in sei gruppi da cinque corridori l'uno, tesserati da polisportive."}
{"id": "615336", "revid": "26601", "url": "https://it.wikipedia.org/wiki?curid=615336", "title": "Cireneo", "text": ""}
{"id": "615338", "revid": "767487", "url": "https://it.wikipedia.org/wiki?curid=615338", "title": "Legge di Raoult", "text": "La legge di Raoult, formulata nel 1886 dal chimico Fran\u00e7ois-Marie Raoult, descrive la variazione della pressione di vapore di un solvente all'aggiunta di un soluto in soluzione. Essa stabilisce che la pressione parziale formula_1 di un componente in una soluzione a \"n\" componenti, a una determinata temperatura \"T\", \u00e8 funzione lineare della sua pressione di vapore formula_2 e della frazione molare formula_3 del componente liquido secondo l'equazione:\ndove formula_2 \u00e8 la pressione di vapore del componente puro alla stessa temperatura \"T\".\nRaoult elabor\u00f2 tale legge dopo aver misurato, a una determinata temperatura, la pressione di vapore totale di un sistema binario formato da due liquidi volatili, completamente miscibili, e ricavando le relative pressioni parziali in fase vapore, nota la composizione quantitativa della fase aeriforme, con l'ausilio della legge di Dalton, la quale afferma che:\nessendo formula_3 la frazione molare del componente \"i\" in fase gassosa, formula_1 la sua pressione parziale e formula_9 la pressione della miscela gassosa.\nIn questo modo egli costru\u00ec un diagramma binario (cio\u00e8 per un sistema a due componenti, chiamati \"A\" e \"B\") isotermo, che riporta le pressioni di vapore dei singoli componenti contro la frazione molare formula_10 del componente pi\u00f9 volatile. Le funzioni costituiscono rette con origine a formula_3 = 0 e intercette a formula_12, ovvero a formula_13 e formula_14, essendo presenti due assi delle ordinate. Per formula_3 pari a 1, formula_1 sar\u00e0 pari a formula_2.\nValidit\u00e0 della legge di Raoult.\nLa legge di Raoult \u00e8 valida per soluzioni liquide ideali, cio\u00e8 per soluzioni in cui le interazioni che sussistono tra le molecole dei diversi componenti (\"A\" e \"B\" per una miscela binaria) sono della stessa entit\u00e0 delle interazioni che si hanno tra molecole dello stesso componente, ossia tra una molecola di \"A\" e un'altra molecola di \"A\" oppure tra una molecola di \"B\" e un'altra molecola di \"B\", nel caso di una miscela binaria; soluzioni formate da componenti con simili caratteristiche chimico-fisiche (in primo luogo la polarit\u00e0) e strutturali rispettano con buona approssimazione questa legge, ad esempio miscele benzene-toluene.\nIn genere le soluzioni non sono ideali bens\u00ec reali; in particolare si riscontrano \"deviazioni positive\" e \"deviazioni negative\" dalla legge di Raoult:"}
{"id": "615341", "revid": "729019", "url": "https://it.wikipedia.org/wiki?curid=615341", "title": "Sesto 1\u00ba Maggio FS", "text": "Sesto 1\u00ba Maggio FS \u00e8 una stazione della linea M1 della metropolitana di Milano.\nStoria.\nLa stazione venne attivata il 28 settembre 1986 come capolinea del prolungamento proveniente da Sesto Marelli.\nIl 15 giugno 2012 sono iniziati i lavori per l'installazione delle porte di banchina sul binario 1 e l'anno successivo sul binario 2. Mentre il binario 3 (solo di discesa) \u00e8 rimasto senza la protezione. Dopo 7 anni di utilizzo delle barriere protettive \u00e8 stato deciso in aprile 2019 di abbatterle inizialmente al binario 2 e successivamente verso la met\u00e0 di maggio 2019 al binario 1.\nEntro i prossimi 2 anni, l'attuale capolinea e terminal di 1\u00ba Maggio verr\u00e0 spostato al nuovo capolinea e futuro interscambio M5 di Monza Bettola situato nel quartiere Bettola di Cinisello Balsamo con una fermata intermedia denominata Sesto Restellone, i cui lavori di costruzione sono in fase di completamento.\nStrutture e impianti.\nLa stazione \u00e8 situata all'interno del territorio comunale di Sesto San Giovanni, in piazza 1\u00ba Maggio, in corrispondenza della stazione ferroviaria delle FS. Si tratta di una stazione sotterranea con tre binari in due canne distinte ed \u00e8, inoltre, accessibile ai disabili.\nLa stazione \u00e8 direttamente collegata con la stazione di Sesto San Giovanni e possiede anche uscite in piazza 1\u00ba Maggio e in viale Antonio Gramsci.\nLa stazione, inoltre, esula dall'area urbana della metropolitana milanese ed \u00e8 pertanto assoggettata dal 1 Luglio 2019 alle nuove tariffe dell'area Milanese e di Monza/Brianza con biglietto integrativo Mi1 Mi3 (ex Area Piccola SITAM)\nInterscambi.\nOltre ad essere collegata dai servizi ferroviari della stazione di Sesto San Giovanni e dal Servizio ferroviario suburbano di Milano S7, S8, S9, S11, Sesto 1\u00ba Maggio FS \u00e8 servita dalla rete di autobus gestita dall'ATM e da alcune corse di Nord-Est Trasporti e Brianza Trasporti.\nServizi.\nLa stazione dispone di:"}
{"id": "615344", "revid": "188317", "url": "https://it.wikipedia.org/wiki?curid=615344", "title": "Sesto Rond\u00f2", "text": "La stazione di Sesto Rond\u00f2 \u00e8 una stazione della linea M1 della metropolitana di Milano.\nLa stazione \u00e8 situata sulla via Roma, in corrispondenza di piazza IV Novembre, nel territorio del comune di Sesto San Giovanni. Si tratta di una stazione sotterranea, fornita di edicola e bar.\nLa stazione esula dall'area urbana della metropolitana milanese, ed \u00e8 regolata dalla tariffa interurbana.\nStoria.\nLa stazione venne attivata il 28 settembre 1986, come parte del prolungamento da Sesto Marelli a Sesto 1\u00ba Maggio FS.\nPresso Sesto Rond\u00f2 si trovava la stazione di Sesto San Giovanni della ferrovia Milano - Monza. La stazione fu sostituita nel 1966 dall\u2019impianto attuale, mentre il ponte pedonale che collegava Piazza della Repubblica a Piazza Garibaldi fu demolito 20 anni dopo. Oggi l\u2019attraversamento \u00e8 garantito da un sottopasso pedonale che conduce alla stazione M1.\nInterscambi.\nLa stazione di Sesto Rond\u00f2 \u00e8 servita da alcune autolinee interurbane ATM.\nServizi.\nLa stazione dispone di:"}
{"id": "615345", "revid": "729019", "url": "https://it.wikipedia.org/wiki?curid=615345", "title": "Sesto Marelli", "text": "La stazione di Sesto Marelli \u00e8 una stazione della linea M1 della metropolitana di Milano. \u00c8 situata al confine fra Milano (viale Monza) e Sesto San Giovanni (viale Ercole Marelli). Si tratta di una stazione sotterranea.\nLa stazione, essendo situata quasi interamente nel comune di Milano, rientra nell'area tariffaria urbana ATM, ma \u00e8 pensata per servire la citt\u00e0 di Sesto.\nStoria.\nL'inaugurazione.\nLa stazione di Sesto Marelli fu costruita come capolinea della prima tratta (da Marelli a Lotto) della linea M1 della metropolitana, entrata in servizio il 1\u00ba novembre 1964.\nNelle prime versioni del progetto la denominazione della stazione era semplicemente \"Marelli\": tale denominazione non fu mai adottata ufficialmente, ma fino al 1986 la stazione venne chiamata \"Marelli\" dagli utenti della rete in quanto nel comune di Sesto San Giovanni non erano presenti altre stazioni metropolitane.\nL'attentato incendiario e la distruzione.\nIl 26 aprile 1982 a seguito di un attentato incendiario operato da un militante del \u201cMovimento rivoluzionario proletario offensivo\u201d la stazione venne distrutta; rimase chiusa cinque mesi per i necessari lavori di ristrutturazione, e la stazione di Villa San Giovanni serv\u00ec provvisoriamente come capolinea. I costi di manutenzione ammontarono a circa 15 miliardi di lire dell'epoca (oggi circa 25 milioni di euro).\nIl prolungamento.\nLa stazione rimase capolinea fino al 28 settembre 1986, quando la linea venne estesa nel territorio comunale di Sesto San Giovanni, fino al nuovo capolinea di Sesto 1\u00ba Maggio FS.\nStrutture e impianti.\nLa stazione di Sesto Marelli possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nGli arredi originali della stazione, risalenti ai primi anni '60, sono andati persi nell'incendio del 1982: \u00e8 possibile riscontrare nei pannelli sulle pareti un'analogia stilistica con la stazione M2 di Porta Genova, poich\u00e9 la ricostruzione della prima e l'inaugurazione della seconda avvennero a distanza di 13 mesi.\nInterscambi.\nLa stazione di Sesto Marelli \u00e8 servita da alcune autolinee ATM.\nServizi.\nLa stazione dispone di:"}
{"id": "615346", "revid": "729019", "url": "https://it.wikipedia.org/wiki?curid=615346", "title": "Villa San Giovanni (metropolitana di Milano)", "text": "La stazione di Villa San Giovanni \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto viale Monza, nei pressi di un'antica villa dedicata a San Giovanni.\nStoria.\nLa stazione di Villa San Giovanni fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nNelle prime versioni del progetto la denominazione della stazione era semplicemente \"Villa\".\nAttentato incendiario.\nLa stazione fu capolinea provvisorio della linea M1 dal 26 aprile 1982 per cinque mesi, dopo che un incendio aveva distrutto la stazione di Sesto Marelli. Successive indagini dimostreranno che proprio a Villa San Giovanni erano stati incendiati alcuni sedili di un treno, il quale raggiunse il capolinea con la carrozza di coda gi\u00e0 in balia delle fiamme. A seguito dell\u2019attentato l\u2019imbottitura dei sedili fu sostituita con materiale ignifugo.\nStrutture e impianti.\nLa stazione di Villa San Giovanni possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e la cabina dell'operatore di stazione.\nDista 568 metri dalla stazione di Precotto e 674 metri da quella di Sesto Marelli.\nServizi.\nLa stazione dispone di:\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM."}
{"id": "615347", "revid": "729019", "url": "https://it.wikipedia.org/wiki?curid=615347", "title": "Precotto (metropolitana di Milano)", "text": "La stazione di Precotto \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto viale Monza, nel quartiere milanese di Precotto.\nStoria.\nLa stazione di Precotto fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Precotto possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nDista 664 metri dalla stazione di Gorla e 568 metri da quella di Villa San Giovanni.\nInterscambi.\nNelle vicinanze della stazione effettuano fermata alcune linee urbane, tranviarie e automobilistiche, gestite da ATM.\nServizi.\nLa stazione dispone di:\nCuriosit\u00e0.\nLa stazione di Precotto appare nelle scene iniziali del film di fantascienza \"I cannibali\" del 1970 ."}
{"id": "615348", "revid": "729019", "url": "https://it.wikipedia.org/wiki?curid=615348", "title": "Gorla (metropolitana di Milano)", "text": "La stazione di Gorla \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto viale Monza, nel quartiere milanese di Gorla.\nStoria.\nLa stazione di Gorla fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Gorla possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nDista 648 metri dalla stazione di Turro e 664 metri da quella di Precotto.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615349", "revid": "78273", "url": "https://it.wikipedia.org/wiki?curid=615349", "title": "Ghibellina", "text": ""}
{"id": "615350", "revid": "729019", "url": "https://it.wikipedia.org/wiki?curid=615350", "title": "Turro (metropolitana di Milano)", "text": "La stazione di Turro \u00e8 una stazione della linea M1 della metropolitana di Milano.\nAttiva fin dalla creazione della linea, nel 1964, si tratta di una stazione sotterranea a due binari ognuno per senso di marcia in una sola canna.\nE posta sotto viale Monza all'angolo con via privata della Torre, nel quartiere milanese di Turro, situato nel Municipio 2 di Milano.\nStoria.\nLa stazione di Turro fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Turro possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali. Superiormente si trova un mezzanino, contenente i tornelli d'accesso e il gabbiotto dell'agente di stazione.\nDista 579 metri dalla stazione di Rovereto e 648 metri da quella di Gorla.\nInterscambi.\nLa stazione di Turro \u00e8 servita dalla rete di autolinee ATM.\nServizi.\nLa stazione dispone di:"}
{"id": "615351", "revid": "729019", "url": "https://it.wikipedia.org/wiki?curid=615351", "title": "Rovereto (metropolitana di Milano)", "text": "La stazione di Rovereto \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto viale Monza, all'angolo con via Rovereto.\nStoria.\nLa stazione di Rovereto fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Rovereto possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione. \u00c8 la stazione pi\u00f9 in prossimit\u00e0 del parco Trotter, data la posizione comoda, \u00e8 situata nel rinomato quartiere milanese Nolo. A poca distanza \u00e8 situato anche il capolinea del tram della linea 1 (Greco - Roserio). La zona \u00e8 collegata al quartiere limitrofo di Greco tramite autobus.\nSorge in viale Monza, all'angolo con via Rovereto e possiede uscite solo in viale Monza.\nDista 578 metri dalla stazione di Pasteur e 579 metri da quella di Turro.\nServizi.\nLa stazione dispone di un'edicola, di un bar e di un negozio di abbigliamento."}
{"id": "615353", "revid": "57342", "url": "https://it.wikipedia.org/wiki?curid=615353", "title": "Pasteur (metropolitana di Milano)", "text": "La stazione di Pasteur \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto viale Monza, all'angolo con via Pasteur.\nStoria.\nLa stazione di Pasteur fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Pasteur possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nDalla stazione di Pasteur si diparte un binario di raccordo con la stazione di Caiazzo, sulla linea M2.\nServizi.\nLa stazione dispone di:"}
{"id": "615354", "revid": "729019", "url": "https://it.wikipedia.org/wiki?curid=615354", "title": "Loreto (metropolitana di Milano)", "text": "La stazione di Loreto \u00e8 una stazione della metropolitana di Milano, all'incrocio fra le linee M1 e M2. \u00c8 una stazione sotterranea, posta nei pressi di piazzale Loreto, da cui prende nome.\nStoria.\nLa stazione di Loreto fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nIl 27 settembre 1969 entr\u00f2 in servizio la prima tratta (da Caiazzo a Cascina Gobba) della linea 2; da tale data la stazione di Loreto costituisce un punto d'interscambio fra le due linee. Insieme alle stazioni Porta Venezia, Duomo e Cadorna FN, anche Loreto era stata predisposta come stazione di interscambio; tuttavia fu l\u2019unica stazione a servire il suo scopo come previsto. L\u2019interscambio a Cadorna fu rimaneggiato per un errore di progettazione risalente al 1964, l\u2019interscambio con la linea 3 a Duomo fu costruito in una diversa collocazione e quello con la linea 4 a Porta Venezia non avvenne mai. Porta Venezia divenne in seguito una stazione di interscambio con il passante ferroviario di Milano, ma il passante fu costruito sotto Viale Tunisia anzich\u00e9 Viale Vittorio Veneto.\nNel 2008, nel contesto del \"Progetto Rinnovo Stazioni\" di ATM, \u00e8 iniziata la riqualificazione della stazione, modificando profondamente l'originale progetto grafico dell'olandese Bob Noorda. L'operazione di \"restyling\", coordinata dall'architetto napoletano Cherubino Gambardella, nonostante fosse prevista per essere completata nel mese di marzo 2009, \u00e8 stata completata nel 2011.\nStrutture e impianti.\nLa stazione della linea M1 \u00e8 una stazione sotterranea a due binari, uno per ogni senso di marcia, serviti da due banchine laterali. L'impianto si trova sotto corso Buenos Aires, e si estende fra piazzale Loreto e piazza Argentina.\nLa stazione della linea M2 ha anch'essa due binari serviti da due banchine laterali, e si trova sotto via Stradivari. Le due stazioni sono collegate da un sistema di scale.\nLa stazione \u00e8 fornita di un sistema di mezzanini particolarmente ampi, costruiti in previsione dell'interscambio fra le due linee.\nInterscambi.\nNelle vicinanze della stazione effettuano fermata alcune linee urbane, filoviarie ed automobilistiche, gestite da ATM.\nServizi.\nLa stazione dispone di:"}
{"id": "615355", "revid": "729019", "url": "https://it.wikipedia.org/wiki?curid=615355", "title": "Lima (metropolitana di Milano)", "text": "La stazione di Lima \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto piazza Lima, a met\u00e0 di corso Buenos Aires.\nStoria.\nLa stazione di Lima fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Lima possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615356", "revid": "2091899", "url": "https://it.wikipedia.org/wiki?curid=615356", "title": "Magda Negri", "text": "Si \u00e8 laureata in lettere e filosofia, entra in politica a diciannove anni. Vive a Torino. Dal 1976 al 1980 \u00e8 stata responsabile della Commissione femminile del PCI della Federazione di Torino; poi, \u00e8 stata consigliera provinciale dal 1985 al 1994.\nNel 1994, \u00e8 eletta, nella XII Legislatura, alla Camera dei deputati. Entra nella direzione nazionale dei Democratici di Sinistra ed \u00e8 vice-responsabile del Dipartimento Autonomie Locali dello stesso partito.\nNel 2006 viene eletta al Senato come rappresentante dei Democratici di Sinistra nella regione Piemonte. \u00c8 membro della Commissione Istruzione pubblica, Beni culturali; della Giunta delle elezione e delle immunit\u00e0 parlamentari; e del Comitato Parlamentare per i procedimenti di accusa. All'inizio della Legislatura entra nel gruppo parlamentare dell'Ulivo; il 18 maggio 2006, cambia gruppo, e entra a far parte del gruppo per le Autonomie.\nNel 2008 s'iscrive all'Associazione Luca Coscioni."}
{"id": "615358", "revid": "729019", "url": "https://it.wikipedia.org/wiki?curid=615358", "title": "Porta Venezia (metropolitana di Milano)", "text": "La stazione di Porta Venezia \u00e8 una stazione della linea M1 della metropolitana di Milano. \u00c8 una stazione sotterranea, posta nei pressi dell'omonima porta, da cui prende nome.\nStoria.\nLa stazione di Porta Venezia fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nNelle prime versioni del progetto la denominazione della stazione era \"Oberdan\".\nA partire dal 1997, con l'apertura della stazione ferroviaria di Milano Porta Venezia, \u00e8 divenuta un nodo di interscambio con il passante ferroviario.\nDal giugno 2018 le pareti della stazione sono state decorate con i colori dell'arcobaleno in sostegno del Gay pride, grazie al finanziamento dello sponsor Netflix. L'intervento avrebbe dovuto essere temporaneo, ma nell'agosto 2018, dietro sollecitazione del sindaco Beppe Sala, l'Azienda Trasporti Milanesi (ATM) ha annunciato che la fermata rimarr\u00e0 definitivamente decorata con i colori del movimento di liberazione omosessuale.\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nVenne costruito un mezzanino particolarmente ampio, in previsione dell'interscambio con la linea 4, ancora in costruzione.\nLa stazione di Porta Venezia dista 604 metri dalla stazione di Palestro e 702 metri da quella di Lima.\nInterscambi.\nLa stazione costituisce un importante punto di interscambio con la fermata ferroviaria di Milano Porta Venezia.\nNelle vicinanze della stazione effettuano fermata alcune linee tranviarie urbane, gestite da ATM.\nServizi.\nLa stazione dispone di:"}
{"id": "615360", "revid": "2029172", "url": "https://it.wikipedia.org/wiki?curid=615360", "title": "Palestro (metropolitana di Milano)", "text": "La stazione di Palestro \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto corso Venezia, all'angolo con via Palestro.\nStoria.\nLa stazione di Palestro fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Palestro possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione. Una peculiarit\u00e0 importante \u00e8 costituita dalla presenza di un binario tronco a nord-ovest della banchina: secondo il progetto originale della rete metropolitana del 1953, la quarta linea sarebbe stata costruita al di sotto della circonvallazione dei Bastioni; per garantire un collegamento fisico fra le due linee sarebbe stato realizzato un raccordo al di sotto dei Giardini di Porta Venezia, che curvando verso ovest si sarebbe innestato nella linea 4 all\u2019altezza di Via Lecco. Il binario tronco era stato realizzato in vista di questo futuro cantiere: quando fu realizzato il passante ferroviario l\u2019utilit\u00e0 di un raccordo era venuta meno, e ad oggi il binario non serve che scopi di manutenzione.\nNei pressi dell'impianto \u00e8 situato il Museo civico di storia naturale e numerose altre attrazioni poste all'interno dei giardini Indro Montanelli. Poco distante sorgono la Villa Reale e il PAC, Padiglione d'arte contemporanea. In pochi minuti si arriva in Piazza Cavour, dove \u00e8 situata l'antica porta.\nDista 528 metri dalla stazione di San Babila e 604 metri da quella di Porta Venezia.\nServizi.\nLa stazione dispone di:"}
{"id": "615361", "revid": "260676", "url": "https://it.wikipedia.org/wiki?curid=615361", "title": "San Babila (metropolitana di Milano)", "text": "La stazione di San Babila \u00e8 una stazione della linea M1 e della futura M4 della metropolitana di Milano.\nStoria.\nLa stazione di San Babila fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nProgetti.\nLa stazione diventer\u00e0 in futuro anche una stazione della nuova linea M4, la cui apertura \u00e8 prevista per il 2023.\nStrutture e impianti.\nSituata sotto l'omonima piazza San Babila, la stazione possiede una struttura comune a quasi tutte le altre stazioni della linea: si tratta di una stazione sotterranea, passante, a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nLa stazione dista 688 metri dalla stazione di Duomo e 528 metri da quella di Palestro.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615362", "revid": "729019", "url": "https://it.wikipedia.org/wiki?curid=615362", "title": "Duomo (metropolitana di Milano)", "text": "La stazione di Duomo \u00e8 una stazione della metropolitana di Milano, posta all'incrocio fra le linee M1 e M3.\n\u00c8 una stazione sotterranea, posta sotto la piazza del Duomo, da cui prende nome.\nStoria.\nLa stazione di Duomo fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nIl 3 maggio 1990 entr\u00f2 in servizio la prima tratta (da Centrale a Duomo) della linea 3; da tale data la stazione di Duomo costituisce un punto d'interscambio fra le due linee. La linea 3 fu prolungata il 16 dicembre dello stesso anno fino a Porta Romana.\nCon la costruzione della linea 3 si pens\u00f2 di ridisegnare l'aspetto della piazza, secondo un progetto elaborato dall'architetto Ignazio Gardella, che prevedeva l'erezione di un monumento con fontane sul lato ovest. Tale progetto non venne per\u00f2 realizzato.\nStrutture e impianti.\nLa stazione della linea M1 \u00e8 una stazione sotterranea a due binari, uno per ogni senso di marcia, serviti da due banchine laterali. L'impianto si trova sotto il lato settentrionale della piazza. Essa dista 340 metri dalla stazione di Cordusio e 688 metri da quella di San Babila.\nLa stazione della linea M3 \u00e8 compresa nel tratto centrale costruito a binari sovrapposti per evitare il passaggio sotto gli edifici. Al livello inferiore si trova il binario dispari (in direzione di San Donato), al livello superiore il binario pari (direzione Comasina). L'impianto si trova sotto il lato occidentale della piazza.\nLa stazione \u00e8 fornita di un sistema di mezzanini particolarmente ampi, costruiti in previsione dell'interscambio fra le due linee.\nDai mezzanini si dipartono tre lunghi passaggi sotterranei, che ospitano spazi commerciali: la Civica Galleria Sotterranea, che conduce verso via Torino, la Galleria dell'Artigianato, che conduce alla stazione di Cordusio, e la Galleria del Sagrato, verso corso Vittorio Emanuele, che comprende un'uscita all'interno del piano interrato della Rinascente.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "615363", "revid": "729019", "url": "https://it.wikipedia.org/wiki?curid=615363", "title": "Cordusio (metropolitana di Milano)", "text": "La stazione di Cordusio \u00e8 una stazione della linea M1 della metropolitana di Milano.\nSi tratta di una stazione sotterranea, posta tra via Dante e piazza Cordusio.\nStoria.\nLa stazione di Cordusio fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nDal 2018 la denominazione per esteso della stazione, pronunciata negli annunci sonori di bordo, \u00e8 \"Cordusio \u2013 Biblioteca Ambrosiana\", in occasione del 500\u00ba anniversario della morte di Leonardo da Vinci e la sua vicinanza alla veneranda biblioteca ambrosiana.\nStrutture e impianti.\nLa stazione di Cordusio possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nDista 498 metri dalla stazione di Cairoli e 340 metri da quella di Duomo.\n\u00c8 presente un collegamento sotterraneo pedonale tra i mezzanini delle stazioni di Cordusio e Duomo, denominato \"Galleria dell'Artigianato\".\nInterscambi.\nNelle vicinanze della stazione effettuano fermata alcune linee urbane tranviarie, gestite da ATM.\nServizi.\nLa stazione dispone di:"}
{"id": "615364", "revid": "57342", "url": "https://it.wikipedia.org/wiki?curid=615364", "title": "Cairoli (metropolitana di Milano)", "text": "Cairoli \u00e8 una stazione della linea M1 della metropolitana di Milano.\nStoria.\nLa stazione di Cairoli fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione Cairoli possiede una struttura comune a quasi tutte le altre stazioni della linea: si tratta di una stazione sotterranea, passante, a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nSorge sotto largo Benedetto Cairoli, e possiede uscite oltre che su largo Benedetto Cairoli anche in via Luca Beltrami, in via Dante, in via Cusani e Foro Buonaparte.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nNei pressi dell'impianto effettua inoltre capolinea una linea automobilistica interurbana gestita da Nord-Est Trasporti.\nServizi.\nLa stazione dispone di:"}
{"id": "615365", "revid": "2029172", "url": "https://it.wikipedia.org/wiki?curid=615365", "title": "Cadorna FN (metropolitana di Milano)", "text": "La stazione di Cadorna FN (precedentemente nota come Cadorna FNM) \u00e8 una stazione della metropolitana di Milano, interscambio fra le linee M1 e M2. \u00c8 una stazione sotterranea, posta sotto il piazzale Luigi Cadorna, da cui prende nome.\nStoria.\nLa stazione di Cadorna fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964. Le banchine della M2 furono realizzate contemporaneamente, in una struttura a ventaglio che caratterizza questa stazione: sarebbero entrate in funzione una volta realizzata la seconda linea prevista. Fra le stazioni realizzate dal principio per accomodare interscambi futuri, Cadorna fu la seconda e ultima stazione a servire il suo scopo come previsto dai progetti del 1953: le altre due stazioni di interscambio, Duomo e Porta Venezia, non sfruttarono gli adattamenti strutturali realizzati nel 1957 e si espansero secondo progetti diversi. \nLa stazione della linea 2, capolinea del prolungamento da Garibaldi, venne attivata il 3 marzo 1978. I lavori erano iniziati nel 1972 e avrebbero dovuto concludersi nel giro di tre anni, ma il tratto di galleria prossimo a Cadorna FN non fu realizzato in assetto a causa di un calcolo progettuale errato. Rimediare a questo grave errore fu un\u2019operazione dispendiosa, e ritard\u00f2 la consegna dell\u2019opera di tre anni.\nRimase capolinea fino al 30 ottobre 1983, quando venne attivato il prolungamento fino a Porta Genova.\nStrutture e impianti.\nLa stazione conta complessivamente quattro binari, dei quali due sono dedicati alla linea M1 e due alla linea M2. In entrambi i casi, le due coppie di binari sono servite da due banchine laterali, formando nel complesso una struttura \"a ventaglio\".\nLe due coppie di banchine si trovano allo stesso livello, permettendo l'interscambio diretto tra la banchina della M1 in direzione Sesto 1\u00ba Maggio FS e la banchina della M2 in direzione Abbiategrasso o Assago Milanofiori Forum.\nLa stazione \u00e8 fornita di un mezzanino particolarmente ampio, predisposto fin dall'origine per l'interscambio fra le due linee. L'uscita nord si trova di fronte al fabbricato viaggiatori della stazione ferroviaria.\nInterscambi.\nLa fermata costituisce un importante interscambio con la stazione ferroviaria di Milano Cadorna, il primo di questo genere mai avuto dalla rete metropolitana, e l\u2019unico sulla linea 1 fino al 1986.\nNelle vicinanze della stazione effettuano fermata alcune linee urbane di superficie, tranviarie ed automobilistiche, gestite da ATM.\nServizi.\nLa stazione dispone di:"}
{"id": "615367", "revid": "729019", "url": "https://it.wikipedia.org/wiki?curid=615367", "title": "Conciliazione (metropolitana di Milano)", "text": "La stazione di Conciliazione \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto piazza Conciliazione.\nStoria.\nLa stazione di Conciliazione fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nDal 2018 la denominazione per esteso della stazione, pronunciata negli annunci sonori di bordo, \u00e8 \"Conciliazione \u2013 Cenacolo Vinciano\" per il 500\u00ba anniversario della morte di Leonardo da Vinci \nStrutture e impianti.\nLa stazione di Conciliazione possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "615369", "revid": "2029172", "url": "https://it.wikipedia.org/wiki?curid=615369", "title": "Pagano (metropolitana di Milano)", "text": "La stazione di Pagano \u00e8 una stazione della linea M1 della metropolitana di Milano. Si tratta di una stazione sotterranea, posta sotto il punto in cui via del Burchiello diventa via Guido d'Arezzo, all'intersezione con via Mario Pagano.\nStoria.\nLa stazione di Pagano fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nIl 2 aprile 1966 venne attivata la diramazione da Pagano a Gambara; da tale data la stazione di Pagano costituisce pertanto una stazione di diramazione. Fu l\u2019unica stazione di diramazione della rete fino al 1981, quando fu aperta la tratta Cascina Gobba - Cologno Nord sulla linea M2.\nStrutture e impianti.\nLa stazione di Pagano possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nImmediatamente a ovest della stazione \u00e8 presente il bivio fra le diramazioni per Rho Fieramilano e Bisceglie; si tratta di una struttura a salto di montone completamente sotterranea.\nLa stazione di Pagano dista 543 metri dalla stazione di Buonarroti e 475 metri da quella di Conciliazione.\nServizi.\nLa stazione dispone di:\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM."}
{"id": "615370", "revid": "30794", "url": "https://it.wikipedia.org/wiki?curid=615370", "title": "Tempio di Zeus (Siracusa)", "text": "Il tempio di Zeus Olimpio detto anche \"Olympeion\" costruito nei primi decenni del VI secolo a.C. sorge su un poggio elevato rispetto alla pianura sottostante. \nEsso \u00e8 il secondo tempio pi\u00f9 antico di Siracusa dopo quello di Apollo in Ortigia e viene anche chiamato comunemente dai siracusani il tempio \"re' du culonne\", per la presenza di sole due colonne superstiti.\nIl tempio.\nLe due colonne attuali all'angolo SE e sul lato meridionale, hanno ispirato i viaggiatori del 1700 e del primo Ottocento, i vedutisti tardo romantici, ed anche gli artisti del nostro tempo (fino al tardo Settecento rimanevano erette otto colonne monolitiche). Dal tempio si ha la veduta completa del Porto grande, delle Saline, di Ortigia e del Plemmirio. Non per caso i Greci, questo tempio era un riferimento per i naviganti che entravano o uscivano dal porto di Siracusa.\nQui a poca distanza dall'approdo del porto grande e dalla via Elorina, non lontano da fonti sacre come quella di Ciane, sorgeva un \"proisteion\", cio\u00e8 un piccolo abitato suburbano di cui le fonti ci hanno tramandato il nome, \"Polichne\". Dagli scavi accurati condotti a pi\u00f9 riprese, sono state ricostruite le caratteristiche della cella con pronao e adyton, della peristasi con duplice ordine di 6 colonne sulla fronte e del rivestimento decorativo in terracotta con motivi molto simili a quelli dell'Apollonion. Tutto conferma la grandiosit\u00e0 e l'arcaicit\u00e0 dell'edificio, di cui le fonti attestano l'importanza a livello religioso e giuridico-civile.\nLa casta sacerdotale di questo tempio era infatti la prima per rango della citt\u00e0; nel tempio inoltre erano custodite le liste censitarie dei cittadini; nell'et\u00e0 di Dionigi il tempio accolse una grandiosa statua criselefantina di Zeus, che il Tiranno rivest\u00ec di un manto prezioso. Al tempio conduceva una ier\u00e0 od\u00f2s che attraversava tutte le pi\u00f9 importanti aree sacre cittadine e le stesse paludi Lisimelie.\nPresso il tempio si accamparono gli Ateniesi, a pi\u00f9 riprese i Cartaginesi e infine i Romani nelle loro guerre di conquista contro Siracusa. Il tempio infatti fu depredato pi\u00f9 volte nella storia.\nLa presenza di un tempio cos\u00ec importante fuori dalle mura della citt\u00e0 (le liste censitarie e i tesori ne sono una testimonianza), potrebbero suggerire un valore sacrale della zona. Forse legato al primo punto di approdo di Archia e dei coloni all'epoca della fondazione, prima di cacciare i siculi da Ortigia. Questo importante riscontro proviene da una citazione delle \"Vite Parallele\" nel \"Nicia\" di Plutarco:\nNe \"Le Verrine\" Cicerone (II, IV, 128) ci informa che presso il tempio era presente una statua di Zeus Imperatore che i greci chiamavano Urio e che secondo l'accusa il governatore romano Verre aveva prontamente provveduto a far sparire.\nTestimonianze dal passato.\nNel 1767 von Riedesel scriveva del tempio: \"\u201cSulla sponda del fiume Anapo, che sfocia nel porto grande, si trovano due grandi colonne e tre cadute. Le cinque colonne sono di ordine dorico e sono i resti del famoso tempio di Zeus Olimpico nel quale gli ateniesi si rifugiarono dopo la sconfitta umiliante ricevuta dai siracusani\u201d\"\nNel 1777 Jean Ho\u00fcel riporta nel suo \"Voyage pittoresque des isles de Sicile, de Malte et de Lipari\": Vivant Denon ci fornisce delle informazioni utili riguardo al luogo parlando della propriet\u00e0 del terreno su cui sorgono e della distruzione delle colonne. \nInteressante \u00e8 anche il fatto che per raggiungere questo luogo il pittore sia arrivato in barca, dapprima giungendo all'imboccatura dell'Anapo e poi arrivando sin sotto il tempio. Ci\u00f2 perch\u00e9 l'area dei Pantanelli era in passato quasi sempre inondata.\nCriticit\u00e0.\nNonostante l'indubbia importanza del luogo e della sua storia il sito dove sorge il tempio \u00e8 chiuso al pubblico da diversi anni a causa della carenza di custodi da parte dell'ente gestore, la Regione siciliana."}
{"id": "615371", "revid": "729019", "url": "https://it.wikipedia.org/wiki?curid=615371", "title": "Wagner (metropolitana di Milano)", "text": "La stazione di Wagner \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto piazza Wagner.\nStoria.\nLa stazione di Wagner fu costruita come parte della tratta da Pagano a Gambara della linea 1 della metropolitana, entrata in servizio il 2 aprile 1966.\nServizi.\nLa stazione dispone di:\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM."}
{"id": "615372", "revid": "2029172", "url": "https://it.wikipedia.org/wiki?curid=615372", "title": "De Angeli (metropolitana di Milano)", "text": "La stazione di De Angeli \u00e8 una stazione della linea M1 della metropolitana di Milano. Si tratta di una stazione sotterranea, posta sotto piazza Ernesto De Angeli.\nStoria.\nLa stazione di De Angeli fu costruita come parte della tratta da Pagano a Gambara della linea 1 della metropolitana, entrata in servizio il 2 aprile 1966.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "615373", "revid": "729019", "url": "https://it.wikipedia.org/wiki?curid=615373", "title": "Gambara (metropolitana di Milano)", "text": "La stazione di Gambara \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto Piazzale Veronica G\u00e0mbara.\nStoria.\nLa stazione di Gambara venne attivata il 2 aprile 1966, come capolinea della tratta proveniente da Pagano.\nFunse da capolinea fino al 18 aprile 1975, quando venne attivato il prolungamento da G\u00e0mbara a Inganni.\nIl nome della stazione viene spesso pronunciato erroneamente, ponendo l\u2019accento sulla seconda vocale (Gamb\u00e0ra). Nel Settentrione vi sono molti sostantivi pronunciati in questo modo, ma la denominazione della fermata M1 trae origine dalla poetessa rinascimentale Veronica G\u00e0mbara, a cui \u00e8 peraltro intitolata la piazza sovrastante la stazione.\nServizi.\nLa stazione dispone di:\nInterscambi.\nNelle immediate vicinanze della stazione non ci sono pi\u00f9 fermate di linee urbane automobilistiche, gestite da ATM."}
{"id": "615374", "revid": "90227", "url": "https://it.wikipedia.org/wiki?curid=615374", "title": "Kostabi", "text": ""}
{"id": "615375", "revid": "2029172", "url": "https://it.wikipedia.org/wiki?curid=615375", "title": "Bande Nere (metropolitana di Milano)", "text": "La stazione di Bande Nere \u00e8 una stazione della linea M1 della metropolitana di Milano.\nStoria.\nLa stazione di Bande Nere entr\u00f2 in servizio il 18 aprile 1975, all'apertura del prolungamento da Gambara a Inganni. Nei progetti della metropolitana risalenti al 1953 il capolinea meridionale della linea M1 si sarebbe trovato proprio a Bande Nere: questo non avvenne, e G\u00e0mbara assunse questo ruolo fino al 1975.\nStrutture e impianti.\nLa stazione \u00e8 situata in piazzale Giovanni dalle Bande Nere, all'interno del territorio comunale di Milano. Si tratta di una stazione sotterranea. Fa parte della diramazione Bisceglie.\nLa stazione rientra nell'area urbana della metropolitana milanese.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615377", "revid": "729019", "url": "https://it.wikipedia.org/wiki?curid=615377", "title": "Primaticcio (metropolitana di Milano)", "text": "La stazione di Primaticcio \u00e8 una fermata della Linea 1 della metropolitana di Milano.\nStoria.\nLa fermata di Primaticcio entr\u00f2 in servizio il 18 aprile 1975, all'apertura del prolungamento da Gambara a Inganni.\nStrutture e impianti.\nLa fermata \u00e8 situata in via Francesco Primaticcio, all'interno del territorio comunale di Milano. Si tratta di una fermata sotterranea.\nLa fermata rientra nell'area urbana della metropolitana milanese.\nServizi.\nLa fermata dispone di:\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM."}
{"id": "615379", "revid": "2029172", "url": "https://it.wikipedia.org/wiki?curid=615379", "title": "Inganni (metropolitana di Milano)", "text": "La stazione di Inganni \u00e8 una stazione della linea 1 della metropolitana di Milano.\nStoria.\nLa stazione di Inganni venne attivata il 18 aprile 1975, come capolinea del prolungamento da Gambara.\nFunse da capolinea sud-occidentale della linea 1 fino al 21 marzo 1992, quando la medesima linea fu estesa fino a Bisceglie.\nStrutture e impianti.\nLa stazione \u00e8 situata in via Angelo Inganni, all'interno del territorio comunale di Milano. Si tratta di una stazione sotterranea.\nLa stazione rientra nell'area urbana della metropolitana milanese.\nServizi.\nLa stazione dispone di:\nPosizione e interscambi.\nNelle vicinanze della stazione effettuano fermata alcune linee urbane automobilistiche, gestite da ATM."}
{"id": "615380", "revid": "729019", "url": "https://it.wikipedia.org/wiki?curid=615380", "title": "Bisceglie (metropolitana di Milano)", "text": "Bisceglie \u00e8 una stazione della linea M1 della metropolitana di Milano.\nStoria.\nNel gennaio 1990 fu approvato il \"Piano dei Trasporti urbani\", che prevedeva il prolungamento della linea M1 da Inganni a Bisceglie, senza stazioni intermedie. La stazione venne inaugurata il 21 marzo 1992 e divenne capolinea della diramazione sud-occidentale, aggiungendo alla linea rossa 0,7\u00a0km.\nStrutture e impianti.\nLa stazione \u00e8 situata all'interno del territorio comunale di Milano, in via Bisceglie. Si tratta di una stazione sotterranea con due binari in una sola canna ed \u00e8, inoltre, accessibile ai disabili.\nLa stazione, che rientra nell'area urbana della metropolitana milanese, possiede uscite in via Lucca e in via Ferruccio Parri.\nInterscambi.\nNelle vicinanze della stazione effettuano fermata alcune linee urbane ed extraurbane automobilistiche, gestite da ATM.\nPresso l'impianto effettuano inoltre capolinea alcune linee automobilistiche interurbane, gestite da Autoguidovie e STAV.\nServizi.\nLa stazione dispone di:"}
{"id": "615382", "revid": "729019", "url": "https://it.wikipedia.org/wiki?curid=615382", "title": "Buonarroti (metropolitana di Milano)", "text": "La stazione di Buonarroti \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto piazza Buonarroti.\nStoria.\nLa stazione di Buonarroti fu costruita come parte della prima tratta (da Marelli a Lotto) della linea 1 della metropolitana, entrata in servizio il 1\u00ba novembre 1964.\nStrutture e impianti.\nLa stazione di Buonarroti possiede una struttura comune a quasi tutte le altre stazioni della linea: si tratta di una stazione sotterranea a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nDista 502 metri dalla stazione di Amendola e 543 metri da quella di Pagano.\nServizi.\nLa stazione dispone di:"}
{"id": "615383", "revid": "2029172", "url": "https://it.wikipedia.org/wiki?curid=615383", "title": "Amendola (metropolitana di Milano)", "text": "La stazione di Amendola \u00e8 una stazione della linea M1 della metropolitana di Milano.\nSi tratta di una stazione sotterranea, posta sotto piazza Giovanni Amendola.\nStoria.\nLa stazione di Amendola fu costruita come parte della prima tratta (da Sesto Marelli a Lotto) della linea 1 della metropolitana.\nEssa fu aperta al pubblico per la prima volta durante la Fiera di Milano del 1963: ai visitatori venivano mostrate le strutture della stazione e i due convogli che erano in sosta sui binari.\nLa stazione entr\u00f2 in servizio insieme al resto della tratta, il 1\u00ba novembre 1964.\nNelle prime versioni del progetto la denominazione della stazione era \"Fiera\", a causa della sua vicinanza all'allora fiera di Milano, chiusa agli inizi del XXI secolo. Negli anni a seguire, ha ricevuto altre denominazioni. Dalla dicitura originale \"Fiera\", in fase di apertura venne denominata \"Amendola-Fiera\", poi \"Amendola Fieramilanocity\", ed infine, solo \"Amendola\".\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nVenne costruito un ampio mezzanino con copertura trasparente, per consentire il deflusso delle folle di visitatori diretti alla fiera.\nPer questo motivo, la stazione di Amendola ha ottenuto, insieme con la stazione di Caiazzo, la qualifica di bene architettonico tutelato dalla Soprintendenza, in quanto esempio di architettura e design moderno.\nLa stazione di Amendola dista 746 metri dalla stazione di Lotto e 502 metri da quella di Buonarroti.\nServizi.\nLa stazione dispone di:\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nQuando la stazione \u00e8 stata inaugurata la rete tranviaria percorreva ancora le strade a ovest della fiera campionaria, fermando anche in Piazza Amendola: la costruzione del lucernario della stazione e i cantieri in Via Monte Rosa costrinsero ATM a ricollocare i binari lungo la parallela Via Monte Bianco fino a Piazzale Lotto. Nel marzo 1970, a causa di una razionalizzazione della rete tranviaria, numerose linee furono soppresse: i binari fino a Piazzale Lotto furono quindi dismessi e demoliti.\nCuriosit\u00e0.\nNel film \"I fichissimi\" di Carlo Vanzina del 1981, la seconda delle varie scene ambientate in metropolitana, \u00e8 ambientata proprio nel piano binario di questa fermata."}
{"id": "615384", "revid": "1699816", "url": "https://it.wikipedia.org/wiki?curid=615384", "title": "Lotto (metropolitana di Milano)", "text": "Lotto \u00e8 una stazione della metropolitana di Milano situata all'incrocio fra le linee M1 e M5. Serve il piazzale Lotto e funge come interscambio per raggiungere lo Stadio Giuseppe Meazza grazie alla nuova fermata di San Siro Stadio, riducendo i tempi ed evitando il sovraffollamento elevato dopo le manifestazioni sportive e musicali.\nStoria.\nLa stazione della linea 1, la cui costruzione inizi\u00f2 nel maggio 1957 come parte della prima tratta della metropolitana di Milano, venne attivata come capolinea occidentale della linea, il 1\u00ba novembre 1964. L'8 novembre 1975, con l'apertura del prolungamento fino a QT8 divenne stazione di transito.\nNel 1997, con l'apertura dei padiglioni della Fiera di Milano nel quartiere Portello, la stazione ricevette la denominazione \"Lotto Fiera 2\". Con la demolizione del quartiere storico della Fiera Campionaria nell'ambito del progetto di riqualificazione CityLife, al nome della stazione \u00e8 stata inserita l'indicazione sussidiaria \"Fieramilanocity\", denominazione del polo urbano della Fiera di Milano, per marcare la differenza con il polo fieristico extraurbano della Fiera di Milano situato tra i comuni di Rho e Pero, che \u00e8 denominato \"Fieramilano\", il cui nome \u00e8 invece inserito nella denominazione della stazione Rho Fieramilano.\nLa stazione della linea 5, la cui costruzione inizi\u00f2 nel novembre 2010 come parte della tratta da Garibaldi a San Siro Stadio, \u00e8 stata inaugurata il 29 aprile 2015 e funge da utile interscambio per raggiungere lo stadio.\nStrutture e impianti.\nLa stazione sulla linea 1 possiede una struttura comune a quasi tutte le altre stazioni della sua linea: si tratta di una stazione sotterranea, passante, a due binari, uno per ogni senso di marcia, serviti da due banchine laterali; superiormente si trova un mezzanino, contenente i tornelli d'accesso e il gabbiotto dell'agente di stazione.\nLa stazione sulla linea 5 invece \u00e8 una stazione sotterranea passante con due binari e una banchina ad isola che, come in tutte le altre stazioni della sua linea, \u00e8 dotata di porte di banchina. Collegata alla stazione della linea 1 sia a livello della banchina che del mezzanino, si trova tra gli 8 e 10 metri al di sotto di essa, ad una profondit\u00e0 di circa 28 metri.\nDal 29 aprile 2015, estesasi la linea 5 fino a San Siro Stadio, Lotto \u00e8 diventata la stazione pi\u00f9 profonda dell\u2019intera metropolitana di Milano. Manterr\u00e0 questo titolo fino al 30 giugno 2022 quando sar\u00e0 inaugurata la stazione Dateo (32 metri di profondit\u00e0 massima) sulla Linea M4.\nComplessivamente la stazione dispone di uscite in piazzale Lotto, in via Monte Rosa, in via Monte Bianco e in viale Paolo Onorato Vigliani.\nServizi.\nEntrambe le stazioni sono accessibili ai portatori di handicap grazie alla presenza di vari ascensori, sia a livello stradale che all'interno della stazione stessa. In entrambe sono presenti indicatori per i tempi d'attesa nelle banchine e l'intero complesso \u00e8 sotto video sorveglianza.\nInterscambi.\nLa stazione \u00e8 servita da diverse linee urbane filoviarie ed automobilistiche gestite da ATM."}
{"id": "615385", "revid": "2056951", "url": "https://it.wikipedia.org/wiki?curid=615385", "title": "QT8 (metropolitana di Milano)", "text": "La stazione di QT8 \u00e8 una stazione della linea M1 della metropolitana di Milano.\nSi tratta di una stazione sotterranea, che prende nome dall'omonimo quartiere.\nStoria.\nLa stazione di QT8 venne attivata l'8 novembre 1975, come capolinea del prolungamento proveniente da Lotto.\nRimase capolinea fino al 12 aprile 1980, quando venne attivato il prolungamento per San Leonardo.\nInterscambi.\nNei pressi della stazione \u00e8 presente una fermata servita dalle reti automobilistiche ATM e Groane Trasporti e Mobilit\u00e0.\nServizi.\nLa stazione dispone di:"}
{"id": "615386", "revid": "729019", "url": "https://it.wikipedia.org/wiki?curid=615386", "title": "Lampugnano (metropolitana di Milano)", "text": "La stazione di Lampugnano \u00e8 una stazione della linea 1 della metropolitana di Milano.\nLa stazione \u00e8 situata in via Giulio Natta, all'interno del territorio comunale di Milano, nei pressi del Centro Scolastico Omnicomprensivo Gallaratese e del PalaSharp. Prende il nome dall'antico borgo di Lampugnano, ancora esistente nei pressi.\nStoria.\nLa stazione di Lampugnano venne aperta il 12 aprile 1980, come parte del prolungamento da QT8 a San Leonardo. Contemporaneamente fu realizzato un parcheggio di interscambio per 1.650 posti macchina.\nServizi.\nLa stazione dispone di:\nInterscambi.\nLampugnano \u00e8 servita dalle autolinee ATM Milano Nord-est Trasporti e MOVIBUS.\nSul retro della stazione metropolitana \u00e8 presente il Terminal Autostradale di Milano, in cui opera l'omonima compagnia di autoservizi, Autostradale, la cui gestione \u00e8 condivisa con la societ\u00e0 ATM (Azienda Trasporti Milanesi). L'autostazione \u00e8 servita anche da numerose altre compagnie di autolinee nazionali e internazionali come Eurolines, Zaini Viaggi, Flixbus e Megabus."}
{"id": "615387", "revid": "729019", "url": "https://it.wikipedia.org/wiki?curid=615387", "title": "Uruguay (metropolitana di Milano)", "text": "La stazione di Uruguay \u00e8 una stazione della linea 1 della metropolitana di Milano.\nLa stazione \u00e8 situata tra via Benedetto Croce e via Giacomo Quarenghi, all'interno del territorio comunale di Milano. Si tratta di una stazione sotterranea.\nStoria.\nLa stazione di Uruguay venne aperta il 12 aprile 1980, come parte del prolungamento da QT8 a San Leonardo. Secondo il progetto il nome originario della stazione era \"Gallaratese 1\".\nInterscambi.\nLa stazione \u00e8 servita dalla rete automobilistica ATM.\nServizi.\nLa stazione dispone di:"}
{"id": "615388", "revid": "729019", "url": "https://it.wikipedia.org/wiki?curid=615388", "title": "Bonola (metropolitana di Milano)", "text": "La stazione di Bonola \u00e8 una stazione della linea 1 della metropolitana di Milano.\nLa stazione \u00e8 situata in largo Paolo Valera, all'interno del territorio comunale di Milano. Si tratta di una stazione sotterranea dotata per\u00f2 di un edificio d'ingresso. Prende il nome da una vicina piazza intitolata a Federico Bonola.\nStoria.\nLa stazione di Bonola venne aperta il 12 aprile 1980, come parte del prolungamento da QT8 a San Leonardo. Secondo il progetto, il nome originario della stazione era \"Olona\".\nInsieme a Lampugnano, San Leonardo e Molino Dorino, quella di Bonola \u00e8 una della poche stazioni della linea M1 ad avere l'ingresso (coi tornelli e i servizi ai passeggeri) in superficie e non a livello interrato.\nServizi.\nLa stazione dispone di:\nInterscambi.\nBonola \u00e8 servita dalla rete automobilistica ATM."}
{"id": "615389", "revid": "4864984", "url": "https://it.wikipedia.org/wiki?curid=615389", "title": "Sir Arthur Streeton", "text": ""}
{"id": "615391", "revid": "729019", "url": "https://it.wikipedia.org/wiki?curid=615391", "title": "San Leonardo (metropolitana di Milano)", "text": "La stazione di San Leonardo \u00e8 una stazione della linea M1 della metropolitana di Milano. \u00c8 situata nelle immediate vicinanze di via Gaetano Fichera presso il quartiere San Leonardo, all'interno del territorio comunale di Milano. Si tratta di una stazione sotterranea.\nLa stazione rientra nell'area urbana della metropolitana milanese.\nStoria.\nLa stazione venne attivata il 12 aprile 1980, come capolinea del prolungamento proveniente da QT8. Secondo il progetto, il nome originario della stazione era \"Gallaratese 2\".\nRimase capolinea fino al 28 settembre 1986, quando la linea venne estesa fino a Molino Dorino.\nServizi.\nLa stazione dispone di:"}
{"id": "615392", "revid": "1745361", "url": "https://it.wikipedia.org/wiki?curid=615392", "title": "Arthur Streeton", "text": "Biografia.\nStreeton nacque a Mount Duneed, a sudovest di Geelong, nello stato australiano del Victoria e la sua famiglia si trasfer\u00ec a Richmond nel 1874. Inizi\u00f2 i suoi studi presso le National Gallery Schools nel 1882. Streeton fu influenzato dall'Impressionismo francese e dall'opera di Turner. Durante questo periodo inizi\u00f2 la sua collaborazione con altri artisti come Frederick McCubbin e Tom Roberts \u2014 un gruppo che sarebbe divenuto in seguito il nucleo della Scuola di Heidelberg \u2014 inizi\u00f2 inoltre a dipingere \"en plein air\" scene rurali della campagna attorno a Melbourne, inclusi il campo per artisti di Box Hill e Heidelberg. Nel 1885 Streeton present\u00f2 la sua prima esibizione alla Victorian Academy of Art. Trov\u00f2 impiego come apprendista litografista presso Charles Troedel.\nNel 1888 Streeton si stabil\u00ec nella sua propriet\u00e0 di Eaglemont vicino ad Heidelberg, che spart\u00ec con Tom Roberts, Charles Conder e Walter Whithers. Rimase a Eaglemont fino al 1890 e nel frattempo produsse molti dei suoi paesaggi pi\u00f9 famosi. Uno dei pi\u00f9 noti, \"Golden Summer, Eaglemont\" evidenzia all'aperto il contrasto tra luci ed ombre. Il punto focale dell'immagine \u00e8 il colore giallo-oro del campo soleggiato. La figura dell'uomo con alcune pecore sembra consona al colore dei campi, se confrontiamo il quadro con i dipinti di Conder, dove la figura umana \u00e8 pi\u00f9 importante. Agli inizi del 1890 Streeton intraprese un certo numero di viaggi a Sydney e dipinse paesaggi nelle Blue Mountains e lungo il fiume di Hawkesbury.\nNel suo quadro della Yarra River Valley, \"Still glides the stream and shall forever glide\" (1890), Streeton dipinse un fiume tortuoso e un tipico paesaggio australiano giallo luminoso al centro della tela. Il dipinto fu il primo suo quadro raffigurante un paesaggio comprato da una grande galleria d'arte, la Galleria d'Arte del New South Wales.\nNel 1897 Streeton part\u00ec in nave per raggiungere Londra. Qui tenne una mostra alla Royal Academy nel 1900 e divent\u00f2 un membro del Chelsea Arts Club nel 1903. Sebbene il pittore avesse riscontrato successo in Australia, in Inghilterra cos\u00ec non fu. I suoi viaggi a Londra, infatti, vennero sempre finanziati dalla vendita di quadri in Australia. La sua permanenza in Inghilterra, rinforz\u00f2 per\u00f2 in lui un grande senso di patriottismo verso l'Impero Britannico. Ci\u00f2 lo porter\u00e0 a vedere con grande entusiasmo la guerra condotta dall'Inghilterra contro la Germania.\nStreeton ritorn\u00f2 in Australia nel 1906 e complet\u00f2 alcune sue pitture sul Monte Macedon nel febbraio del 1907, prima del ritorno a Londra avvenuto ad ottobre. Streeton dipinse quadri a Venezia nel settembre del 1908, quadri che espose poi in Australia nel luglio del 1909 in una mostra chiamata: \u201cArthur Streeton's Venice\u201d.\nIl pittore ritorn\u00f2 in Australia nell'aprile del 1914 per esibire alcuni dei suoi quadri a Sydney e a Melbourne. Si trasfer\u00ec in Inghilterra all'inizio del 1915 e, con altri membri del Chelsea Arts Club, compreso Tom Roberts, si un\u00ec al Corpo Medico dell'Esercito Reale (Esercito britannico) all'et\u00e0 di 48 anni. Lavor\u00f2 al 3rd London General Hospital a Wandsworth e raggiunse il grado di caporale. Streeton fu profondamente turbato dalle situazioni con cui ebbe a che vedere nell'ospedale e quindi fu esonerato dall'incarico perch\u00e9 non in grado di svolgere l'attivit\u00e0 medica.\nStreeton fu artista di guerra durante la prima guerra mondiale, ma le sue opere non vennero apprezzate perch\u00e9 scarsamente rappresentative della guerra, piuttosto incentrate alla raffigurazione di paesaggi. Ci\u00f2 nonostante, il suo quadro pi\u00f9 famoso, \"Amiens, the key of the west\" \u00e8 considerato una grande rappresentazione della guerra.\nIl pittore ritorn\u00f2 in Australia nel 1919, dal 1929 al 1935 fu critico d'arte e mor\u00ec nel settembre del 1943.\nIl messaggio d'amore nascosto.\nUn'analisi \"ai raggi X\" dell'opera \"Primavera\" (1890, olio su tela, 81.4 x 152.6 cm) ha portato alla luce un tenero messaggio dell'autore alla sua amata: \"Florry Walker my sweetheart\" inciso in modo quasi invisibile, insieme con un minuto nudo di lei di spalle; Streeton ricopr\u00ec il tutto con il colore degli olii per rendere il messaggio invisibile."}
{"id": "615394", "revid": "1437722", "url": "https://it.wikipedia.org/wiki?curid=615394", "title": "Italiana (album)", "text": "Italiana \u00e8 il trentacinquesimo album studio della cantante italiana Mina, pubblicato su due LP a novembre del 1982 dall'etichetta discografica di propriet\u00e0 della cantante PDU e distribuito dalla EMI Italiana.\nIl disco.\nCome altri lavori di Mina questo album nella prima edizione \u00e8 un doppio lp non divisibile (musicassetta PDU PMA 730/31), nelle successive ristampe, su vinile (PDU L. 70031/33) e CD (PDU 090 7906982/92 anche in Svizzera), viene diviso e venduto come due album separati con l'aggiunta al titolo di \"vol. 1\" e \"vol. 2\", mantenendo comunque le stesse liste tracce dei due dischi originari e la stessa copertina.\nLe immagini di copertina e del poster in regalo all'interno della confezione di inizio produzione, sono denominate \"Mina in multicolor\". La solita fotografia di Mauro Balletti viene rielaborata prima in bianco e nero come fosse una maschera e poi aggiungendo il colore per aumentarne l'effetto visivo.\nPrimo album registrato nei nuovi studi PDU di Lugano.\nNonostante raccolga, come l'LP precedente, per la maggior parte canzoni d'amore, che toccano questa volta argomenti pi\u00f9 leggeri e delicati trattati con arrangiamenti meno invadenti, l'album vende leggermente meno, registrando un sesto posto nella classifica settimanale e il 36\u00b0 a fine 1982.\nTracce.\nEdizioni musicali PDU, se non altrimenti indicato."}
{"id": "615396", "revid": "399", "url": "https://it.wikipedia.org/wiki?curid=615396", "title": "Gia Carangi", "text": "Tra il 1979 e il 1982 \u00e8 apparsa su svariate copertine di riviste di moda, tra cui quattro edizioni internazionali di \"Vogue\" e molteplici numeri di \"Cosmopolitan\", nonch\u00e9 in diverse campagne pubblicitarie come Armani, Christian Dior, Versace e Yves Saint Laurent. Sebbene fosse considerata la prima supermodella, questo riconoscimento venne assegnato pure ad altre. Nota per la sua omosessualit\u00e0 che viveva in maniera abbastanza aperta, la sua esperienza viene ripercorsa, (seppur in maniera molto romanzata rispetto alla storia reale), nel film TV, \"Gia - Una donna oltre ogni limite\", con protagonista Angelina Jolie, trasmesso nel 1998 sul canale HBO.\nScoperta in un locale da un fotografo che la introdusse nell'ambiente della moda, ben presto grazie ad una bellezza particolare, unita ad un carattere ribelle, diviene una delle modelle pi\u00f9 richieste e in voga del periodo. Tuttavia, a causa della dipendenza da eroina, la sua carriera di modella declin\u00f2 rapidamente. Contrasse l'HIV, e all'et\u00e0 di 26 anni mor\u00ec a causa delle complicanze associate all'AIDS; \u00e8 ritenuta una delle prime donne famose a morire di questa malattia. La notizia della sua morte non fu divulgata, tanto che poche persone nel mondo della moda lo seppero.\nBiografia.\nNacque a Filadelfia, in Pennsylvania, il 29 gennaio 1960. Terza e ultima figlia di Joseph Carangi, ristoratore figlio di immigrati italiani, e Kathleen Adams, casalinga di origine irlandese, Gia Carangi aveva due fratelli, Michael e Joseph Jr. Quando aveva undici anni i genitori si separarono; secondo Gia per via di situazioni conflitturali e di violenza domestica di cui il padre faceva oggetto la madre, mentre invece secondo suo fratello Michael e lo stesso padre per via della relazione di Kathleen con un altro uomo conosciuto fin dai tempi del liceo, che divenne suo marito un anno dopo il divorzio nel 1982. La giovane Gia rimase con suo padre e i fratelli e crebbe senza riferimenti familiari; la sua instabilit\u00e0 emotiva la condusse anche alla tossicodipendenza.\nGi\u00e0 da adolescente era evidente la sua omosessualit\u00e0, dal momento che era solita corteggiare le sue coetanee con fiori e poesie; il suo orientamento sessuale fu scoperto casualmente dalla madre che trov\u00f2 la lettera di una ragazza che rigettava i corteggiamenti di Gia. Sua madre non approv\u00f2 mai il suo orientamento sessuale e Gia, non sentendosi accettata dalla donna che vedeva come un modello di vita, affianc\u00f2 al senso di diversit\u00e0 anche una vita sregolata. Durante la sua frequenza alla Abraham Lincoln High School Carangi leg\u00f2 con un gruppo di fan ossessionate, come lei, da David Bowie ed entusiaste del suo stile ribelle ed estremamente glam. In aggiunta a tali caratteristiche artistiche, Carangi era attratta anche dalla dichiarata bisessualit\u00e0 di Bowie.\nUna sua amica la ricorder\u00e0 pi\u00f9 tardi come un \"maschiaccio\" dotata di una mentalit\u00e0 disinvolta, aperta alla sessualit\u00e0, ricalcata appieno dal personaggio Cay nel film del 1985, \"Cuori nel deserto\", in cui la stessa Gia si riconobbe, come confermer\u00e0 l'attrice - interprete di quel ruolo - Patricia Charbonneau. Altri la ricordano cos\u00ec: \"Gia era la lesbica pi\u00f9 pura che abbia mai incontrato. Era la cosa pi\u00f9 evidente in lei\". La Carangi e i suoi amici \"bi-try Bowie-mad\" frequentavano club e bar gay di Filadelfia. Iniziava ad accettare la sua omosessualit\u00e0, ma non riteneva necessario ammetterlo pubblicamente. A quindici anni conobbe nel suo locale preferito, sito a Center City, quella che divenne il suo amore adolescenziale, la bionda ventunenne Sharon. La madre di Gia si oppose alla relazione; convinta che il consumo di stupefacenti fosse parte del problema, la costrinse a sottoporsi ad un test antidroga per cocaina a cui risult\u00f2 positiva. I suoi tentativi comunque non riuscirono a scalfire pi\u00f9 di tanto la relazione.\nCarriera.\nIl successo.\nDopo essersi distinta negli annunci pubblicitari dei giornali a Filadelfia, all'et\u00e0 di 17 anni, la sua vita ebbe una grande svolta. Venne notata in un locale da un fotografo con contatti vicini a Wilhelmina Cooper; davanti al portfolio della Carangi, Wihelmina rimase cos\u00ec piacevolmente colpita che la volle immediatamente a New York per un colloquio. Gia comunic\u00f2 a Sharon l'intenzione di spostarsi e di volerlo fare con lei, ma non percep\u00ec dall'altra parte quell'entusiasmo che si aspettava. In aggiunta, la conferma della bisessualit\u00e0 della sua amata, la gett\u00f2 nello sconforto.\nMalgrado un raffreddamento dei rapporti, entrambe si spostarono a New York, dove Gia ottenne immediatamente un contratto con la Wilhelmina Models, raggiungendo in poco tempo la notoriet\u00e0. Sharon, che per un certo periodo visse nel suo stesso appartamento, studiava cosmetica, sognando di diventare una truccatrice.\nNell'ottobre del 1978, la Carangi fece il suo primo importante servizio fotografico con il fotografo di moda Chris von Wangenheim, che la fece posare nuda dietro una rete metallica insieme all'assistente truccatrice Sandy Linter. La Carangi si infatu\u00f2 immediatamente della Linter e inizi\u00f2 a corteggiarla divenendo la sua amante, sebbene la relazione non divenne mai stabile. Meno di un anno aveva trascorso a New York dalla fine del 1978, ed era gi\u00e0 una modella ben affermata. Della sua rapida ascesa alla ribalta, descritta da \"Vogue\" come \"meteorica\", la Carangi dir\u00e0 in un'intervista al settimanale televisivo di attualit\u00e0 \"20/20\": \"Ho iniziato a lavorare con gente ben conosciuta nel settore, molto rapidamente. Io non volevo fare la modella. Lo sono diventata col tempo.\"\nOrmai inserita nel settore, diviene la modella preferita di molti eminenti fotografi di moda, compreso Francesco Scavullo, ma anche Arthur Elgort, Richard Avedon, Denis Piel, Marco Glaviano e Chris von Wangenheim. La novit\u00e0 \"introdotta\" da Gia era la sua capacit\u00e0 di posare con naturalezza, senza usare le classiche posizioni \"standard\" solitamente utilizzate nelle foto di moda dell'epoca. Questo era probabilmente dovuto al fatto che Gia non ebbe occasione di frequentare dei corsi di formazione per modelle, ma tutto ci\u00f2 che faceva era dettato dal suo innato talento. Lo stesso Scavullo nel suo libro \"Women\" del 1982 riporta: \u00abNon penso mai a lei come una modella, sebbene sia una delle migliori. Il fatto \u00e8 che lei non si atteggia da modella; non ti d\u00e0 quello sguardo hot, cool o grazioso; lei spara scintille, non pose\u00bb. A conferma della spontaneit\u00e0, intraprendenza e inventiva da parte di Gia durante le sessioni fotografiche, in particolare quelle all'aperto, il fotografo confess\u00f2: \"mi faceva impazzire, finch\u00e9 non elaborai e imparai a mettere pi\u00f9 rapidamente a fuoco la fotocamera\".\nConquist\u00f2 la copertina di molte riviste di moda, tra le quali il numero di \"Vogue UK\" del 1\u00ba aprile 1979, i numeri di \"Vogue Paris\" dell'aprile 1979 e dell'agosto 1980, il numero di \"American Vogue\" dell'agosto 1980, il numero di \"Vogue Italia\" del febbraio 1981, e molteplici numeri di \"Cosmopolitan\" tra il 1979 e il 1982. Nel corso di questi anni \u00e8 anche apparsa in diverse campagne pubblicitarie per case di alta moda, tra cui Armani, Christian Dior, Versace e Yves Saint Laurent. La Carangi era conosciuta nei circoli delle modelle solo con il suo primo nome, \"Gia\".\nL'abuso di droghe e il declino.\nFrequentava abitualmente lo Studio 54 e il Mudd Club. Faceva regolarmente uso di cocaina, ma pi\u00f9 in l\u00e0 pass\u00f2 all'eroina. Il 1\u00ba marzo 1980 l'agente nonch\u00e9 tutor della Carangi, Wilhelmina Cooper, a cui era molto legata, mor\u00ec di carcinoma del polmone. Devastata per la perdita e senza un valido punto di riferimento, sar\u00e0 l'inizio della sua corsa verso l'abisso: dipendenza da eroina e condotte al limite, considerabili autodistruttive, caratterizzeranno gli anni a seguire. La sua tossicodipendenza inizi\u00f2 presto ad influenzare il suo lavoro; inizi\u00f2 ad avere violenti scatti di ira, abbandonando set di servizi fotografici per procurarsi droghe, e addormentandosi dinanzi alla fotocamera. Scavullo ricorder\u00e0 un servizio fotografico con la Carangi ai Caraibi, quando \"Piangeva, non riusciva a trovare le sue droghe. Dovetti letteralmente sdraiarla sul suo letto finch\u00e9 non si addorment\u00f2.\" Durante uno dei suoi ultimi servizi fotografici esterni per \"American Vogue\", la Carangi presentava vistose protuberanze rosse nelle pieghe dei gomiti dove iniettava l'eroina. Malgrado un fotoritocco, alcune delle foto pubblicate nel numero di novembre del 1980 immortalano sulle sue braccia segni ben visibili di un uso assiduo di aghi; all'epoca, il fotografo contest\u00f2 questa dichiarazione.\nA quel punto, la vita della Carangi stava prendendo una brutta piega e la sua carriera era gi\u00e0 in rapido declino, come fosse un lontano ricordo, nonostante non fossero passati che un paio di mesi dal suo apice. Le proposte di moda presto iniziarono a mancare e con esse presto cessarono i contatti con i suoi amici nel mondo della moda, tra cui Sandy Linter, i quali preferirono tenerla lontano ed evitare di parlarle piuttosto che essere associati a lei e, per lei, magari veder finire o comunque compromettere precocemente le proprie carriere.\nNel novembre 1980 lasci\u00f2 la Wilhelmina Models e firm\u00f2 per la Ford Models, che presto per\u00f2 la mise da parte. Nel tentativo di uscire dalla droga, ritorn\u00f2 a Filadelfia con la madre e il patrigno nel febbraio 1981. Si sottopose al trattamento di disintossicazione di 21 giorni, ma la sua astinenza ebbe vita breve. Di l\u00ec a poco venne a sapere che il suo caro amico e fotografo di moda, Chris von Wangenheim, era deceduto in un incidente stradale. Secondo il libro \"Thing of Beauty\" di Stephen Fried, che ha curato la biografia della modella, si chiuse in bagno per ore, riempiendosi di eroina. Con non poche difficolt\u00e0 venne arrestata per la prima volta il 22 marzo 1981 a Filadelfia, quando travolse con la sua auto una recinzione in un quartiere di periferia. Dopo un inseguimento ad alta velocit\u00e0 con la polizia fu presa in custodia e pi\u00f9 tardi venne accertato che stava guidando sotto l'effetto di alcol e cocaina. Non appena rilasciata, la Carangi fu per un breve periodo sotto contratto con una nuova agenzia, Legends, e lavor\u00f2 in maniera sporadica, principalmente in Europa e in Africa. Nell'autunno di quell'anno, la Carangi iniziava gi\u00e0 a manifestare fisicamente i danni dovuti all'assunzione di eroina.\nIl tentativo di ritorno e il ritiro.\nIn diverse occasioni la Carangi tent\u00f2 di riconquistarsi la fiducia nel suo settore. Agli inizi del 1981, malgrado fosse ancora alle prese con l'abuso di droga, era ancora determinata a riprendersi il suo ruolo nel settore della moda. Ben presto per\u00f2 si rese conto che nessuno la voleva pi\u00f9 ingaggiare. Contatt\u00f2 Monique Pillard (in gran parte responsabile della carriera di Janice Dickinson), che per\u00f2 era inizialmente indecisa a ingaggiarla. Disperata, si rivolse a Scavullo. Riusc\u00ec cos\u00ec ad ottenere un contratto con l'Elite Model Management. Il suo parziale ritorno nell'aprile dello stesso anno venne anticipato da una sua intervista per \"20/20\", in cui si diceva finalmente fuori dal tunnel della droga.\nPer dare una svolta definitiva, scelse pure un nuovo appartamento a New York prima di essere selezionata per una lunga sessione fotografica per un catalogo tedesco in California. In quel periodo appuntava nella sua agenda di lavoro le sue riflessioni. Il viaggio verso Los Angeles si rivel\u00f2 difficile: \"\u00c8 gelosia o tutte le ragazze [sono] esattamente cos\u00ec... [...] Perch\u00e9 io non riesco a provare lo stesso verso le altre ragazze... a volte dicono cose molto cattive e inopportune\". Paradossalmente, mentre la sua immagine nel mondo della moda raccontava di una donna forte, ricca, sofisticata, curata e di successo, Gia fuori dal set era ben diversa: coltivava un mondo privato, lontano da una societ\u00e0 di cui non condivideva appieno i valori. Appena ritornata a New York appuntava: \"[...] qui seduta... mi sento molto diversa dagli altri esseri umani ma sto finalmente iniziando ad apprezzare davvero il mio essere diversa. Forse sto scoprendo chi sono. O forse sono solo nuovamente fatta [...]\".\nMentre alcuni clienti si rifiutarono di lavorare al suo fianco, altri si offrirono di assumerla grazie al suo passato status di top model. Uno dei suoi primi lavori, ma anche l'ultimo di rilievo, fu per Francesco Scavullo che la immortal\u00f2 nella copertina dell'aprile 1982 di Cosmopolitan, un regalo alla modella da parte del fotografo che pi\u00f9 di tutti l'aveva supportata e sostenuta. Scattata nell'inverno del 1982, sarebbe stata di fatto, la sua ultima copertina. Sean Byrnes, assistente e compagno di Scavullo per pi\u00f9 di trent'anni, dir\u00e0 pi\u00f9 tardi: \"Quello che stava facendo a se stessa, alla fine, divenne evidente nelle sue foto. [...] Ho potuto constatare il cambiamento nella sua bellezza. C'era un vuoto nei suoi occhi.\" In seguito la Carangi lavor\u00f2 principalmente con il fotografo Albert Watson e come testimonial per grandi distribuzioni organizzate e cataloghi.\n\u00c8 poi apparsa in una campagna pubblicitaria per Versace, a cura di Richard Avedon: quest'ultimo la ingaggi\u00f2 per la successiva campagna pubblicitaria della casa di moda, ma durante il servizio fotografico, alla fine del 1982, la Carangi si sent\u00ec a disagio e lasci\u00f2 il set ancor prima che il fotografo fosse riuscito a scattare almeno una foto utilizzabile. Intorno a questo periodo si iscrive ad un trattamento ambulatoriale di metadone, ma ben presto riprende a fare uso di eroina. Alla fine del 1982 aveva solo pochi clienti che erano disposti ad assumerla. Risulta difficile non cogliere la desolazione che la Carangi manifestava in quegli scatti che la ritraggono nei suoi ultimi servizi fotografici in Europa, l'ultimo dei quali \u00e8 stato per l'azienda tedesca di vendita per corrispondenza Otto Versand ed ebbe luogo in Tunisia; venne mandata a casa non appena fu beccata con dell'eroina sul set. Lasci\u00f2 definitivamente New York agli inizi del 1983.\nGli ultimi anni e la morte.\nPer quanto abbia sperperato la gran parte dei suoi guadagni con le droghe (si consideri che a 18 anni il suo guadagno stimato era di circa 100.000 dollari l'anno), la Carangi trascorse gli ultimi tre anni della sua vita con varie amanti, amici e familiari sia a Filadelfia che ad Atlantic City. Eppure, la sola relazione sentimentale che caratterizz\u00f2 i suoi ultimi anni fu in realt\u00e0 quella che la impegn\u00f2 pi\u00f9 di tutte durante la sua breve vita, ovvero quella con Elyssa Golden (morta di AIDS nel 1994), da cui, sin dai tempi delle copertine, era solita correre non appena riusciva a distaccarsi da quell'ambiente della moda e da quella New York che a tratti non amava. Nel 1984 entrambe si stabilirono ad Atlantic City e trovarono sistemazione grazie al padre di Gia, Joseph (che nel frattempo gestiva una catena di ristoranti tra Filadelfia ed Atlantic City), il quale le accolse in un appartamento sovrastante al suo stesso luogo di lavoro.\nA causa delle forti pressioni da parte dei familiari e della sua compagna, la Carangi accett\u00f2 di essere ricoverata e sottoposta ad un intenso programma di trattamento farmacologico all'Eagleville Hospital nel dicembre 1984. Un paziente, che divenne suo amico all'interno della struttura, ricorda: \"Era molto legata a sua madre. Ricordo che una volta eravamo fuori a giocare con gli aquiloni [...] e le dissi: 'Mi piace il tuo aquilone'. Lei lo lasci\u00f2 andare... Le chiesi che stava facendo e lei mi rispose: 'Niente, pensavo a mia madre. Questo \u00e8 quello che devo fare con lei'\". Estern\u00f2 il fatto che la moda, in realt\u00e0, fosse stato pi\u00f9 uno sbocco per la madre che per se stessa, e che le abbia fatto vivere attraverso di s\u00e9 la vita che lei avrebbe desiderato. Durante il suo periodo in riabilitazione, gli esperti riuscirono a disintossicarla e al contempo, attraverso vari colloqui mirati, si resero conto di come la Carangi avesse subito ogni tipo di sopruso durante il periodo antecedente al ricovero.\nDa una parte era stata violentata in un paio di occasioni da spacciatori e tossicodipendenti, dall'altra, i deliri indotti dalla tossicodipendenza l'avevano portata ad espropriarsi di qualsiasi bene che le apparteneva e a derubare i suoi stessi genitori e alcuni amici, dettata da quella che i medici definirono un'inarrestabile fame di eroina che per chiunque, considerati gli ingenti quantitativi assunti, sarebbe stata fatale. Una volta sobria, inizi\u00f2 a rendersi conto di ci\u00f2 che la sua vita fosse diventata, riuscendo ad individuare gli schemi comportamentali che l'avevano condotta alla droga. Come parte della terapia disegn\u00f2 un grande murale in cui raffigur\u00f2 se stessa intenta a trasportare una grande croce sulle spalle; un occhio piangente, un cuore spezzato, punti di sutura sul cranio al cui centro un grosso punto interrogativo, segni di aghi sulle braccia e, sulla zona genitale, la figura di una donna ben rappresentata e quella di un maschio dallo sguardo tetro. Accanto alla rappresentazione scrisse: \"confusione, odio, separazione, crescita sofferta, abuso sessuale, abuso mentale, impotenza, amore\".\nDopo il trattamento lavor\u00f2 per un certo periodo in un negozio di abbigliamento. Trov\u00f2 successivamente impiego come cassiera e poi in una mensa di una casa di cura. Malgrado i buoni propositi e una ritrovata serenit\u00e0, entro la fine del 1985 riprese a fare uso di droghe. Secondo diverse testimonianze, ad un certo punto Gia si sent\u00ec stanca di vivere una relazione in cui non era \"la sola\". Lasciato l'appartamento che condivideva con la compagna, la Carangi ritorn\u00f2 definitivamente dalla madre; tutti i suoi problemi si erano ripresentati, incluso l'utilizzo di eroina ma a ci\u00f2 si aggiunse uno strano senso di malessere. Nel suo diario personale scriveva: \"Sono di nuovo a casa di mamma e mi sento incasinata. [...] Vedi, un sacco di cose sono accadute... In riabilitazione mi sono innamorata della mia terapista e noto che lei si dispiace per me... Odio chi prova compassione per me, [\u00e8] cos\u00ec denigrante... Io ho una ragazza che mi ama ed io amo lei... Il fatto \u00e8 che non sono ancora pronta a legarmi. Le ragazze sono sempre state un problema per me. Non capisco perch\u00e9 mi ci incasino sempre...\". A tormentarla c'era anche il fatto che molti dei suoi amici ed ex colleghi, per lo pi\u00f9 omosessuali molto noti in ambiente, erano morti di AIDS. Da parte sua era consapevole di essere a rischio a causa del suo ricorrente utilizzo di eroina per via endovenosa.\nNel giugno del 1986 la Carangi fu ricoverata al Warminster General Hospital di Warminster, in Pennsylvania, dove le fu accertata una polmonite bilaterale. Pochi giorni dopo le fu diagnosticato l'ARC, la sindrome pre-AIDS, malattia scoperta nel 1981, solo cinque anni prima. Nell'agosto dello stesso anno moriva il truccatore Way Bandy, un'altra vittima dell'AIDS tra le figure di spicco nell'ambiente dell'alta moda newyorkese. Gia apprese la notizia con molto dispiacere, come si evince in una lettera indirizzata, ma mai inviata, alla zia, sua confidente, in cui sostanzialmente attribuisce alla madre l'impossibilit\u00e0 di vedere la sua amata, Elyssa: \"Il mio amico Way \u00e8 morto oggi [\u2026] era uno spasso lavorarci assieme... era formidabile, se non fosse stato gay avrei tentato di sposarlo. La morte rende la vita come fosse irreale. Irreale nel senso che non ti ci puoi aggrappare\".\nPoche settimane dopo, le condizioni della Carangi peggiorarono inesorabilmente e fu quindi trasferita al Hahnemann University Hospital il 18 ottobre. Sua madre rimase con lei giorno e notte, non accettando visite, nemmeno quella della compagna di Gia, sebbene lei la volesse al suo fianco. La Carangi mor\u00ec di complicanze associate all'AIDS il 18 novembre 1986 alle ore 10 del mattino, all'et\u00e0 di 26 anni, divenendo una delle prime donne famose a morire di questa malattia. Il suo funerale si tenne in forma ristretta il 23 novembre, in una piccola casa funeraria a Filadelfia. Nessuno del mondo della moda era presente, soprattutto perch\u00e9 nessuno seppe della sua morte se non pochi mesi dopo. Tuttavia settimane pi\u00f9 tardi, Francesco Scavullo, amico e confidente della Carangi, invi\u00f2 un'offerta per la celebrazione di una messa in suo suffragio non appena seppe la notizia.\nL'unico che riusc\u00ec ad intervistare la Golden - compagnia di Gia per diversi anni e persona a cui gli ultimi pensieri della modella furono rivolti, come testimoniano le varie lettere che la Carangi non riusc\u00ec ad inviare, e come conferma un suo amico ammesso in ospedale - fu Stephen Fried, il quale le garant\u00ec che la sua vera identit\u00e0, quantomeno in vita, fosse rimasta all'oscuro. Sar\u00e0 una delle principali fonti utilizzate dall'autore per la stesura della biografia sulla Carangi in cui viene citata come \"Rochelle\". Morir\u00e0 di AIDS nel 1994. Il suo nome compare sulla coperta dei nomi, nota come \"AIDS Memorial Build\".\nInfluenza culturale.\nLa Carangi viene considerata la prima supermodella, ma tale riconoscimento \u00e8 stato attribuito anche ad altre, incluse Janice Dickinson, Dorian Leigh, Jean Shrimpton., Lisa Fonssagrives e anche Cindy Crawford, che pi\u00f9 tardi venne soprannominata \"Baby Gia\", data una certa somiglianza con la Carangi.. La Crawford riport\u00f2 in seguito, \"I miei agenti mi portarono da tutti i fotografi che adoravano Gia: Albert Watson, Francesco Scavullo, Bill King. Ognuno di loro amava tantissimo il suo look che si sono occupati volentieri di me\".\nSebbene la Carangi durante il suo decorso in ospedale si batt\u00e9 con amici e familiari, e per quelle che furono le sue possibilit\u00e0, affinch\u00e9 la sua esperienza fosse da monito per le generazioni future, negli anni a seguire la sua morte inizi\u00f2 a sorgere il cosiddetto \"heroin chic\". Nel celebrare questo nuovo movimento, diverse aspiranti modelle iniziarono ad etichettarsi come \"Gia's Girls\". Emulavano la sessualit\u00e0 aggressiva di Gia e l'uso dichiarato di droghe. Come accadde con Gia, molti nell'ambiente ne incoraggiarono, tacitamente, il tipo di condotta, consigliando loro di bucarsi in posti nascosti all'occhio delle fotocamere. Le avvertirono di non emulare Gia, non per quanto riguarda il consumo di eroina, bens\u00ec per quanto riguarda la tattica che avrebbero dovuto adottare, consistente nel mantenere un basso profilo evitando di ammettere questo tipo di consumo. Nel maggio del 1997 il Presidente Bill Clinton emise un rimprovero pungente, in cui sostenne: \"Non vi serve abbellire la tossicodipendenza per vendere abiti\", aggiungendo, \"La glorificazione dell'eroina non \u00e8 creativa, \u00e8 distruttiva\". Venne biasimato da molte personalit\u00e0 rilevanti nel campo della moda che sostennero che l'utilizzo di sostanze stupefacenti fosse \"un'arte antica\".\nDalla sua morte, Gia viene considerata una supermodella lesbica e un'icona, che ha impersonificato lo stile \"lesbo chic\" pi\u00f9 di un decennio prima che il termine stesso fosse coniato.\nCitazioni e omaggi.\nRiguardo alla madre della Carangi, Fried dichiar\u00f2: \"Fondamentalmente, Kathleen mi ha aperto la porta di casa ma da subito si rese conto che non poteva controllarmi\". \"Ma io la rispetto. Non ha preteso che persone con vedute diverse dalle sue non venissero considerate\". \"C'era una parte di Kathleen che esigeva che la storia della figlia uscisse pulita. Ma c'era un'altra parte di lei che \u00e8 stata brutalmente onesta\"."}
{"id": "615397", "revid": "2029172", "url": "https://it.wikipedia.org/wiki?curid=615397", "title": "Molino Dorino (metropolitana di Milano)", "text": "La stazione di Molino Dorino \u00e8 una stazione della linea 1 della metropolitana di Milano.\nStoria.\nLa stazione venne attivata il 28 settembre 1986, come capolinea del prolungamento proveniente da San Leonardo. Prende il suo nome dallo storico mulino che sorge nell'area, il Molino Dorino, che risale al XVII secolo ed \u00e8 l'ultimo mulino con macine e ingranaggi ancora integri esistente a Milano.\nRimase capolinea fino al 14 settembre 2005, quando la linea fu prolungata verso Rho Fieramilano; la tratta era gi\u00e0 stata aperta provvisoriamente dal 30 marzo al 2 aprile.\nStrutture e impianti.\nInsieme alle stazioni Bonola e San Leonardo ha il mezzanino in superficie anzich\u00e9 interrato.\nLa stazione rientra nell'area urbana della metropolitana milanese.\nInterscambi.\nMolino Dorino \u00e8 servita dalla rete automobilistica urbana ATM e da numerose relazioni interurbane.\nServizi.\nLa stazione dispone di:"}
{"id": "615399", "revid": "2029172", "url": "https://it.wikipedia.org/wiki?curid=615399", "title": "Rho Fieramilano", "text": "Rho Fieramilano \u00e8 una stazione della linea M1 della metropolitana di Milano. Prende il nome da Fieramilano, polo extraurbano della Fiera di Milano situato tra i comuni di Rho e Pero.\nStoria.\nLa stazione fu attivata il 14 settembre 2005, e da allora funge da uno dei capolinea occidentali della linea. Prima di allora la tratta era stata attivata provvisoriamente dal 30 marzo al 2 aprile, in occasione delle elezioni amministrative.\nInizialmente chiamata Rho-Fiera, la stazione \u00e8 stata in seguito ribattezzata Rho - Fiera Milano, ed infine Rho \"Fieramilano\", che \u00e8 il nome del polo fieristico extraurbano della Fiera di Milano situato tra i comuni di Rho e Pero, per marcare la differenza con il polo fieristico urbano della Fiera di Milano nel quartiere Portello denominato \"Fieramilanocity\", il cui nome \u00e8 invece sussidiario nella denominazione della stazione Lotto.\nDal 9 giugno al 13 luglio 2014 la stazione di Rho Fieramilano, insieme a quella di Pero, \u00e8 stata chiusa per lavori di ammodernamento per l'evento EXPO Milano 2015. Il capolinea temporaneo \u00e8 stato Molino Dorino.\nDurante la manifestazione Expo Milano 2015 la stazione venne provvisoriamente denominata Rho Fiera Expo.\nStrutture e impianti.\nLa stazione \u00e8 situata all'interno del territorio comunale di Rho, in corrispondenza della nuova Fiera di Milano. Si tratta di una stazione sotterranea con due binari e due banchine laterali ed \u00e8, inoltre, accessibile ai disabili.\nLa stazione esula dall'area urbana della metropolitana milanese, \u00e8 raggiungibile con il biglietto ordinario ma \u00e8 soggetta alla tariffa extraurbana per gli abbonamenti. A differenza della maggior parte delle stazioni della rete, Rho Fieramilano non serve un\u2019area residenziale: per questa ragione il suo flusso di passeggeri \u00e8 molto variabile. Dei sette accessi alla stazione, i due pi\u00f9 grandi si trovano all\u2019interno della fiera stessa.\nIl piano binari \u00e8 sito in posizione spostata rispetto alla fiera che \u00e8 raggiungibile tramite un lungo corridoio dotato di tappeti mobili per facilitare gli spostamenti. La stazione durante le esposizioni di particolare interesse \u00e8 molto affollata e pu\u00f2 capitare che la circolazione dei treni venga momentaneamente interrotta per consentire il deflusso dei passeggeri.\nInterscambi.\nOltre che dai servizi ferroviari afferenti alla stazione ferroviaria di Rho Fiera, Rho Fieramilano \u00e8 servita dalle autolinee urbane e interurbane ATM.\nServizi.\nLa stazione dispone di:"}
{"id": "615400", "revid": "2029172", "url": "https://it.wikipedia.org/wiki?curid=615400", "title": "Pero (metropolitana di Milano)", "text": "La stazione di Pero \u00e8 una stazione della linea M1 della metropolitana di Milano. Serve l'omonimo comune, posto nell'immediato \"hinterland\" milanese.\nLa stazione esula dall'area urbana della metropolitana milanese ed \u00e8 pertanto assoggettata alla tariffa extraurbana degli abbonamenti, mentre \u00e8 possibile raggiungerla con il biglietto ordinario.\nStoria.\nLa stazione venne attivata il 19 dicembre 2005 sulla tratta da Molino Dorino a Rho Fieramilano gi\u00e0 attiva dal precedente 14 settembre.\n\u00c8 rimasta chiusa dal 9 giugno al 13 luglio 2014 per lavori di restauro, in previsione di Expo 2015. In quel periodo il capolinea temporaneo \u00e8 stato Molino Dorino.\nStrutture e impianti.\nLa stazione presenta una struttura a gallerie separate e divise da un muro. La canna in direzione Sesto FS e quella in direzione Rho Fieramilano, pur separate, sono allo stesso livello (come la stazione di Lanza della linea M2).\nServizi.\nLa stazione dispone di:"}
{"id": "615402", "revid": "1573940", "url": "https://it.wikipedia.org/wiki?curid=615402", "title": "Gagaku (album)", "text": " \u00e8 il primo album del cantante giapponese miyavi. Pubblicato dalla \"label\" indie PS Company, \u00e8 uscito il 31 ottobre 2002 nel solo Giappone, in una sola edizione ed al prezzo di 3150 \u00a5. L'album \u00e8 stato ristampato il 21 giugno 2006 con una copertina diversa.\nIl disco.\nmiyavi \u00e8 un cantante e polistrumentista giapponese, ed \u00e8 stato un componente della band visual kei Due'le quartz come chitarrista e vocalist in seconda. Nel 2002 il gruppo si scioglie e miyavi annuncia la sua prosecuzione come musicista solista. Questo \u00e8 il suo primo album completo e primo album solista in assoluto.\nIl titolo di quest'album presenta un doppio senso:\nTracce.\nTutti i brani sono testo e musica di miyavi.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "615403", "revid": "28592", "url": "https://it.wikipedia.org/wiki?curid=615403", "title": "Collesecco", "text": ""}
{"id": "615404", "revid": "123471193", "url": "https://it.wikipedia.org/wiki?curid=615404", "title": "Connor Hawke", "text": "Connor Hawke meglio conosciuto come Freccia Verde II, \u00e8 un personaggio dei fumetti creato da Kelley Puckett e Jim Aparo nel 1994, pubblicato dalla DC Comics. \u00c8 apparso per la prima volta su \"Green Arrow\" n. 0 (seconda serie, ottobre 1994). Ha vestito per qualche tempo i panni del supereroe Freccia Verde.\nBiografia del personaggio.\nIncontro con Ollie.\nConnor Hawke incontr\u00f2 Oliver Queen in seguito all'arrivo di Ollie all'ashram dove Connor stava studiando da anni. Ollie si era gi\u00e0 recato l\u00ec circa vent'anni prima, in cerca di pace dopo aver accidentalmente ucciso un criminale (in \"The Flash\" n. 217). Il ritorno di Ollie all'ashram avvenne in circostanze simili, essendo il supereroe perseguitato dal pensiero dell'uccisione, avvenuta per sua mano, del suo miglior amico Hal Jordan, che al tempo si credeva fosse impazzito e quindi divenuto il supercattivo Parallax. Grazie a Connor, che era un grande fan di Freccia Verde, Ollie fu in grado di riacquistare un minimo di pace interiore e si avventur\u00f2 di nuovo nel mondo, specialmente dopo aver subito numerosi attentati alla sua vita.\nConnor decise di viaggiare con Ollie, e cre\u00f2 un costume simile al suo. Connor divenne la \"spalla\" di Ollie, incontrando anche Eddie Fyers, l'agente federale che si comportava come una sorta di consigliere per Ollie. Fu durante questo periodo che Olli scopr\u00ec la verit\u00e0 sulla sua connessione con Connor (raccontatagli dal fantasma di Hal Jordan): Connor era il figlio di Ollie, concepito durante il periodo di soggiorno di Ollie all'ashram vent'anni prima, una verit\u00e0 che Eddie Fyers aveva gi\u00e0 dedotto. Ollie non la prese bene e se ne and\u00f2, accettando di andare sotto copertura per il governo in un gruppo di eco-terroristi chiamati Eden Corps. La missione si rivel\u00f2 fatale per Ollie, il cui braccio venne connesso ad una bomba in un aereo che era diretto a Metropolis. Piuttosto che danneggiare Metropolis, Ollie sacrific\u00f2 se stesso per lasciare che la bomba esplodesse lontana dalla citt\u00e0. Con il padre morto, Connor decise di prendere come proprio il mantello di Freccia Verde e di continuare l'opera del padre.\nIl nuovo Freccia Verde.\nConnor continu\u00f2 a lavorare con Eddie, a volte aiutato dal maestro di arti marziali di Connor (Master Jansen), mentre tentava di trovare il suo mondo non solo nel mondo dei supereroi ma anche nella tradizione delle Frecce Verdi. Ricordandosi dell'amicizia tra il padre ed Hal Jordan, Connor divenne presto amico con la nuova Lanterna Verde Kyle Rayner, che stava a sua volta lottando per essere all'altezza della tradizione del suo clan. Connor incontro anche Black Canary (Dinah Lance), il vero amore di Ollie, che gli regal\u00f2 uno dei vecchi archi di Ollie, che Connor inizi\u00f2 ad usare come proprio da allora. Oltre a farsi amicizie, Connor si trov\u00f2 anche faccia a faccia con Lady Shiva, la pi\u00f9 letale assassina del mondo, e fu capace di combatterla praticamente ad armi pari, diventando uno dei pochi che erano sopravvissuti ad un confronto con lei. Tuttavia, a differenza dei soli Batman, Deathstroke, Nightwing e Cassandra Cain, Connor non riusc\u00ec a batterla.\nConnor si applic\u00f2 anche per entrare a far parte della JLA, prendendo il posto del padre. In quello che sarebbe stato il suo secondo intervento, salv\u00f2 da solo la JLA dalle mani della Chiave. Connor sconfisse i robot della Chiave usando le vecchie frecce speciali del padre dato che le sue erano andate distrutte. Infine, mise al tappeto la Chiave usando la famosa freccia \"guantone-da-boxe\" e fu accettato come membro dalla JLA.\nIn seguito venne usato da Batman come un \"traditore\" della JLA in un piano destinato a distruggere la Lega dell'ingiustizia di Lex Luthor. Connor lasci\u00f2 in seguito la JLA, sentendosi pi\u00f9 a suo agio con il lavoro nelle strade e fuori dal suo elemento nelle avventure cosmiche affrontate dalla JLA, anche se mantenne lo status di riserva. Lui ed Eddie tornarono per qualche tempo all'ashram dove Connor era stato cresciuto, anche se entrambi tornarono spesso nel mondo esterno, aiutando Robin, Spoiler e Batgirl.\nRitorno all'azione.\nQuando Ollie ritorn\u00f2 dalla morte, Connor lasci\u00f2 l'ashram e lo rintracci\u00f2. Connor ed Ollie si trasferirono a vivere assieme a Star City. I due scelsero di vivere con Mia Dearden, una ragazza scappata di casa che Ollie prese in casa ed allen\u00f2 per farla diventare il suo nuovo sidekick, Speedy. Dopo essere ritornato alla vita da supereroe Connor venne seriamente ferito due volte, una dal supercriminale chiamato Onomatopoeia ed una da Constantine Drakon, ma continu\u00f2 a mantenere il suo ruolo di eroe. \u00c8 la voce della ragione di Ollie, ed i due hanno creato una relazione padre-figlio molto forte.\nUn anno dopo.\nDopo gli eventi di \"Crisi infinita\", Connor venne trovato su un'isola con Mia Dearden in \"Teen Titans\" n. 34 (terza serie, 2006).\nUna miniserie di sei numeri dal nome \"Connor Hawke: Il sangue del drago\" dovrebbe vedere la luce in USA a novembre, scritta da Chuck Dixon e disegnata da Derec Donovan. In un'intervista alla rivista statunitense specializzata \"Wizard\" (n. 177) Dixon ha dichiarato: \u00abUna grossa sorpresa porter\u00e0 ad un grande cambiamento nella vita di Connor, legato in particolar modo a suo padre\u00bb.\nConnor viene colpito al petto da Shado, membro della Lega degli Assassini.\nDopo aver portato Connor in ospedale, suo padre Ollie apprende da Mia Dearden che il ragazzo e gi\u00e0 a conoscenza di essere stato abbandonato da lui. I medici e Hal Jordan sono in grado di salvargli la vita, ma il proiettile \u00e8 stato rivestito con una tossina devastante, lasciando Connor in uno stato vegetativo persistente dal quale non pu\u00f2 uscire. Oliver \u00e8 devastato dalla consapevolezza che suo figlio non potr\u00e0 mai svegliarsi e dal fatto che Connor lo aveva perdonato anni fa.\nConnor viene rapito dal Dottor Sivana, che intende tramutarlo in un drone ai suoi ordini. Viene salvato da Oliver e riportato al suo letto d'ospedale, dove finalmente si sveglia dallo stato comatoso.\nDopo il coma, tuttavia, Connor inizia a esporre alcuni insolite caratteristiche. Fisicamente sano, ha ora un'amnesia e ha dimenticato di tutto ci\u00f2 che gli \u00e8 successo prima del risveglio (anche la sua vita da supereroe), non sente alcun dolore e mostra un forte fattore di guarigione metaumano (dovuto alle \"cure\" di Sivana).\nControversie.\nConnor ha antenati asiatici, africani ed europei e veniva inizialmente disegnato con tratti asiatici, pelle scura, occhi e capelli chiari. In seguito alla storia \"Quiver\" il disegno del personaggio venne cambiato ed a Connor vennero attribuiti tratti europei e pelle chiara, anche se una figura della sua infanzia nella pi\u00f9 recente storia \"La cerca dell'arciere\" lo fa vedere con la pelle scura. Questo ha portato ad una considerevole confusione tra i nuovi lettori ed anche alcuni dei vecchi. Non \u00e8 stata data una ragione ufficiale per il cambiamento.\nPoteri e abilit\u00e0.\nConnor non possiede alcun tipo di superpotere, ma \u00e8 un arciere esperto (anche se non ha l'attitudine naturale che invece possiede suo padre). A differenza del padre (che da sempre ha usato frecce speciali), usa un arco e delle frecce tradizionali.\nIn seguito al suo addestramento all'ashram, Connor pu\u00f2 imitare gli stili di combattimento che vede, anche se \u00e8 un'abilit\u00e0 che ha acquisito con il tempo e non un superpotere. Lo scrittore Chuck Dixon ha usato la storia \"La confraternita del pugno\" per dare definitivamente a Connor il ruolo di miglior combattente corpo-a-corpo del mondo. Anni dopo, comunque, l'assassino esperto di arti marziali Constantine Drakon si dimostrer\u00e0 chiaramente superiore a Connor in questo campo, anche se l'eroe era armato e lui no. Questo porta sia alla speculazione che Drakon possa essere un metaumano sia alla speculazione che Connor non sia pi\u00f9 il miglior combattente nell'universo DC. L'anno successivo a questa miniserie, comunque, l'abilit\u00e0 nelle arti marziali di Connor fu ristabilita nella serie, di breve vita, dedicata a Richard Dragon. Anche se la pi\u00f9 realistica spiegazione per queste differenze sia semplicemente il diverso approccio degli autori al personaggio, ci sono esempi nella vita reale di eccezionali praticanti di arti marziali dimostratisi particolarmente deboli contro determinati stili di combattimento.\nTutto questo per\u00f2 viene applicato all'Universo DC della \"Modern age\" dato che Val Armorr, il Karate Kid (un personaggio apparso in varie storie ambientate nel futuro Universo DC) \u00e8 solitamente accettato, ma non ufficialmente, come il miglior atleta di arti marziali di qualsiasi periodo della storia dell'Universo DC. Il titolo di \"miglior artista marziale\" nell'universo DC, \u00e8 passato da personaggio a personaggio: da Lady Shiva a Batman, fino a Karate Kid. \u00c8 quindi impossibile definire chi sia realmente il migliore. Per questo motivo, e per le contraddizioni avvenute nei fumetti nel corso degli anni, questa definizione non pu\u00f2 essere presa come attendibile."}
{"id": "615412", "revid": "114010783", "url": "https://it.wikipedia.org/wiki?curid=615412", "title": "Party Music", "text": "Party Music \u00e8 il quarto album del gruppo hip hop statunitense dei The Coup, ed \u00e8 considerato il miglior album rap del 2001.\n\"5 Million Ways to Kill a C.E.O.\" \u00e8 il singolo pi\u00f9 famoso dell'album.\nL'album originale \u00e8 stato pubblicato nel novembre 2001 dalla 75 Ark Records, mentre la ristampa del 2004 \u00e8 stata prodotta della Epitaph Records.\nSu Metacritic ottiene una valutazione pari a 85/100 basata su 11 recensioni.\nCopertina.\nLa copertina dell'album, realizzata a giugno, raffigurava il duo Coupil intento a far esplodere le Torri Gemelle.\nSecondo i componenti della band, rappresenterebbe la decadenza del capitalismo distrutto dalla musica e non un incitamento al terrorismo.\nLa distribuzione dell'album fu bloccata in seguito agli eventi dell'11 settembre per la controversa copertina: il duo, forzato dalla casa discografica, ha dovuto cambiarla, sostituendo l'immagine delle torri con quella di un bicchiere, pieno di benzina, in fiamme.\nI Coup avevano cercato di mantenere la copertina precedente con la motivazione che avrebbe dovuto spingere la gente a considerare che i terroristi non sono solo stranieri e sovversivi, ma ad aprirgli gli occhi sul fatto che gli Stati Uniti sono stati responsabili di atti atroci."}
{"id": "615414", "revid": "287204", "url": "https://it.wikipedia.org/wiki?curid=615414", "title": "Terra a palla di neve", "text": "L'espressione \"Terra a palla di neve\" (\"Snowball Earth\" in inglese) fa riferimento ad una teoria scientifica secondo cui il nostro pianeta in epoche molto remote (Proterozoico) avrebbe attraversato dei periodi di abbassamento drastico della temperatura durante i quali la superficie della Terra fu completamente ricoperta di ghiaccio. L'effettiva occorrenza e il numero di tali eventi rimane al momento oggetto di controversia. I suoi sostenitori affermano che tale ipotesi spiegherebbe meglio di ogni altra la presenza di depositi sedimentari, generalmente ritenuti di origine glaciale, alle latitudini tropicali, oltre ad altre enigmatiche caratteristiche presenti nelle registrazioni geologiche. Gli oppositori contestano invece le implicazioni di tali prove geologiche e la possibilit\u00e0 stessa che tale fenomeno geofisico possa verificarsi. Secondo uno dei maggiori sostenitori di questa teoria, lo studioso statunitense Joseph L. Kirschvink, ci sarebbero stati quattro episodi di questo tipo avvenuti tra i 590 ed i 900 milioni di anni fa, e uno pi\u00f9 remoto, circa due miliardi di anni fa.\nFasi della glaciazione secondo la teoria.\nFrammentazione del supercontinente \"Rodinia\".\nSuccessivamente alla formazione del supercontinente Rodinia, in loco si verificarono una serie di sconvolgimenti tettonici che portarono progressivamente alla frantumazione dello stesso. In tal modo si formarono numerosi rift e dorsali da cui fuoriusciva lava basaltica proveniente dal mantello terrestre, che ricopr\u00ec gran parte del granito che formava la superficie continentale.\nAssorbimento dell'anidride carbonica dall'atmosfera.\nIl basalto, essendo una roccia porosa, viene erosa molto pi\u00f9 facilmente del granito e pertanto, a parit\u00e0 di tempo, la quantit\u00e0 di basalto asportata dai fiumi \u00e8 maggiore della corrispettiva in granito.\nUna volta dissolte in acqua, le componenti minerali delle rocce assorbono di norma una parte dell'anidride carbonica disciolta nell'acqua stessa; dopo essersi legati alla CO2, i minerali tendono a precipitare sul fondale marino come sedimenti. Questo fenomeno provoca una carenza di anidride carbonica nelle acque marine che viene compensata dallo scioglimento in acqua di una grossa quantit\u00e0 di CO2 proveniente dall'atmosfera: in pratica il mare la assorbe come una vera e propria \"spugna\". Quindi, a parit\u00e0 di tempo, si pu\u00f2 dire che la roccia basaltica \"consumi\" pi\u00f9 anidride carbonica (circa 8 volte di pi\u00f9) della corrispondente roccia granitica.\nIl consumo di CO2 riduce l'effetto serra.\nIn seguito alla frantumazione di \"Rodinia\", il consumo di anidride carbonica provocato dall'erosione del basalto aument\u00f2 ad un livello tale da superare, a parit\u00e0 di periodo, il quantitativo emesso dalle eruzioni vulcaniche, provocando cos\u00ec una netta diminuzione dell'effetto serra sul pianeta, dato che la CO2 \u00e8 uno dei cosiddetti gas serra ovvero uno di quei gas che provoca questo fenomeno.\nFormazione delle calotte polari.\nA seguito di questa catena di eventi la temperatura media del globo inizi\u00f2 a scendere e le calotte polari, quasi del tutto inesistenti prima della frantumazione di \"Rodinia\", iniziarono a espandersi. Inoltre il ghiaccio, riflettendo la luce solare, acceler\u00f2 ulteriormente il raffreddamento del pianeta che, come gi\u00e0 detto, era stato favorito dall'assottigliamento dello strato di gas serra.\nLa Terra diventa una \"palla di neve\".\nPi\u00f9 la superficie terrestre veniva coperta dal ghiaccio, pi\u00f9 la temperatura scendeva. Si avviava cos\u00ec un circolo vizioso che in poche migliaia di anni port\u00f2 i ghiacciai a ricoprire quasi tutto il pianeta; il ghiaccio arriv\u00f2 perfino all'equatore, la zona notoriamente pi\u00f9 mite del globo, dove era spesso circa 3 metri.\nLa Terra, salvo alcune zone in prossimit\u00e0 dei vulcani, aveva assunto l'aspetto di una enorme \"palla di neve\" (\"snowball\", in inglese).\nFine della glaciazione.\nIn seguito a questo evento la banchisa, ricoprendo interamente il mare terrestre, imped\u00ec il processo di dissoluzione della roccia basaltica che per tanto tempo aveva alimentato questa glaciazione e i gas serra dell'atmosfera ripresero ad aumentare.\nNel contempo circa il 99% delle forme di vita esistenti sulla Terra (per lo pi\u00f9 batteri) si era estinta. Il restante 1% sopravvisse grazie alle sorgenti calde sottomarine oppure perch\u00e9 si trovava nei pressi dell'equatore, dove il minor spessore del ghiaccio permise alla luce solare di passare, seppur ridotta in intensit\u00e0.\nDopo qualche migliaio di anni, il livello di gas serra era giunto a un punto tale da essere circa 350 volte maggiore di quello dei giorni d'oggi. L'effetto serra che ne deriv\u00f2 fu molto intenso e favor\u00ec lo scioglimento dei ghiacci; a poco a poco la situazione climatica della terra torn\u00f2 ad essere simile a quella antecedente alla frammentazione del supercontinente \"Rodinia\". Inoltre il ghiaccio aveva eroso fortemente l'oramai frammentato \"Rodinia\" e aveva riportato in superficie lo strato granitico precedentemente sepolto."}
{"id": "615416", "revid": "123155217", "url": "https://it.wikipedia.org/wiki?curid=615416", "title": "Antonio Scurati", "text": "Docente di letterature comparate e di \"creative writing\" all\u2019Universit\u00e0 IULM, editorialista del \"Corriere della Sera\", ha vinto i principali premi letterari italiani. Esordisce nel 2002 con Il rumore sordo della battaglia.\nScurati \u00e8 co-direttore scientifico del Master in Arti del Racconto. Del 2018 \u00e8 \"M. Il figlio del secolo\", primo romanzo di una trilogia dedicata al fascismo e a Benito Mussolini: in vetta alle classifiche per due anni consecutivi, vincitore del Premio Strega 2019, \u00e8 in corso di traduzione in quaranta paesi e diventer\u00e0 una serie televisiva.\nBiografia.\nDi madre napoletana e di padre di Cusano Milanino, si \u00e8 laureato in Filosofia all'Universit\u00e0 degli Studi di Milano; prosegue gli studi all'\u00c9cole des hautes \u00e9tudes en sciences sociales di Parigi e completa la sua formazione conseguendo un dottorato di ricerca in Teoria e analisi del testo all'Universit\u00e0 di Bergamo. Professore a contratto nell'ateneo bergamasco, coordina il Centro studi sui linguaggi della guerra e della violenza. Sempre presso l'Universit\u00e0 di Bergamo insegna Teorie e tecniche del linguaggio televisivo. Nel 2005 diviene ricercatore in Cinema, Fotografia, Televisione e nel 2008 si trasferisce alla IULM di Milano, dove attualmente \u00e8 professore associato e svolge attivit\u00e0 nell'ambito del Laboratorio di Scrittura Creativa e del Laboratorio di Oralit\u00e0 e Retorica.\nHa pubblicato nel 2003 il saggio \"Guerra. Narrazioni e culture nella tradizione occidentale\", finalista al Premio Viareggio. Il suo romanzo \"Il sopravvissuto\" (Bompiani, 2005) ha vinto (ex aequo con Pino Roveredo) la XLIII edizione del Premio Campiello e il Premio Nazionale Letterario Pisa per la Narrativa. Nel 2006 \u00e8 stato pubblicato in una nuova versione il suo romanzo d'esordio, \"Il rumore sordo della battaglia\". Nel 2006, presso Bompiani, \u00e8 uscito il saggio \"La letteratura dell'inesperienza. Scrivere romanzi al tempo della televisione\": una riflessione su media, Dadaismo, letteratura e Umanesimo.\nCollabora col settimanale \"Internazionale\" e il quotidiano \"La Stampa\". Nel 2007 viene pubblicato \"Una storia romantica\". Nello stesso anno realizza per Fandango il documentario \"La stagione dell'amore\", un film che indaga sul tema dell'amore nell'Italia contemporanea, riprendendo l'inchiesta realizzata nel 1965 da Pier Paolo Pasolini in \"Comizi d'amore\". Nel 2009 pubblica \"Il bambino che sognava la fine del mondo\", romanzo che mescola realt\u00e0 e finzione, prendendo spunto dalla cronaca per descrivere impietosamente la fame di tragedie da parte dei mass-media e del mondo dell'informazione in generale.\nNel 2010 pubblica \"Gli anni che non stiamo vivendo. Il tempo della cronaca\", una raccolta di articoli sui principali fatti contemporanei di cronaca nera, politica e attualit\u00e0. Nello stesso anno affronta i medesimi argomenti con la rubrica \"Lettere dal nord\" all'interno del programma televisivo \"Parla con me\". Nel 2015 \u00e8 uscito, ancora per Bompiani, \"Il tempo migliore della nostra vita\", opera fra il romanzesco e il biografico, dedicata alla vita di Leone Ginzburg, Premio Selezione Campiello e Premio Viareggio 2015.\nNel settembre 2018 pubblica \"M. Il figlio del secolo\", primo volume di una trilogia su Benito Mussolini destinata a raccontare la storia italiana dal 23 marzo 1919 - giorno della fondazione dei Fasci di combattimento - al 1945. \"M.\" si chiude col discorso pronunciato il 3 gennaio 1925 alla Camera dei deputati, instaurazione ufficiale della dittatura dopo la crisi politica determinata dall'omicidio di Giacomo Matteotti. Alcuni errori storici presenti nella prima edizione del volume sono stati sottolineati sul \"Corriere della Sera\" da Ernesto Galli della Loggia, cui l'autore ha risposto sulle colonne dello stesso giornale argomentando che l'epoca attuale necessiti di \"una cooperazione tra il rigore della scienza storica e l'arte del racconto romanzesco\". Nella notte tra il 4 e il 5 luglio 2019 il libro riceve il Premio Strega. Il libro ha riscosso un vasto successo di pubblico, vendendo copie, ed \u00e8 in corso di traduzione in 39 Paesi; in lavorazione \u00e8 una serie televisiva.\nIl 20 settembre 2019 il \"Corriere della Sera\" annuncia l'inizio della collaborazione di Scurati al quotidiano. Il primo articolo, riguardante l'eutanasia, appare sul giornale il 28 settembre.\nNel settembre 2020 esce \"M. L'uomo della provvidenza\", seconda parte del trittico, che segue la parabola del dittatore dal 1925 al 1932, raccontandone la politica liberticida, gli intrighi e le lotte feroci per il potere tra i vari potenti ras provinciali fascisti, le loro invidie, gelosie e rancori con al centro la figura onnipresente di Mussolini, colta nelle sue mediocrit\u00e0 e aberrazioni."}
{"id": "615428", "revid": "76204", "url": "https://it.wikipedia.org/wiki?curid=615428", "title": "Linares, Cile", "text": ""}
{"id": "615429", "revid": "125721952", "url": "https://it.wikipedia.org/wiki?curid=615429", "title": "H2Odio", "text": "H2Odio \u00e8 un film del 2006 direct-to-video diretto da Alex Infascelli, che tratta della sindrome del gemello evanescente.\nTrama.\nOlivia, Summer, Ana, Christina e Nicole sono cinque ragazze che decidono di sperimentare una \"dieta\" esclusivamente a base di acqua per una settimana. Si trasferiscono nella casa dove Olivia viveva con la madre da bambina in un'isola in mezzo ad un lago. La pi\u00f9 convinta di tutte \u00e8 Olivia che comincia ad essere isolata dalle altre e rimane con il proprio diario come delirio personale.\nNel frattempo succedono fatti strani come la sparizione delle scorte d'acqua e pian piano si delinea il rapporto che Olivia ha con la propria gemella evanescente. Dal rapporto di Olivia con la propria gemella si creano degli strani equilibri che culmineranno nell'omicidio delle altre quattro amiche.\nPromozione.\nLa locandina \u00e8 stata realizzata da Ana Bagayan.\nDistribuzione.\nQuesto film \u00e8 uscito direttamente nelle edicole (abbinato in formato DVD a \"L'Espresso\" e \"la Repubblica\") senza passare per le sale cinematografiche, attraverso la casa di distribuzione propria di Alex Infascelli, la 52 S.r.l.. Lo slogan del film \u00e8 \u00abDal 3 maggio in nessun cinema\u00bb ed \u00e8 il regista stesso che, in alcune interviste, spiega il perch\u00e9 di questa decisione particolare:"}
{"id": "615430", "revid": "4865350", "url": "https://it.wikipedia.org/wiki?curid=615430", "title": "Lollo Ferrari", "text": ""}
{"id": "615431", "revid": "1005847", "url": "https://it.wikipedia.org/wiki?curid=615431", "title": "Mappano", "text": "Mappano (\"Mapan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte. \u00c8 stato istituito il 31 gennaio 2013 per scorporo del territorio dai comuni di Caselle Torinese, Borgaro Torinese, Settimo Torinese e Leini.\nGeografia fisica.\nIl paese di Mappano ha all'incirca la forma di un triangolo ottusangolo, il lato ovest \u00e8 delimitato dal Raccordo autostradale 10 e il lato sud \u00e8 delimitato dalla Tangenziale Nord di Torino ed \u00e8 tagliato quasi a met\u00e0 dalla SP 267 che nel territorio comunale prende il nome di \"Strada Cuorgn\u00e8\".\nStoria.\nI primi documenti che fanno riferimento a Mappano risalgono al XIII secolo quando la regione, per il suo paesaggio acquitrinoso, era conosciuta come \"i fanghi\" o \"alla palude\".\nL'attuale denominazione \u00e8 quasi certamente legata al nome degli Amapano, una famiglia benestante e di cultura, proprietaria di alcuni terreni sul territorio dell'attuale Mappano.\nNel XVII secolo la bonifica del territorio e la costruzione del \"Naviglio\" da parte dei Gesuiti, cos\u00ec come l'impulso dato da Carlo Emanuele II all'economia sabauda, favorirono lo sviluppo dell'agricoltura e dell'allevamento mappanesi e la nascita del mestiere dei \"Lavand\u00e9\", capaci di servire per decenni l'intera citt\u00e0 di Torino.\nLa costruzione della Chiesa Parrocchiale dedicata a Nostra Signora del Sacro Cuore di Ges\u00f9, nel 1913, testimoniava la crescita della popolazione, ulteriormente aumentata negli anni in seguito all'insediamento di industrie e alla correlata immigrazione interna.\nCostituzione del comune.\nNaturalmente, tra il 1992 e il 2013 seguirono altre iniziative e la costituzione di un secondo \"Comitato per la costituzione di Mappano Comune\" nel 2001. Tuttavia il numero complessivo dei residenti nel comune proposto non soddisfaceva i limiti della legge all'epoca in vigore (10.000 abitanti)."}
{"id": "615432", "revid": "2096950", "url": "https://it.wikipedia.org/wiki?curid=615432", "title": "Giorgio Simeoni", "text": "Si \u00e8 laureato in giurisprudenza, ed \u00e8 diventato un imprenditore. \u00c8 stato presidente dell'interporto di Civitavecchia e Vice Presidente della Regione Lazio con delega alla formazione nella giunta presieduta da Francesco Storace. Inoltre, ha coordinato la campagna elettorale di Forza Italia per le elezioni amministrative della capitale nel 2006.\nNella XV Legislatura \u00e8 eletto deputato alla Camera nelle file di Forza Italia, nella circoscrizione Roma 1. \u00c8 stato membro della commissione ambiente, territorio e lavori pubblici. Il 22 aprile 2008 \u00e8 stato eletto deputato del Popolo della Libert\u00e0, nella stessa circoscrizione. Dal 21 maggio 2008 ha fatto parte della IX Commissione (Trasporti, Poste e Telecomunicazioni) della Camera dei Deputati. Il 22 aprile 2008 \u00e8 stato nuovamente rieletto alla Camera dei Deputati, rimanendo in carica fino al 14 marzo 2013."}
{"id": "615437", "revid": "2225", "url": "https://it.wikipedia.org/wiki?curid=615437", "title": "Scappo dalla citt\u00e0", "text": ""}
{"id": "615438", "revid": "287204", "url": "https://it.wikipedia.org/wiki?curid=615438", "title": "Iowa (trib\u00f9)", "text": "Gli Iowa sono una trib\u00f9 indiana originaria del Nord America.\nStoria.\nLa prima volta in cui ci giunge notizia degli indiani Iowa \u00e8 nel 1690. Era una trib\u00f9 che viveva nelle vicinanze dei \"Grandi Laghi\".\nIl loro celebre capo, \"Uomo-haw-gaw\", era allora alla testa della trib\u00f9 e sotto il suo comando migrarono verso ovest, attraversarono il Mississippi ed occuparono la valle pi\u00f9 bassa del fiume Iowa, che da essi prese il nome. A lungo furono chiamati \"Ayouas\" dagli esploratori francesi, ma Lewis e Clark nel giornale delle loro esplorazioni, nel 1804, si riferiscono a questa trib\u00f9 come gli \"Ayouways\". Durante gli anni seguenti il nome divenne Ioway ed infine l'y \u00e8 caduta ed abbiamo il nome Iowa (), con l'accento sulla I (pronunciata \"\u00e0i\"). Antoine Le Claire, un meticcio di discendenza francese ed indiana e che conosceva varie lingue indiane, traduce la parola Iowa come \"questo \u00e8 il posto\". Theodore S. Parvin, un'alta autorit\u00e0 in materia, racconta cos\u00ec la loro leggenda:\nChi ha seguito la storia degli Iowa, come Schoolcraft ed altri, ha scoperto che questa trib\u00f9 ha migrato quindici volte. Sembra abbiano cominciato a muoversi circa nel 1693 dalle vicinanze dei Grandi Laghi, per arrivare molti anni dopo nello Iowa. La migrazione seguente fu nella valle di Des Moines, nelle vicinanze delle contee di Van Buren, di Wapello e di Davis. Molti anni dopo si trasferirono a sud verso il Missouri e poi in Dakota. Per parecchi anni vissero nella valle del grande fiume Sioux, vagando nello Iowa nordoccidentale fino al lago Spirit e nelle valli superiori dei piccoli fiumi del Des Moines e del Sioux Moines. Lasciando queste regioni discesero il Missouri fino in Nebraska e nella valle della Platte. Vagarono poi fino in Missouri del Nord e da l\u00e0 in Iowa del Sud nella regione del Chariton e dei grandi fiumi. Ingaggiarono frequenti guerre con i Sioux e nel 1807 ebbero una battaglia con gli Osages. Alcuni anni pi\u00f9 tardi fu il vaiolo a devastare la loro trib\u00f9 uccidendo pi\u00f9 di cento guerrieri e quasi duecento fra donne e bambini. Dodici anni dopo persero ancora pi\u00f9 di duecento membri della trib\u00f9 per la stessa malattia. Nel 1819 furono attaccati dai Sioux assolutamente superiori in forze e dopo una battaglia disperata, alla fine, il popolo Iowa fu sconfitto perdendo i guerrieri migliori e le donne che furono tratte prigioniere.\nMA-ha\u2013kah.\nUno dei capi pi\u00f9 celebri, dopo la morte di Uomo-haw-gaw, \u00e8 stato suo figlio \"MA-ha\u2013kah\" che si insedi\u00f2 nella valle di Des Moines, nei pressi del vecchio villaggio di Iowaville, vicino a dove sorge oggi la citt\u00e0 di Eldon.\nEbbe sette mogli e la favorita era una bellissima donna di nome \"Rant-che-wai\" (colomba che vola). Nel 1824, quando MA-ha-kah, con un gruppo di guerrieri, and\u00f2 a Washington per parlare con il Presidente Monroe, ella lo volle seguire per stringere anche lei la mano al Presidente. La sua presenza dest\u00f2 molta ammirazione a Washington per la sua bellezza ed intelligenza. Il suo ritratto fu dipinto da un artista della capitale ed a lungo adorn\u00f2 il suo studio. Era una donna gentile e generosa che dedicava molto del suo tempo ad assistere gli ammalati e i deboli. Il General Huges, l'agente indiano che ben la conosceva, parl\u00f2 in termini lusinghieri delle sue eccellenti qualit\u00e0.\nMA-ha\u2013kah fu sempre molto attaccato a lei e si disper\u00f2 moltissimo per la sua morte tragica avvenuta a causa di una caduta da cavallo subito dopo il suo ritorno da Washington."}
{"id": "615440", "revid": "1851848", "url": "https://it.wikipedia.org/wiki?curid=615440", "title": "Giuliano Terraneo", "text": "Carriera.\nGiocatore.\nCresce nelle giovanili del prima e del dopo. Il suo esordio in Serie C risale alla stagione 1974-1975 con i viscontei, con i quali nell'annata seguente guadagna la promozione in Serie B. Nel 1977 passa al , formazione con la quale disputa 7 campionati di Serie A. Il suo esordio nella massima categoria risale all'11 dicembre 1977, nel derby contro la (0-0).\nDal 1984 al 1986 difende la porta del , prima di passare alla nel campionato di Serie B 1986-1987, al termine del quale la squadra capitolina scampa a una possibile retrocessione in Serie C1 solo agli spareggi, durante i quali Terraneo \u00e8 protagonista.\nA fine stagione il portiere lombardo viene chiamato a sostenere un provino in Inghilterra, al di Alex Ferguson, raccomandato dall'ex compagno in rossonero Ray Wilkins; l'esito \u00e8 positivo, ma lui rinuncia per ragioni economiche.\nChiude quindi la sua carriera nel 1990 con il . In Salento, una promozione in Serie A e due salvezze sono il suo bilancio con i giallorossi.\nDirigente.\nDopo numerosi anni al come direttore generale, Terraneo approda, dopo una piccola parentesi al , il 21 agosto 1998 alla , voluto dall'allora \"digg\u00ec\" biancoceleste Julio Velasco per ricoprire la carica di direttore sportivo.\nDopo due anni va a ricoprire il ruolo di direttore tecnico all', dove di fatto agisce da \"braccio destro\" del responsabile dell'area tecnica Gabriele Oriali; sulla sponda nerazzurra di Milano porta a compimento alcuni acquisti di spessore, come quelli di Clarence Seedorf e Fabio Cannavaro.\nNegli anni ha curato molto i rapporti internazionali, legandosi al tecnico alsaziano Ars\u00e8ne Wenger e collaborando con gli spagnoli del . Dal maggio del 2015 fino a marzo del 2016 ricopre il ruolo di direttore tecnico dei turchi del . Dall'aprile 2018 \u00e8 consulente tecnico della squadra inglese del ."}
{"id": "615442", "revid": "12290", "url": "https://it.wikipedia.org/wiki?curid=615442", "title": "Blue Riband", "text": ""}
{"id": "615447", "revid": "1851848", "url": "https://it.wikipedia.org/wiki?curid=615447", "title": "Manuela Blanchard", "text": "Ha debuttato in televisione come annunciatrice di Antenna Nord (e successivamente della rete nata da quest'ultima, Italia 1), conducendo diversi programmi per ragazzi come \"A tutto gas\" e collaborando su Rete 4 con Pippo Baudo in \"Un milione al secondo\", ma \u00e8 nota soprattutto al grande pubblico per la sua attivit\u00e0 di conduttrice di \"Bim bum bam\", programma \"contenitore\" per bambini di Italia 1, a cui ha preso parte tra la fine del 1985 e il 1990, per poi condurne la versione domenicale mattutina fino al 1996.\nBiografia.\nNata a Milano, il padre era un alto dirigente di una ditta di vernici. Si \u00e8 diplomata in dizione e recitazione presso l'Accademia dei Filodrammatici di Milano nel 1981 ed entr\u00f2 nel mondo dello spettacolo nei primi anni ottanta come modella e attrice partecipando ad alcuni servizi fotografici e ad alcune pubblicit\u00e0. Nel 1980 partecipa come attrice al film \"Ho fatto splash\" di Maurizio Nichetti e appare brevemente nel film \"Domani si balla!\" nella scena finale ambientata nel cinema e in \"Arrivano i miei\" di Nini Salerno nel ruolo di una valletta di una tv privata.\nIn televisione esordisce facendo l'annunciatrice a Italia 1 e Antenna Nord dove teneva anche un programma che si chiamava \"A tutto gas\". Partecipa anche ad alcune puntate di \"Superclassifica Show\" dove appare anche nelle esibizioni/videoclip di Pupo in \"Forse\" e de I Camaleonti in \"...e camminiamo\". Tra il 1982 e il 1984 ha inoltre affiancato Sandra Mondaini nel programma \"Il circo di Sbirulino\". Nel 1983 partecipa come valletta al telequiz \"Un milione al secondo\", condotto da Pippo Baudo su Rete 4. A tempo perso, in giovent\u00f9, strimpellava la chitarra, e accompagnandosi con questo strumento accenn\u00f2 la canzone \"Everybody's talkin\", tratta dal film \"Un uomo da marciapiede\", nel corso di una puntata del telequiz.\nDal 1985 venne chiamata a condurre il programma per bambini \"Bim bum bam\" su Italia 1 prendendo il posto della precedente presentatrice, Licia Col\u00f2, e fece coppia con Paolo Bonolis e il pupazzo Uan (doppiato da Giancarlo Muratori). Il programma condotto dal trio Paolo, Manuela e Uan ebbe di anno in anno pi\u00f9 successo arrivando a vincere 3 Telegatti per tre anni consecutivi. La Blanchard interpret\u00f2 anche alcune sigle assieme ai vari conduttori e al coro dei Piccoli Cantori di Milano.\nNella edizione 1989/90 Manuela prese parte allo show solo a partire da aprile 1990, sostituita in precedenza da Carlo Sacchetti, Carlotta Pisoni Brambilla, Debora Magnaghi e Roberto Ceriotti. In quella stagione arriv\u00f2 anche il pupazzo Ambrogio, sempre creato dal Gruppo 80 e doppiato da Daniele Demma. Resta a \"Bim bum bam\" fino all'estate 1992. Dall'ottobre di quell'anno e fino al 1996, ne conduce la versione domenicale mattutina in onda su Italia 1.\nNella seconda met\u00e0 degli anni novanta, la rete le comunica che non ci sarebbe pi\u00f9 stata la fascia ragazzi e l\u2019avrebbero sostituita coi cartoni animati, e che non ci sarebbe stata pi\u00f9 produzione. La Blanchard propose allora alcune nuove idee come una trasmissione sulla medicina naturale, una sitcom su Rennes Le Chateau con tutta la storia del Santo Graal e poi una trasmissione sulle religioni e le filosofie nel mondo e sui personaggi che avevano dato un contributo all\u2019evoluzione, ma vennero tutte scartate. La rete le propose allora alcune televendite, come fece con gli altri colleghi ma, a differenza di essi la Blanchard prefer\u00ec rifiutare e si ritir\u00f2 dalle scene.\nHa quindi seguito corsi di naturopatia e frequentato l'associazione \"Universit\u00e9 Europeenne Jean Monnet\" di Bruxelles.\nDopo un'assenza di svariati anni dai media, negli anni duemiladieci ha fatto il suo ritorno attraverso i social network come Facebook, Instagram e la piattaforma web, YouTube e ha iniziato a partecipare a varie convention e incontri con i fans come al Etna Comics 2018.\nNel 2020 \u00e8 tornata a lavorare in televisione, dopo un'assenza di 22 anni, con un programma in onda su DeA Junior (canale Sky) chiamato \"Tai Chi One\", in cui la conduttrice insegna ai bambini e alle loro famiglie i trucchi e le posizioni dell\u2019antica arte orientale.\nVita privata.\nManuela Blanchard vive sulle colline della Brianza, ha un figlio, Michael Bianco, che fa il musicista, nato nel 1985 dalla relazione con Vittorio Bianco, anch'egli musicista, che la Blanchard ha conosciuto nel 1983 quando egli faceva il bassista e cantante nell'orchestra per la trasmissione \"Un milione al secondo\". Dopo essersi dedicata alla naturopatia, Manuela insegna Shaolin Quan, Tai ji Quan e Baduanjin."}
{"id": "615453", "revid": "119331101", "url": "https://it.wikipedia.org/wiki?curid=615453", "title": "Michail Michajlovi\u010d Bachtin", "text": "\u00c8 stato autore di opere molto influenti di estetica, teoria della letteratura, critica letteraria ed epistemologia delle scienze umane. Bachtin \u00e8 considerato uno dei pi\u00f9 significativi pensatori del ventesimo secolo (Michail Holquist, Cvetan Todorov).\nBiografia.\nNato da una famiglia nobile, suo padre era direttore di banca e trasfer\u00ec la famiglia da Or\u00ebl a Vilnius e poi a Odessa. L\u00ec Bakhtin inizi\u00f2 a studiare nell'universit\u00e0 locale, ma poi si trasfer\u00ec a Pietroburgo per raggiungere il fratello Nicholai. Dopo una laurea in filologia all'Universit\u00e0 di Petrograd (1913-1918), per sfuggire alla guerra civile russa and\u00f2 a Nevel' e poi a Vicebsk dove raccolse intorno a s\u00e9 un gruppo di intellettuali - conosciuto oggi come il circolo di Bachtin - fra cui Valentin Volo\u0161inov e Pavel Medvedev (autori di opere ormai sostanzialmente attribuite a Bachtin, anche se pi\u00f9 esplicitamente influenzate dal marxismo).\nNel 1924 Bachtin si spos\u00f2 e torn\u00f2 a Leningrado. Malato alle ossa (osteomielite) e privo di raccomandazioni politiche non riusc\u00ec per lungo tempo a lavorare. Nel 1929 fu arrestato, pare per aver partecipato a riunioni clandestine della Chiesa ortodossa russa e condannato a dieci anni di prigionia in un campo delle Isole Solovki, per\u00f2 l'intervento di M. Gorkij riusc\u00ec a far commutare la pena a una condanna di sei anni d'esilio nel Kazakistan, dove lavor\u00f2 come contadino.\nNel 1936 fu assunto in Mordovia come insegnante di russo nella facolt\u00e0 di pedagogia di Saransk. Nel 1937 si trasfer\u00ec a Kimry dove l'anno successivo, ammalatosi, sub\u00ec l'amputazione di una gamba. Tent\u00f2 di ottenere l'abilitazione all'insegnamento universitario a Mosca, ma gli fu negata (era anche il periodo dell'invasione nazista). Torn\u00f2 a Saransk dove gli venne offerto il posto di direttore della facolt\u00e0 di letteratura. Quindi, dal 1957, diresse il dipartimento di letteratura russa e comparata. Nel 1961 per ragioni di salute si ritir\u00f2 dall'incarico. Nel 1969, si trasfer\u00ec a Mosca, dove mor\u00ec nel 1975.\nLe sue opere raggiunsero popolarit\u00e0 solo dopo la sua morte, quando fu pienamente riconosciuto il suo valore come teorico e intellettuale nell'ambito degli studi di critica letteraria all'interno delle correnti del formalismo russo e dello strutturalismo. I libri che pubblic\u00f2 in vita furono gli studi su Dostoevskij (nel 1929 e nel 1963) e su Rabelais nel 1965. I suoi scritti acquisirono popolarit\u00e0 dal 1968 (Italia) e 1970 (Francia). Solo di recente le sue opere complete e i molti inediti sono stati pubblicati nel suo paese di origine.\nPensiero.\nL'opera di Bachtin si colloca attraverso varie discipline e correnti. Come critico letterario considerava fondamentale, per l'interpretazione del testo, la presentazione del contesto storico dell'opera. Ogni messaggio \u00e8 emesso in particolari situazioni storiche, che agevolano l'interpretazione e la comprensione del testo; quest'ultimo dunque non pu\u00f2 considerarsi autonomo. La teoria di Bachtin approfondisce tre aspetti: teoria del linguaggio, teoria dei generi letterari, teoria del comico. La prima sottolinea l'importanza del dialogo, identificando tutte le forme di scrittura con esso attraverso l'ipotesi di un dialogo con un lettore immaginario. La teoria dei generi \u00e8 piuttosto teoria del romanzo; questo genere sar\u00e0 molto apprezzato da Bachtin per la sua modernit\u00e0 e coerenza con il reale. Per quanto riguarda la teoria del comico, lo studioso propone un approccio alla realt\u00e0 attraverso il riso e considera il carnevale come rovesciamento dei valori.\nIl concetto di \"dialogo\" viene da lui visto in modo generale, quasi un caleidoscopio espressivo polifonico, laddove un monologo, ammesso che esista, pu\u00f2 avere una sua verit\u00e0 e un suo punto di vista univoco. Il linguaggio \u00e8 fondamentalmente dialogico e include il rapporto tra autore ed eroe (o personaggio, sconosciuto perfino all'autore), estetica ed etica.\nBachtin ha esplorato i generi non tanto come convenzioni e gerarchie formali, quanto come modi diversi di lettura del mondo e delle ideologie che interpretano e valutano il mondo, preferendo in questo senso il romanzo quale luogo della lettura polifonica e dell'espressione dialogica. Persino il monologo interiore (Tolstoj e Vygotskij) non \u00e8 che il riflesso dei dialoghi esterni, essenzialmente di ordine sociale e storico."}
{"id": "615456", "revid": "9416", "url": "https://it.wikipedia.org/wiki?curid=615456", "title": "Carnevalesco", "text": ""}
{"id": "615460", "revid": "1149807", "url": "https://it.wikipedia.org/wiki?curid=615460", "title": "Bellino II", "text": "Bellino II \u00e8 stato un cavallo trottatore francese del XX secolo.\nFu acquistato per pochi soldi e portato al mondo dell'ippica quando pareva ormai destinato ad una vita da cavallo da tiro o, peggio ancora al macello. La sua mole imponente e massiccia contrastava con la figura classica del trottatore, ma in pista la sua potenza fisica si univa ad uno straordinario senso della corsa, frutto anche del connubio col suo driver storico, Jean-Ren\u00e9 Gougeon.\nNel suo palmar\u00e8s figurano tre Grand Prix d'Amerique (1975, 1976, 1977); in Italia \u00e8 da ricordare la sua vittoria nel Gran Premio Lotteria di Agnano del 1976, colta da Bellino II dopo due sfortunati tentativi, nella sua ultima partecipazione al gran premio.\nCuriosit\u00e0.\nUn'inseparabile cagnetta era l\"'amica del cuore\" di Bellino II che pare non potesse dormire, se privato della compagnia della bestiola."}
{"id": "615462", "revid": "116122369", "url": "https://it.wikipedia.org/wiki?curid=615462", "title": "Jean-Ren\u00e9 Gougeon", "text": "Soprannominato \"Il Papa di Vincennes\" ha vinto otto edizioni del Grand Prix d'Amerique (la prima nel 1966. Il suo nome \u00e8 legato a cavalli quali: Roqu\u00e9pine, e Bellino II col quale trionf\u00f2 all'Amerique per ben tre volte di seguito, impresa ripetuta alla guida di Ourasi (1986, 1987, 1988)."}
{"id": "615463", "revid": "1305772", "url": "https://it.wikipedia.org/wiki?curid=615463", "title": "Deellenizzazione del cristianesimo", "text": "La deellenizzazione del cristianesimo \u00e8 un tentativo di sganciare il Cristianesimo dall'influsso della cultura greca o, pi\u00f9 specificamente, ellenistica.\nL'analisi di Benedetto XVI.\nSecondo Benedetto XVI la deellenizzazione del cristianesimo ha avuto tre onde nel corso della storia:"}
{"id": "615466", "revid": "13261", "url": "https://it.wikipedia.org/wiki?curid=615466", "title": "Angelo Brunetti", "text": "Biografia.\nNato a Roma da un maniscalco nel rione di Campo Marzio, fu di mestiere carrettiere del porto di Ripetta, trasportando vino dai Castelli romani e poi gestendo una taverna nei pressi di Porta del Popolo. Sembra che in et\u00e0 giovanile abbia esercitato la mansione di \"garzone\" nel Seminario Romano all'Apollinare. Infatti nelle scale secondarie, in un'umile stanzuccia, sulla porta di ingresso \u00e8 scritto a matita: \"Angelo Brunetti\". Di carattere brillante e molto socievole, era beneamato dal popolo romano, anche per il suo comportamento durante l'epidemia di colera del 1837. Grazie alla sua innata capacit\u00e0 dialettica che non pot\u00e9 mai coltivare con l'istruzione (parlava solo ed unicamente in romanesco), divenne presto un rappresentante informale dei sentimenti popolari. Questa sua caratteristica emerse appieno con l'avvento al soglio pontificio di papa Pio IX nel 1846.\nBrunetti si fece portavoce dell'ansia popolare per il ritardo delle tanto attese e promesse riforme annunciate dal nuovo pontefice. Nel luglio del 1846, in una manifestazione di popolo, ringrazi\u00f2 pubblicamente il Papa per aver concesso la libert\u00e0 ai prigionieri politici, donando alla popolazione alcune botticelle di vino ed accendendo un grande fuoco vicino a Porta del Popolo. Nella primavera e nell'estate del 1847 Brunetti fu il diretto organizzatore di manifestazioni popolari al fine di incitare il Papa a continuare nel suo piano di riforme politiche all'interno dello Stato Pontificio. Il 17 aprile 1848, sera della Pasqua ebraica, si un\u00ec alla demolizione dei portoni del ghetto ebraico di Roma ordinata dall'autorit\u00e0. Al Museo del Risorgimento di Roma si conserva ancora la sua giacchetta rossa con ricamata pi\u00f9 volte la scritta \"Viva Pio IX\", che allora riscuoteva grandi consensi per la sua politica \"liberale\".\nAbbracciata la causa mazziniana dopo il voltafaccia del pontefice avvenuto con l'allocuzione del 29 aprile 1848, ader\u00ec alla Rivoluzione del 1849. Partecip\u00f2 attivamente ai combattimenti contro l'assediante francese e dopo la caduta della Repubblica Romana, nel luglio dello stesso anno, lasci\u00f2 Roma con l'intento di raggiungere Venezia, che ancora resisteva agli Austriaci, insieme a Garibaldi e ad alcuni fedelissimi. Attraversati gli Appennini, raggiunse Cesenatico dove, requisiti alcuni bragozzi, si imbarc\u00f2. In prossimit\u00e0 del delta del Po fu intercettato da una vedetta austriaca e costretto con gli altri all'approdo.\nCiceruacchio e i suoi compagni chiesero l'aiuto di alcuni abitanti del posto per raggiungere Venezia, ma questi li denunciarono alle autorit\u00e0. Brunetti fu cos\u00ec arrestato dagli Austriaci e fucilato a mezzanotte del 10 agosto 1849, insieme al figlio Lorenzo di tredici anni, al prete Stefano Ramorino, Lorenzo Parodi di Genova, Luigi Bossi di Terni (che era in realt\u00e0 il figlio maggiore di Angelo Brunetti -quindi Luigi Brunetti- che aveva cambiato nome dopo essere stato accusato di essere l'esecutore materiale dell'assassinio di Pellegrino Rossi, capo del governo pre-rivoluzionario), Francesco Laudadio di Narni, Paolo Baccigalupi e Gaetano Fraternali (entrambi di Roma)."}
{"id": "615467", "revid": "34392", "url": "https://it.wikipedia.org/wiki?curid=615467", "title": "Ciceruacchio", "text": ""}
{"id": "615468", "revid": "1313685", "url": "https://it.wikipedia.org/wiki?curid=615468", "title": "Johann Trinius", "text": "Biografia.\nFiglio di un pastore protestante, allievo del Mosheim, il maggiore studioso tedesco di storia del Cristianesimo del settecento, autore di scritti ricchi di erudizione, Trinius oggi \u00e8 ricordato prevalentemente dagli storici del deismo, del libero pensiero, dell'illuminismo in quanto autore del \"Freydenker-Lexikon\" (\"Dizionario dei liberi pensatori\") che egli pubblic\u00f2 nel 1759, provvedendo poi, nel 1765, a fornirvi aggiunte e completamenti, perch\u00e9 potesse diventare sempre pi\u00f9 utile per chi intendeva studiare il pensiero filosofico e religioso della prima parte del XVIII secolo.\nTrinius aveva appreso da Mosheim e Baumgarten l'importanza di quella corrente di libero pensiero nata con Pierre Bayle, Toland, Collins, che nelle \"Lettere persiane\" (1721) di Montesquieu aveva trovato una sua lucida espressione e che, nei primi decenni del secolo, comprendeva ormai, tutta una serie di scrittori di ogni paese d'Europa e che, a met\u00e0 del Settecento, era giunta a trovare il suo sbocco e la sua fioritura nell''\"Encyclop\u00e9die\" di Diderot e D'Alembert. \nDi questo movimento Trinius intese fornire la bibliografia pi\u00f9 dettagliata, minuta ed accurata possibile, con lo scopo, beninteso, di mostrare quali e quanti fossero le polemiche, le obiezioni, le confutazioni che esso aveva suscitato in ogni angolo d'Europa e soprattutto nella dotta Germania. Nacque cos\u00ec il \"Freydenker-Lexikon\", la pi\u00f9 ricca bibliografia dell'illuminismo nascente che ancora oggi esista. Del \"Freydenker Lexikon\" (Leipzig und Bernburg, 1759), esiste una ristampa anastatica, con premessa di F. Venturi, edita dalla Bottega d'Erasmo (Torino 1960)."}
{"id": "615481", "revid": "94775", "url": "https://it.wikipedia.org/wiki?curid=615481", "title": "Cricetus", "text": ""}
{"id": "615482", "revid": "1610933", "url": "https://it.wikipedia.org/wiki?curid=615482", "title": "Criceto europeo", "text": ""}
{"id": "615484", "revid": "1282260", "url": "https://it.wikipedia.org/wiki?curid=615484", "title": "La notte", "text": ""}
{"id": "615485", "revid": "316716", "url": "https://it.wikipedia.org/wiki?curid=615485", "title": "Canis", "text": "Canis () \u00e8 un genere di canidi lupini che comprende le varie specie comunemente dette \u00abcani\u00bb, \u00ablupi\u00bb e \u00absciacalli\u00bb.\nI membri di questo genere sono generalmente di taglia media e grande, con arti lunghi e adatti alla corsa, crani alti e robusti, zampe anteriori pentadattili, zampe posteriori tetradattili, e pupille ovali. Il loro pelame \u00e8 in genere ispido, e il colore solitamente uniforme (tranne che in certe varianti geografiche di \"C. lupus\"), con pellicce grigiastre con sfumature gialle e rossicce inframezzate con peli neri. In certe specie, i peli neri formano una notevole sella scura lunga la schiena e attorno le spalle. Il dimorfismo sessuale non \u00e8 estremo, sebbene i maschi invariabilmente tendono a superare di grandezza le femmine.\nSi trovano in molteplici habitat diversi, dalle tundra ai deserti, mostrando preferenza per zone aperte dove abbondano gli ungulati. Sono canidi generalmente sedentari che formano coppie monogame che allevano i cuccioli in tane aperte. Il genere ha un areale vasto, estendendosi a nord fino al circolo polare artico e gi\u00f9 nelle zone equatoriali. Nel nuovo mondo, il suo areale ingloba tutto il Nordamerica, dall'arcipelago artico canadese alla Costa Rica. Nel vecchio mondo, vive in tutta l'Africa tranne che in Madagascar, e in tutta l'Eurasia tranne nell'Indocina orientale. In Italia esistono solo due specie: \"C. lupus\" (il lupo grigio) e \"C. aureus\" (lo sciacallo dorato). Il primo \u00e8 presente sulla penisola da circa 340-320.000 anni mentre l'ultimo \u00e8 un'aggiunta recente, che colonizza l'Italia nordorientale a partire dai primi anni ottanta.\nI canidi di questo genere sono di significanza pratica per l'uomo come predatori di bestiame e, meno importante, come portatori di rabbia. Il loro valore come animali da pelliccia \u00e8 relativamente bassa.\nDescrizione.\nAspetto.\nSono canidi di dimensioni relativamente grandi, superando i 59\u00a0cm di lunghezza corporea e possedendo una coda che non supera la met\u00e0 della lunghezza del corpo. Il cranio di tutte le specie \u00e8 robusto e fornito di seni frontali grandi. La fronte \u00e8 pi\u00f9 o meno elevata e gonfia. Con l'eccezione di \"C. simensis\", il muso \u00e8 pi\u00f9 corto di quello delle volpi e delle licalopecie. I denti canini sono robusti e i carnassiali relativamente grandi. Le specie pi\u00f9 grandi, l'odierno \"C. lupus\" e l'estinto \"C. dirus\", dispongono di una dentatura adatta al frantumare le ossa. La formula dentaria \u00e8:\nLa schiena e i fianchi sono spesso coperti di chiazze di nero pi\u00f9 o meno ben definite. Esemplari melanici sono stati segnalati in \"C. lupus\", \"C. latrans\", \"C. lupaster\", e \"C. aureus\".\nComportamento.\nIl principale vocalizzo di contatto \u00e8 l'ululato, che si teorizza si sia evoluto dai tipici latrati canini attraverso la fusione di strofe latranti ritmiche. L'ululato viene infatti spesso preceduto da una serie di latrati acuti, e ha un effetto contagioso sui membri del branco, che si uniscono in cori, chiaramente importanti per il mantenimento di legami sociali. Contrariamente agli altri canidi, che esprimono l'aggressivit\u00e0 con lo spalancamento delle fauci, i membri del genere \"Canis\" alzano il labbro superiore, mostrando cos\u00ec i denti canini. Questa espressione facciale viene spesso accompagnato dai ringhi.\nEcologia.\nCon l'eccezione di \"C. simensis\", che \u00e8 un predatore specializzato di roditori afroalpini, la maggior parte del genere consiste di specie con diete onnivore che includono invertebrati, anfibi, lucertole, serpenti, uccelli e piccoli mammiferi come i roditori, i lagomorfi e i giovani ungulati. \"C. lupus\", il pi\u00f9 grande del genere, si specializza generalmente nella caccia ad individui vulnerabili di grossi ungulati come le renne, gli alci e i bisonti, mentre l'estinto \"C. dirus\" cacciava i cammelli, i cavalli, i bradipi terrestri e i mammut. Gli esemplari adulti tendono a non avere predatori abituali o concorrenti seri tranne specie dello stesso genere pi\u00f9 grandi e i felidi di taglia grossa. Il genere \u00e8 molto flessibile nelle sue preferenze ambientali, tranne \"C. simensis\", che \u00e8 limitato alle zone montane dell'Etiopia. La maggior parte dei \"Canis\" selvatici hanno areali vasti, evitando soltanto le foreste pluviali pi\u00f9 fitte. \"C. lupus\" in particolare ha l'areale naturale pi\u00f9 esteso di qualsiasi altro mammifero carnivoro, dato la sua propensione alla dispersione dal territorio di nascita.\nTassonomia.\nLe relazioni filogenetiche tra le diverse specie di Caninae furono esplorate in uno studio svolto nel 2005 in base alle sequenze nucleari estratte dai nuclei cellulari. Il risultante albero filogenetico dimostr\u00f2 che il cane e il lupo grigio sono taxa sorelle, con il caber\u00f9 rappresentando la specie pi\u00f9 basale. Fu inoltre scoperto che il genere \u00e8 parafilettico, poich\u00e9 gli sciacalli africani (\"C. adustus\" e \"C. mesomelas\") risultarono pi\u00f9 basali del licaone e del cuon, ambedue tradizionalmente considerati al di fuori del genere \"Canis\". Certi studiosi, di conseguenza, hanno proposto di assegnare i due sciacalli africani a generi diversi: \"Schaeffia\" per \"C. adustus\" e \"Lupulella\" per \"C. mesomelas\" o \"Lupulella\" per ambedue.\nTramite delle analisi sul genoma mitocondriale e nucleare di vari canidi lupini africani nel 2015, fu dimostrato che i canini tradizionalmente considerati conspecifici con lo sciacallo dorato eurasiatico sono invece una specie a s\u00e9 stante filogeneticamente pi\u00f9 derivata, battezzata successivamente \"C. lupaster\", ovvero lupi africani. Studi complementari a quest'ultimo mostrarono che il lupo indiano e himalayano, tradizionalmente considerati sottospecie di lupo grigio, sono invece pi\u00f9 imparentati al lupo africano che al lupo grigio, con il lupo himalayano avente il lupo africano come antenato materno e un antenato paterno intermedio tra il lupo africano e il lupo grigio.\nIbridazione.\nTutti i membri del genere possono incrociarsi e produrre prole fertili. Nel caso dei lupi e dei coyote, l'ibridazione \u00e8 facilitata dalla loro diversificazione relativamente recente, avvenuta 6.000-117.000 anni fa. Il lupo rosso e orientale, ambedue variamente considerati in passato come sottospecie di lupo grigio o specie separate, sono frutti di incroci passati tra lupi e coyote, con 60% del DNA del primo risalente al coyote e 40% al lupo grigio.\nIl sequenziamento dell'intero genoma dei \"Canis\" dimostr\u00f2 che c'\u00e8 parecchio flusso genico tra il caber\u00f9 e il lupo africano nell'areale nordoccidentale di quest'ultimo. Fu inoltre scoperto che il lupo africano ebbe origine da un canino con 72% del suo DNA risalente al lupo grigio e 28% al caber\u00f9. Fu scoperto che ci sia flusso genico tra i lupi grigi, i lupi africani e gli sciacalli dorati nella penisola del Sinai.\nCi sono inoltre prove di ibridazione tra il lupo grigio e lo sciacallo dorato, con 15% del genoma dei lupi in Israele risalente agli sciacalli. I lupi grigi mediorientali contengono infatti il tasso pi\u00f9 alto di DNA di sciacallo, che compare in livelli meno elevati nei lupi europei, asiatici e nordamericani. Nel caso dei lupi nordamericani, che sono separati dagli sciacalli dorati geograficamente, l'ibridazione probabilmente avvenne prima della diversificazione dei lupi eurasiatici e nordamericani.\nStoria evolutiva.\nOrigini.\nIl genere ebbe origine in Nordamerica durante il Miocene superiore, circa 6 milioni di anni fa, quando le temperature globali cominciarono ad abbassarsi e le vaste foreste e savane vennero gradualmente rimpiazzate con pianure e tundra. \"Canis\" probabilmente deriva da una popolazione di \"Eucyon\", canidi di taglia piccola simili a volpi, che si diversificarono rapidamente dopo l'estinzione dei borofagini, grossi canidi simili alle iene. La scomparsa dei borofagini apr\u00ec una nicchia ecologica che favoriva lo sviluppo di una nuova forma di canide intelligente di taglia media adatta alla corsa. I primi membri di \"Canis\" si distinguevano dai loro antenati per le dimensioni leggermente superiori e gli adattamenti progressivi verso una vita dedicata alla corsa. I fossili pi\u00f9 antichi del genere sono stati rinvenuti negli Stati Uniti sudoccidentali e nelle parti confinanti del Messico. \"Canis lepophagus\" apparve nel Pliocene nelle stesse zone un milione di anni pi\u00f9 tardi.\nIl \"wolf event\" eurasiatico.\nDurante il Miocene superiore, dei membri del genere ancora simili al \"Eucyon\" ancestrale attraversarono il ponte di Bering e si moltiplicarono in numerose specie diverse in Asia durante il Pliocene inferiore, raggiungendo poco dopo l'Europa. Con la formazione della steppa dei mammut e la progressiva glaciazione del continente durante il Pliocene medio, fecero la loro prima apparenza \"Canis\" di dimensioni grandi simili ai lupi odierni, un evento popolarmente nominato il \"wolf event\". Ci\u00f2 fu seguito dall'estinzione totale dei canidi simili a \"Eucyon\" in Eurasia presso la fine del Pliocene. Il genere colonizz\u00f2 successivamente l'Europa, diversificandosi in \"Canis arnensis\", \"Canis etruscus\" e \"Canis falconeri\". \"C. etruscus\" fu il primo del suo genere ad espandersi in Europa, arrivando 2,2 milioni di anni fa, mentre \"C. arnensis\" segu\u00ec 1,9 milioni di anni fa. Quest'ultimo \u00e8 probabilmente l'antenato diretto dell'odierno sciacallo dorato.\nI lupi propriamente detti apparvero successivamente durante il Pleistocene medio, a circa 500.000-300.000 anni fa. Il sequenziamento dell'intero genoma dei canidi lupini dimostr\u00f2 che la stirpe che condusse al lupo e al coyote ebbe origine da un'antica ibridazione tra un membro del genere \"Canis\" e una popolazione fantasma di canini imparentati con il cuon. I lupi furono inizialmente concorrenti con le iene macchiate per il ruolo di predatore alfa nell'Eurasia, evitando le prede grandi predilette dalle iene a favore di ungulati pi\u00f9 piccoli come i camosci e i cervi. Presero il sopravvento durante i cambiamenti climatici dell'Ultimo massimo glaciale, che risult\u00f2 nell'estinzione delle iene, apparentemente svantaggiati in ambienti caratterizzati da frequenti innevamenti.\nIn Italia, i reperti fossili di lupo pi\u00f9 antichi provengono da un sito di La Polledrara di Cecanibbio, a 20\u00a0km nord-ovest da Roma, e risalgono dai 340-320.000 di anni fa.\nRitorno nel Nordamerica.\n\"C. lupus\" colonizz\u00f2 il Nordamerica durante il tardo Rancholabreano attraverso il ponte di Bering in almeno tre migrazioni separate, ognuna delle quali rappresentata da diverse clade di lupi grigi eurasiatici. Tra i primi a migrare vi fu un ecomorfo ipercarnivoro di struttura robusta che non si espanse oltre l'inlandsis del Wisconsin, probabilmente per la presenza nel sud di \"C. dirus. \"Entrambi si estinsero durante il Quaternario senza lasciare discendenti. La prima stirpe di lupi a insediarsi in modo permanente nel Nordamerica fu quella degli antenati di \"C. l. baileyi\", in seguito spinti verso sud da \"C. l. nubilus\". \"C. l. nubilus\" fu a sua volta spinto verso est e verso sud dal pi\u00f9 grosso \"C. l. occidentalis\", processo che continua ancora oggi. \"C. latrans\", i cui antenati non attraversarono mai il ponte di Bering, fu costretto attraverso la concorrenza ecologica con i lupi nuovi arrivati ad evolversi in la forma gracile odierna.\nArrivo in Africa.\nIl \"Canis\" fossile pi\u00f9 antico in Africa \u00e8 \"Canis sp. A\" da South Turkwel in Kenya, datato a 3,58-3,2 milioni di anni fa. Nel 2015, uno studio sulle sequenze mitocondriali e nucleari dei canidi africani ed eurasiatici rivel\u00f2 che gli odierni canidi lupini hanno colonizzato l'Africa dall'Eurasia almeno cinque volte durante il Pliocene-Pleistocene, cos\u00ec confermando i reperti fossili che dimostrano che la maggior parte della diversit\u00e0 canina in Africa fu il risultato dell'immigrazione da parte di antenati eurasiatici, probabilmente coincidendo con le oscillazioni climatiche del Pliocene-Pleistocene tra condizioni aride ed umide. Gli antenati dell'odierno \"C. simensis\" colonizzarono le montagne del corno d'Africa e si svilupparono in predatori specializzati di roditori, dato la loro abbondanza negli ambienti afroalpini. Questo adattamento si \u00e8 riflettuto nella morfologia del cranio, allungato con denti ampiamente spaziati. Fu durante questo periodo che la specie raggiunse il suo picco, in un areale abbastanza connesso. Questo scenario mut\u00f2 circa 15.000 anni fa con l'arrivo dell'attuale periodo interglaciale, che fu la causa della frammentazione dell'areale della specie, isolando le popolazioni.\nRapporti con l'uomo.\nAggressioni.\nTra le specie odierne, solo il lupo grigio \u00e8 stato segnalato, sebbene raramente, a cacciare ripetutamente gli umani: dalla met\u00e0 del secolo fino al 2002, ci sono stati otto attacchi fatali nell'Europa e la Russia e pi\u00f9 di 200 nell'Asia meridionale. Tra il 2005 e il 2010, due persone sono state uccise da lupi non-rabbiosi nel Nordamerica. Attacchi da parte di coyote sono aumentati con la rapida colonizzazione dei centri urbani da parte di questa specie: dati forniti dall'USDA, il California Department of Fish and Wildlife e altre fonti dimostrano che ci furono 367 attacchi contro gli umani, 165 di cui avvenuti in California, con una fatalit\u00e0. Escludendo casi di rabbia, gli attacchi, sia da parte dei lupi che dei coyote, tendono a raggiungere il culmine durante le stagioni delle cucciolate, e le vittime sono per la maggior parte bambini.\nNelle culture umane.\nSono personaggi consueti nella mitologia e folclore delle varie culture umane con cui condividono l'areale. I coyote e gli sciacalli vengono normalmente raffigurati come imbroglioni che si comportano come eroi picareschi che si ribellano alle convenzioni sociali con i loro stratagemmi e l'umorismo. Certe culture native americane e africane occidentali li raffigurano come i compagni delle divinit\u00e0, se non divinit\u00e0 loro stessi. Il lupo grigio, a sua volta, fu stimato nelle mitologie baltiche, celtiche, slavoniche, turche, greche, latine e trace, sebbene ebbe un ruolo pi\u00f9 ambivalente in quello dei germani e dei persiani."}
{"id": "615487", "revid": "486946", "url": "https://it.wikipedia.org/wiki?curid=615487", "title": "Tribunali amministrativi regionali", "text": ""}
{"id": "615488", "revid": "767487", "url": "https://it.wikipedia.org/wiki?curid=615488", "title": "Rapporto della Commissione sull'11 settembre", "text": "Il Final Report of the National Commission on Terrorist Attacks Upon the United States \u00e8 il rapporto compilato dalla Commissione d'indagine formata su richiesta del Presidente degli Stati Uniti e del Congresso per far luce sugli eventi che portarono agli attentati dell'11 settembre 2001 contro gli Stati Uniti d'America.\nIl rapporto, pubblicato il 22 luglio 2004, \u00e8 liberamente scaricabile da Internet presso questo sito."}
{"id": "615490", "revid": "69275", "url": "https://it.wikipedia.org/wiki?curid=615490", "title": "Zweite Liga", "text": ""}
{"id": "615495", "revid": "15756", "url": "https://it.wikipedia.org/wiki?curid=615495", "title": "Canis aureus", "text": "Lo sciacallo dorato (Canis aureus ) \u00e8 un canide lupino di medie dimensioni diffuso in Europa sud-orientale e centrale, Asia Minore, Medio Oriente e Asia sud-orientale. Viene classificato dalla IUCN tra le specie a rischio minimo, dato che ha un vastissimo areale dove trova cibo e ripari in abbondanza. \u00c8 una specie sociale che vive in famiglie nucleari che consistono di coppie accompagnate dai loro cuccioli. Si tratta di un animale molto adattabile, capace di sfruttare numerose fonti di cibo, dai frutti e gli insetti fino ai piccoli ungulati. Sin dal 2005, la MSW ne riconosce 13 sottospecie, ma alcuni studi genetici condotti nel 2015 hanno dimostrato che sei delle supposte sottospecie in Africa fanno invece parte di una specie a s\u00e9 stante, il \"Canis lupaster\", riducendo cos\u00ec il numero di sottospecie di sciacallo dorato a sette.\nBench\u00e9 simile a un lupo grigio di taglia ridotta, lo sciacallo dorato \u00e8 pi\u00f9 snello, con un muso pi\u00f9 stretto, una coda pi\u00f9 corta e un passo pi\u00f9 leggero. Il suo mantello invernale differisce da quello del lupo per le sue sfumature pi\u00f9 fulve-rossicce. Malgrado il suo nome informale, non \u00e8 strettamente imparentato con lo sciacallo dalla gualdrappa e con lo sciacallo striato, essendo invece pi\u00f9 imparentato con il lupo grigio, il coyote e il caber\u00f9. Pu\u00f2 produrre ibridi fertili sia con i lupi grigi che con quelli africani.\nLo sciacallo gioca un ruolo importante nel folclore e nella letteratura mediorientale e asiatica, dove viene spesso raffigurato come un ingannatore, analogo della volpe e del coyote nelle fiabe europee e nordamericane.\nEtimologia.\nLa parola \"sciacallo\" deriva dal termine turco \"\u00c7akal\", derivato a sua volta dal persiano \"Shagh\u0101l\", il quale deriva, probabilmente, dal sanscrito \"\u015a\u1e5bg\u0101la\u1e25\". In lingua friulana, viene chiamato \"Coi\u00f2te\", mentre in veneto \u00e8 nominato \"Sciac\u00e0l\".\nDescrizione.\nLo sciacallo dorato \u00e8 molto simile al lupo grigio nell'aspetto generale ma ne differisce per la taglia ridotta, il peso inferiore, gli arti pi\u00f9 corti, il torace pi\u00f9 allungato e la coda pi\u00f9 corta. La punta della coda discende fino al tallone o leggermente sotto. La testa \u00e8 meno tozza di quella del lupo, con una fronte meno elevata e un muso pi\u00f9 stretto e appuntito. Le proiezioni del cranio sono altamente sviluppate, ma meno di quanto si vede nel lupo. I suoi denti canini sono grandi e tozzi, ma relativamente pi\u00f9 snelli di quelli del lupo, e i suoi carnassiali sono meno robusti. I maschi misurano 71-85\u00a0cm in lunghezza, 44,5-50\u00a0cm in altezza e pesano circa 6-14\u00a0kg, mentre le femmine sono leggermente pi\u00f9 piccole. Talvolta lo sciacallo sviluppa un'escrescenza cornea sul cranio a cui gli abitanti dell'Asia sud-orientale attribuiscono poteri magici. Solitamente questo corno \u00e8 lungo circa un centimetro ed \u00e8 nascosto dal pelo. Le femmine sono fornite di 10 mammelle.\nIl mantello invernale \u00e8 generalmente di colore grigio-rossastro sporco con le estremit\u00e0 dei peli di guardia nerastre o rosso ruggine. La regione facciale, salvo il muso, \u00e8 rossastro-ruggine e ocra; al di sopra di ogni occhio, la cui iride pu\u00f2 essere sia marrone chiaro che scuro, \u00e8 presente una striscia nera. Le labbra, le guance, il mento e la gola sono color bianco sporco. La faccia esterna delle zampe \u00e8 rosso-ocra, mentre quella interna \u00e8 di colore chiaro. Il mantello estivo \u00e8 pi\u00f9 rado, grossolano e corto, ma \u00e8 dello stesso colore di quello invernale: \u00e8 solo pi\u00f9 lucente e meno scuro. Lo sciacallo dorato effettua la muta due volte all'anno, in primavera e autunno.\nEsemplari melanici non sono sconosciuti e furono nel passato considerati \"per niente rari\" nel Bengala. Al contrario dei lupi e dei coyote melanici, che storicamente ereditarono il loro manto nero attraverso incroci con i cani, \u00e8 probabile che il melanismo nello sciacallo dorato sia dovuto a una mutazione indipendente e che sia un tratto adattivo. Nel 2012, un esemplare albino fu fotografato nell'Iran sudorientale.\nEvoluzione e tassonomia.\nLo sciacallo dorato \u00e8 scarsamente rappresentato nei reperti fossili e il suo antenato diretto \u00e8 ancora sconosciuto; due presunti candidati, \"Canis kuruksaensis\" e \"C. arnensis\" (dal Tagikistan e l'Italia Villafranchiana), furono in seguito scoperti essere pi\u00f9 imparentati al coyote che allo sciacallo. Fossili simili agli sciacalli risalgono al Pleistocene inferiore nel Sudafrica, ma esemplari positivamente identificati si collocano solo all'inizio del Pleistocene medio. L'assenza di fossili nel Caucaso e nella Transcaucasia, zone dove esso vive odiernamente, indica che la specie colonizz\u00f2 queste zone in tempi relativamente recenti. Dato che dei resti fossili rinvenuti in Croazia indicano che la specie si era stabilita in Dalmazia da almeno il Pleistocene superiore o l'Olocene inferiore, la presenza dello sciacallo dorato nella Penisola balcanica pu\u00f2 per\u00f2 essere considerata abbastanza antica. \u00c8 probabile che lo sciacallo entr\u00f2 nei balcani durante l'ultima era glaciale attraverso un ponte di terra sull'odierno stretto del Bosforo.\nLo sciacallo dorato \u00e8 il membro pi\u00f9 tipico del genere \"Canis\", essendo di taglia media e non avendo caratteri speciali. Bench\u00e9 sia meno \"primitivo\" dello sciacallo della gualdrappa e dello sciacallo striato, \u00e8 pur sempre meno specializzato del lupo grigio, come evidenziano la sua faccia meno allungata, la sua dentatura meno robusta, e le proiezioni del cranio meno sviluppati. Questi tratti sono collegati a una dieta composta di uccelli, roditori, piccoli vertebrati, insetti e carogne dell'animale. Le caratteristiche del cranio, insieme alla sua composizione genetica, indicano una parentela pi\u00f9 stretta al lupo e al coyote che agli sciacalli della gualdrappa e striati.\nNel 2015, uno studio sul genoma mitocondriale e nucleare di sciacalli africani e eurasiatici dimostr\u00f2 che gli esemplari africani formavano una stirpe monofilettica che giustifica la loro classificazione come membri di una specie separata, il \"Canis anthus\" (successivamente rinominato \"C. lupaster\"), e che qualsiasi somiglianza superficiale fra le due specie \u00e8 dovuta puramente a un'evoluzione parallela. Un'analisi filogenetica basata sulle seguenze nucleari ha indicato che il \"C. lupaster\" si separ\u00f2 dal clade lupo/coyote circa 1,3 milioni di anni fa, mentre lo sciacallo dorato se ne separ\u00f2 1,9 milioni di anni fa.\nIn un tentativo di chiarire l'identit\u00e0 genetica delle popolazioni europee di sciacallo, una squadra internazionale di ricercatori ha esaminato 15 marcatori microsatellitari da novantasette esemplari europei e caucasici. I risultati hanno rivelato che gli sciacalli europei dimostrano poca variabilit\u00e0 aplotipica in confronto agli esemplari israeliani (che si sono spesso incrociati con cani, lupi grigi, e lupi africani) e che per la maggior parte di loro \u00e8 di origine caucasica. I livelli di diversit\u00e0 pi\u00f9 alti furono rinvenuti dagli sciacalli peloponnesiaci, che probabilmente rappresentano una popolazione relitta degli sciacalli antichi che popolavano l'Europa prima del loro sterminio. Poich\u00e9, sia in Estonia che in Lituania, lo sciacallo dorato \u00e8 considerato una specie artificialmente introdotta, e perci\u00f2 da sterminare, un'attenzione particolare fu riservata, in questi studi, alle popolazioni baltiche, e fu quindi scoperto che gli esemplari estoni provengono dall'Europa sudorientale, mentre quelli lituani sono di origine caucasica; ci\u00f2 rese dubbia l'ipotesi di un'introduzione artificiale, appoggiando invece precedenti scoperte relative all'espansione verso nord delle popolazioni dell'Europa sudorientale e orientale.\nIn cattivit\u00e0, lo sciacallo dorato pu\u00f2 produrre ibridi con i coyote, i quali per\u00f2 diventano sterili dopo la seconda generazione. Al contrario, lo sciacallo sembra avere una fertilit\u00e0 illimitata con i cani e con i lupi grigi. Nel 2015, l'incrocio tra lo sciacallo dorato e il cane domestico nello stato selvatico fu confermato in Croazia con l'abbattimento di tre esemplari con morfologie anomale. L'accoppiamento fra gli sciacalli e i lupi grigi non \u00e8 mai stato osservato ma prove di tali eventi furono trovate durante un'analisi del DNA mitocondriale di sciacalli e di lupi in Bulgaria. Tracce di DNA del lupo africano sono state rinvenute in sciacalli in Israele, un fenomeno reso possibile dal collegamento geografico fra Israele ed Egitto.\nSottospecie.\nData la vasta diffusione di questa specie, \u00e8 stato descritto un gran numero di varianti locali, riguardo alla cui sua genetica c'\u00e8 per\u00f2 ancora molto da investigare; mentre il cariotipo degli sciacalli croati \u00e8 simile a quello dei cani e i lupi (2n = 78; NF = 84), infatti, quello degli sciacalli indiani differisce notevolmente (NF = 80), indicando la possibilit\u00e0 che lo sciacallo sia un aggregato di specie non ancora ben definite.\nSin dal 2005, la MSW riconosce 13 sottospecie ma, nel 2015, alcuni studi genetici hanno dimostrato che sei delle supposte sottospecie nell'Africa fanno invece parte di una specie a s\u00e9 stante, il \"Canis lupaster\", con una divergenza genetica di circa il 6,7%, che \u00e8 superiore a quella tra i lupi grigi e i coyote (4%) e tra i lupi grigi e i cani domestici (0,2%).\nComportamento.\nLo sciacallo dorato \u00e8 un animale socialmente flessibile, vivendo in solitudine o in gruppi familiari di 4-5 individui. I suoi vocalizzi sono simili a quelli del cane, ma pi\u00f9 \"melancolici\". Il suo ululato consiste in un \"Ai-yai! Ai-yai!\" acuto, con almeno una variante interpretata in inglese come \u00ab\"Dead Hindoo, where, where, where\"\u00bb (\"Ind\u00f9 morto, dove, dove, dove\"). Gli adulti ululano in piedi, mentre gli esemplari giovani o subordinati lo fanno seduti, con una frequenza che aumenta durante la stagione degli accoppiamenti. Sono stati visti sciacalli ululare in direzione delle campane delle chiese, delle sirene o dei fischi di locomotive e battelli a vapore. Generalmente ululano all'alba, verso mezzogiorno e nelle ore serali. Quando sono in vicinanza di tigri o leopardi gli sciacalli emettono un richiamo d'allarme spesso interpretato come \u00ab\"Pheal\"\u00bb, \u00ab\"Phion\"\u00bb o \u00ab\"Phnew\"\u00bb. In confronto ai giovani lupi e cani, i cuccioli di sciacallo dorato sono molto pi\u00f9 aggressivi e meno giocherelloni fra di loro, con interazioni che spesso degenerano in lotte disinibite.\nRiproduzione e crescita.\nIn Transcaucasia l'estro comincia agli inizi di febbraio o alla fine di gennaio durante gli inverni pi\u00f9 caldi. In Tagikistan e Uzbekistan, la stagione degli amori continua fino ai primi di marzo. Nei maschi la spermatogenesi avviene 10-12 giorni prima che le femmine entrino in estro e durante questo periodo i loro testicoli triplicano di peso. L'estro dura 3-4 giorni e le femmine che non riescono ad accoppiarsi in questo periodo vanno incontro ad una perdita di recettivit\u00e0 che dura 6-8 giorni. L'accoppiamento avviene di giorno; al termine di esso i partner rimangono attaccati per 20-45 minuti. Le coppie sono monogame e rimangono unite fino alla morte di uno dei partner. I maschi prendono parte all'allevamento dei piccoli e scavano anche la tana ad essi destinata. Il periodo di gestazione dura 60-63 giorni.\nIn Transcaucasia i piccoli nascono solitamente alla fine di marzo e agli inizi di aprile, in Italia nord-orientale molto probabilmente alla fine di aprile, mentre in Nepal possono nascere in ogni periodo dell'anno. Ogni cucciolata \u00e8 composta da 3-8 piccoli che nascono con gli occhi chiusi e con un soffice pelo che varia di colore dal grigio chiaro al marrone scuro. A un mese di et\u00e0 questo pelo cade e viene rimpiazzato da un nuovo mantello rossastro con macchioline nere. Il periodo dell'allattamento varia in durata a seconda del luogo: nel Caucaso dura 50-70 giorni, mentre in Tagikistan pu\u00f2 durare anche 90 giorni. I piccoli iniziano a mangiare carne all'et\u00e0 di 15-20 giorni, sebbene solo raramente vengano nutriti con cibo rigurgitato. Crescono molto rapidamente: all'et\u00e0 di due giorni pesano 201-214\u00a0g, a un mese 560-726\u00a0g e a quattro mesi . Una volta terminata la fase di allattamento vengono allontanati dalla madre. I piccoli delle cucciolate precedenti possono rimanere con i genitori per aiutarli ad allevare la cucciolata successiva, sebbene il loro comportamento sessuale sia soppresso.\nTane e rifugi.\nNel Caucaso e in Transcaucasia, le femmine partoriscono in tane scavate con l'assistenza dei maschi ma talvolta si impadroniscono delle tane abbandonate da volpi o tassi. La tana si pu\u00f2 trovare o in fitti arbusti, sui pendi dei calanchi o su superfici piatte. La tana dello sciacallo dorato consiste di una struttura semplice con una sola entrata che conduce a una caverna a una profondit\u00e0 di 1-1,4 metri. In Daghestan e Azerbaigian, le cucciolate sono talvolta partorite nelle fessure di alberi morti, fra radici di alberi o sotto le pietre lungo i fiumi. Nell'Asia centrale, lo sciacallo non scava tane ma si rifugia nei cespugli \"tugai\". Gli sciacalli dei \"tugai\" del Vah\u0161 scavano tane lunghe tre metri sotto le radici degli alberi o dentro a fitti cespugli.\nComportamento predatorio.\nQuando vanno a caccia, gli sciacalli solo raramente costituiscono piccoli gruppi, sebbene d'estate, in Transcaucasia, siano stati osservati branchi multifamiliari di 8-12 esemplari. Quando caccia da solo, lo sciacallo dorato pattuglia una determinata area fermandosi ogni tanto per annusare e ascoltare e, una volta individuata la preda, si nasconde, si avvicina piano piano e poi sferra l'attacco. Quando caccia in coppia o in branco, i vari esemplari corrono parallelamente e colpiscono la preda all'unisono. Quando cacciano roditori o uccelli acquatici, corrono su entrambe le sponde di uno stretto fiumiciattolo o torrente, indirizzando la preda da un esemplare all'altro.\nEcologia.\nHabitat.\nGli sciacalli dorati sono generalmente animali di pianura: sul Caucaso e nella Transcaucasia salgono solo molto raramente oltre i 600 metri, sebbene a Borjomi alcuni esemplari siano stati trovati a 900- metri e in Armenia a 840 metri. La presenza di questi animali e la scelta dell'habitat sono in gran parte determinate dalla disponibilit\u00e0 di cibo, dalla presenza di acqua e di fitte boscaglie dove possono nascondersi agli occhi delle prede e dei nemici. Sono molto abbondanti soprattutto nelle zone dove i corsi d'acqua non rimangono gelati a lungo e dove svernano gli Anseriformi. Sebbene non siano molto adattati a vivere in zone dal clima rigido, gli sciacalli dorati possono sopportare temperature di \u221225\u00a0\u00b0C o perfino di \u221235\u00a0\u00b0C. Nei periodi di forti nevicate si spostano solamente su sentieri realizzati dall'uomo o da grandi animali. Gli sciacalli evitano le aree desertiche prive di acqua, spingendosi solo ai loro margini. Sulle coste del Mar Nero e del Mar Caspio essi prediligono i fitti boschetti di arbusti spinosi con gallerie attraverso il sottobosco create da animali pi\u00f9 grandi, come i cinghiali. In Asia centrale e Kazakistan essi prediligono i boschetti di \"tugai\", le macchie situate su terreni irrigui ormai abbandonati e i canneti. Nelle aree dove la vegetazione \u00e8 meno fitta, come le valli di Gissar e di Fergana, gli sciacalli risiedono sulle colline pi\u00f9 basse, dove trovano rifugio in canali in secca, caverne e tane abbandonate dalle volpi. Nell'Iraq, sono comuni nelle zone coltivate presso il Golfo persico e le montagne pi\u00f9 basse. Si trovano anche nei siti archeologici, ove il terreno secco gli permettono di scavare tane durevoli. Si segnalano anche presso le rive dei canali di irrigazione, che forniscono rifugi, terreno soffice e un'abbondanza di prede.\nIn Italia questa specie si riproduce sia nei pressi delle cittadine di pianura (dintorni di Udine) che nelle vallate prealpine (valle del corso superiore del Natisone/Nadiza, nella zona orientale del Friuli, sul Carso, in varie valli della Carnia, in val Canale e canal del Ferro; \u00e8 stato visto in tempi recenti anche nei dintorni del comune di Socchieve, vivendo anche in varie localit\u00e0 della catena alpina fino ad altitudini di / metri (dintorni di San Vito di Cadore, Carnia, Val Pusteria/Pustertal e sul Monte Peller in Val di Non). Alcuni avvistamenti sono stati fatti anche sulle prealpi Giulie centro-occidentali e sulle prealpi Carniche. Esemplari sub-adulti, comunque, sono stati avvistati anche in alcune aree urbane della pianura alluvionale veneta, sia nella provincia di Venezia (San Don\u00e0 di Piave) che di Treviso (Preganziol) , oltre che in Trentino in Valsugana.Nel 2022 \u00e8 stata ufficialmente accertata la presenza dello sciacallo dorato europeo (\"Canis aureus moreoticus\") all'interno del Parco nazionale del Circeo. \nDieta.\nLo sciacallo dorato ha abitudini alimentari opportunistiche: \u00e8 sia predatore che spazzino e durante certe stagioni mangia tranquillamente rifiuti e vegetali. Nell'ex Unione Sovietica gli sciacalli cacciano soprattutto lepri, piccoli roditori, fagiani, pernici, anatre, folaghe, gallinelle d'acqua e passeracei. Mangiano anche lucertole, serpenti, rane, insetti, pesci e molluschi. Nei periodi invernali catturano molte nutrie ed anseriformi. Durante questi periodi gli sciacalli uccidono molti pi\u00f9 animali di quelli che possono mangiare. Mangiano anche vari frutti, come pere, biancospini, cornioli e i frutti del nespolo comune. In primavera scavano alla ricerca di bulbi e di radici di canna da zucchero selvatica. In estate gli sciacalli bevono regolarmente e sostano spesso in vicinanza di fonti d'acqua. Nei periodi di siccit\u00e0 scavano buche nei canali in secca, bevendo l'acqua raccolta nel terreno, e mangiano pesci morti e uccelli scesi a terra per bere. Nelle vicinanze degli insediamenti umani gli sciacalli si aggirano in cerca di cibo presso i macelli, le discariche e i luoghi dove vengono sotterrati i capi di bestiame morti. In Daghestan, negli anni venti, gli sciacalli erano soliti andare a mangiare lungo le linee ferroviarie, nutrendosi dei resti di cibo gettati fuori dal treno dai passeggeri. In Ungheria le prede pi\u00f9 frequenti sono l'arvicola campestre e l'arvicola rossastra, Le informazioni riguardanti la dieta degli sciacalli dell'Italia nord-orientale sono scarse, ma si sa che si nutrono di piccoli caprioli e di lepri. In Turchia gli sciacalli mangiano le uova della rarissima tartaruga verde. Nel Bangladesh nord-occidentale sono state viste coppie di sciacalli catturare presbiti dal ciuffo. Raramente vengono catturati anche giovani esemplari di entello delle pianure settentrionali.\nNemici e concorrenti.\nGli sciacalli dorati tendono ad assumere una posizione dominante sulle specie di Canidi pi\u00f9 piccole. In Israele sono molto comuni le volpi rosse; queste ultime, sebbene pi\u00f9 piccole degli sciacalli, hanno le stesse abitudini alimentari e quindi le due specie entrano spesso in diretto contrasto. Generalmente le volpi ignorano le tracce odorose lasciate nel loro territorio dagli sciacalli ma evitano qualsiasi incontro fisico con essi. Gli studi hanno dimostrato che, nelle aree dove gli sciacalli sono molto numerosi, la popolazione delle volpi diminuisce notevolmente, in apparenza proprio a causa della competizione con essi. Viceversa, gli sciacalli sembrano pi\u00f9 numerosi nelle aree dove non ci sono lupi. Questi ultimi, infatti, non tollerano la presenza degli sciacalli nel loro territorio e sono stati visti avvicinarsi con trotto veloce alle stazioni di richiamo per sciacalli, probabilmente allo scopo di cacciarli via. La recente espansione dello sciacallo in Europa orientale e occidentale \u00e8 stata attribuita al declino delle popolazioni di lupi in tempi storici. L'attuale diffusione nell'entroterra alto-adriatico sembra essere in rapida espansione nelle varie aree dove i lupi sono assenti o molto rari. In Asia sud-orientale gli sciacalli dorati cacciano in compagnia dei branchi di cuon.\nIn India gli sciacalli solitari espulsi dal branco formano relazioni commensali con le tigri. Questi sciacalli solitari, noti come \"kol-bahl\", si attaccano ad una determinata tigre, seguendola a distanza di sicurezza allo scopo di nutrirsi delle prede uccise dal grande felino. Un \"kol-bahl\" pu\u00f2 perfino avvertire una tigre della presenza di prede emettendo un forte richiamo che risuona come un \"pheal\". Le tigri tollerano questi sciacalli: in un caso conosciuto uno sciacallo camminava confidenzialmente avanti e indietro fra tre tigri che camminavano insieme a pochi metri di distanza l'una dall'altra.\nNel Kutch, in India, le iene striate predano gli sciacalli; una tana di queste predatrici conteneva tre carcasse di sciacallo.\nAreale.\nL'odierno areale europeo dello sciacallo dorato si concentra soprattutto nella Penisola Balcanica, dove la perdita di habitat e l'avvelenamento ne ha causato l'estinzione in molte zone durante gli anni 1960, con la maggior parte delle popolazioni concentrate in zone disperse come Strand\u017ea, la costa della Dalmazia, la Macedonia Egea, e il Peloponneso. Si recuper\u00f2 in Bulgaria nel 1962 in seguito alla protezione legale e da l\u00ec espanse il suo areale in Romania e Serbia. Esemplari isolati penetrarono l'Italia, la Slovenia, l'Austria, l'Ungheria e la Slovacchia durante gli anni 1980. Lo sciacallo viene categorizzato come una specie d'allegato V nella Direttiva Habitat, e perci\u00f2 \u00e8 una specie protetta in tutti gli stati dell'Unione europea.\nIn oriente, il suo areale si estende attraverso Turchia, Siria, Iraq, Iran, l'Asia Centrale, l'intero subcontinente indiano, Sri Lanka, Birmania, Thailandia e varie zone dell'Indocina. In India, la specie viene inclusa in CITES allegato III e in Scheda III dell'atto della protezione della fauna del 1972, fornendole cos\u00ec protezione legale, anche se di bassa priorit\u00e0. Lo sciacallo \u00e8 diffuso in tutte le zone protette dell'India, tranne nelle aree elevate delle Himalaya.\nIn Europa.\nBalcani e Area del Mar Nero.\nLa Bulgaria ha la popolazione di sciacalli pi\u00f9 grande d'Europa, protagonista di un forte incremento dai primi anni 1960 fino agli anni 1980. I fattori decisivi per questa crescita inclusero la sostituzione di foreste naturali con fitti arbusteti, un incremento di carogne provenienti da riserve di caccia statali, una riduzione nel numero di lupi e l'abbandono della pratica dell'avvelenamento. Nei primi anni novanta, fu calcolato che in Bulgaria vivessero fino a esemplari di sciacallo. La popolazione aument\u00f2 ancora nel 1994, dopodich\u00e9 sembra essersi stabilizzata.\nIn Grecia, lo sciacallo \u00e8 il canide pi\u00f9 raro, essendo estinto nelle zone centrali e occidentali e sopravvivendo solo in popolazioni isolate nel Peloponneso, nella Focide, sull'isola di Samo, nella Penisola Calcidica e nella Grecia nordorientale. Attualmente, la popolazione pi\u00f9 grande si trova presso la Mesta. Bench\u00e9 sia classificata come una specie vulnerabile nella lista rossa IUCN greca, la specie non \u00e8 stata formalmente dichiarata protetta.\nLe popolazioni in Serbia sono state in uno stato d'incremento sino dagli anni 1970 e si concentrano soprattutto nella Serbia nordorientale e nella Sirmia inferiore. Sono particolarmente comuni presso Negotin e Bela Palanka, dove negli anni 1990 ne furono abbattuti circa cinquecento esemplari. In Croazia, un'indagine nel 2007 rivel\u00f2 la presenza di 19 branchi nella parte nordoccidentale di Ravni Kotari e di due esemplari su Puntadura. \u00c8 una specie protetta in Slovenia, dove fu per la prima volta avvistata nel 1952. Nel 2005, una femmina vagabonda fu incidentalmente abbattuta presso Gornji Grad. Nel 2009, due branchi furono scoperti nelle paludi presso Lubiana. In contrasto a questi incrementi, le popolazioni in Albania sono sull'orlo dell'estinzione, con i pochi esemplari rimasti concentrati in tre zone umide lungo l'Adriatico.\nLo stato delle popolazioni in Turchia, Romania, sulla costa settentrionale del Mar Nero e nel Caucaso \u00e8 pressoch\u00e9 sconosciuto. Ci sono indizi di un incremento in Romania e sulla costa nordoccidentale del Mar Nero ma anche di un declino in Turchia.\nEuropa centrale e settentrionale.\nLo sciacallo dorato scomparve in Ungheria negli anni 1950 a causa degli eccessivi abbattimenti e della distruzione del suo habitat, ma ritorn\u00f2 negli anni 1970, con la prima coppia scoperta presso il confine meridionale del Transdanubio, poi tra il Danubio e il Tibisco. Da quel periodo in poi, la popolazione di sciacallo in Ungheria \u00e8 cresciuta di anno in anno, con alcune stime indicanti che essa superi quella delle volpi rosse. La colonizzazione dell'intero paese fu confermata nel 2007 con l'avvistamento di un esemplare presso la frontiera con l'Austria.\nNella Repubblica Ceca, fu trovato un adulto morto sulla strada presso Podol\u00ed nel marzo del 2006.\nNel 2013, una popolazione isolata fu confermata nell'Estonia occidentale, dove lo sciacallo dorato viene classificato come una specie invasiva ed \u00e8 soggetto di campagne di sterminio. Malgrado ci\u00f2, nel 2014 la specie si espanse in L\u00e4\u00e4nemaa.\nNel settembre del 2015, fu scoperto un esemplare morto su una strada presso Karup in Danimarca.\nLa sua presenza in Polonia fu confermata nel 2015 attraverso la necropsia di un esemplare abbattuto incidentalmente nel nordovest e il fototrappolaggio di due esemplari vivi nella Polonia orientale.\nNel 2016, in Svizzera, nel Canton Svitto, ne \u00e8 stato ucciso un esemplare perch\u00e9 scambiato per una volpe.\nNel dicembre del 2017, uno sciacallo fu fotografato nei pressi dell'Alta Savoia nella Francia sudorientale.\nNell'aprile del 2020, un esemplare \u00e8 stato avvistato, fotografato e filmato da un guardiacaccia ticinese, in Val Onsernone (Svizzera).\nItalia.\nIn Italia, la specie si trova stabilmente in Friuli Venezia Giulia, Veneto e Trentino-Alto Adige, ma arrivano sempre pi\u00f9 spesso segnalazioni da altre regioni. La specie entr\u00f2 nella Provincia di Belluno nel 1984 e un branco fu avvistato nel 1985 presso Udine. Nel 1992, fu scoperto un esemplare ucciso in un incidente stradale in Veneto e la presenza della specie fu in seguito confermata nella provincia di Gorizia e nell'entroterra del Golfo di Trieste. In tutti questi casi, gli esemplari erano solitamente giovani maschi vagabondi, finch\u00e9 fu rinvenuto un gruppo familiare in Agordino nel 1994. Con la scoperta di una carcassa di un esemplare femmina nel dicembre del 2009 in Carnia, fu confermato che le popolazioni di sciacallo in Italia si stavano espandendo. Fu anche segnalato nello stesso anno in Trentino-Alto Adige, dove \u00e8 probabile che abbia colonizzato la Val Pusteria. Il 24 maggio 2017 \u00e8 stato fotografato uno sciacallo dorato in provincia di Bergamo. Il 5 giugno 2017 \u00e8 stato avvistato un esemplare maschio nelle Valli mirandolesi in provincia di Modena:. Nell'estate del 2019, due esemplari furono forniti di radiocollari per studiare l'espansione territoriale della specie. Il primo, un maschio di 11 mesi nominato \"Alberto\", fu trovato investito da una macchina presso il casello autostradale di Gemona e poi rilasciato dopo cure veterinarie nel Comune di Osoppo il 9 aprile. Il secondo, \"Yama\", fu catturato e dotato di tag presso la Riserva Naturale Regionale dei Laghi di Doberd\u00f2 e Pietrarossa, in provincia di Gorizia. Yama per\u00ec il 20 settembre, ucciso da un automezzo lungo l'autostrada di Monfalcone.\n. Il 18 novembre 2020 la carcassa di un esemplare femmina \u00e8 stata rinvenuta a Sandr\u00e0 di Castelnuovo del Garda in provincia di Verona. Il 18 marzo 2021 \u00e8 stato ritrovato un esemplare vittima di un investimento stradale sulla Provinciale 565 di Castellamonte a Strambinello (TO) in Canavese. Un esemplare \u00e8 stato avvistato e fotografato il 5 Dicembre 2021 nell'oasi della biodiversit\u00e0 di Cava Volpaie, nel Comune di Montemurlo (PO);tale avvistamento costituisce la punta pi\u00f9 avanzata dell'espansione della specie verso l'Italia centrale. L\u2019individuo di questa specie, ripreso dagli operatori Natural Oasis e Fondazione Parsec, potrebbe essere il primo arrivato in Toscana o uno di molti gi\u00e0 presenti sul territorio e probabilmente presto questa specie entrer\u00e0 a far parte dell\u2019ecosistema regionale..\nIl ramo italiano del WWF ha dichiarato che \u00e8 probabile che il numero di esemplari in Italia sia sottovalutato. Lo sciacallo dorato \u00e8 un animale protetto in Italia.\nRisale al 2020 un avvistamento tramite fototrappole all'interno del Parco Nazionale del Circeo, che porta quindi l'areale dello sciacallo dorato fino al basso Lazio. .\nMalattie e parassiti.\nGli sciacalli dorati possono trasmettere malattie e parassiti dannosi per la salute umana; tra essi vi sono la rabbia e la leishmania di Donovan (che, sebbene sia innocua per gli sciacalli, pu\u00f2 causare la leishmaniosi nell'uomo). Negli sciacalli del Tagikistan sud-occidentale \u00e8 stata riscontrata la presenza di 16 specie di cestodi, nematodi e acantocefali (\"Sparganum mansoni\", \"Diphyllobothrium mansonoides\", \"Taenia hydatigena\", \"T. pisiformis\", \"T. ovis\", \"Hydatigera taeniaeformis\", \"Diphylidium caninum\", \"Mesocestoides lineatus\", \"Ancylostoma caninum\", \"Uncinaria stenocephala\", \"Dioctophyma renale\", \"Toxocara canis\", \"Toxascaris leonina\", \"Dracunculus medinensis\", \"Filariata\" e \"Macracanthorhynchus catulinum\"). Gli sciacalli infettati da \"D. medinensis\" possono infettare le fonti d'acqua con le uova del parassita e causare la dracunculiasi negli uomini che bevono queste acque. Gli sciacalli giocano anche un ruolo importante nella diffusione della cenurosi in ovini e bovini e del cimurro nel cane. Nel luglio del 2006, in uno sciacallo rumeno \u00e8 stata riscontrata la presenza di \"Trichinella britovi\". Gli sciacalli che si nutrono di pesci e molluschi possono essere affetti da metagominiasi, che \u00e8 stata recentemente accertata in un esemplare maschio dell'Italia nord-orientale . In Tagikistan sugli sciacalli dorati sono state trovate almeno dodici specie di zecche (tra cui \"Ixodes\", \"Rhipicephalus turanicus\", \"R. leporis\", \"R. rossicus\", \"R. sanguineus\", \"R. pumilio\", \"R. schulzei\", \"Hyalomma anatolicum\", \"H. scupense\" e \"H. asiaticum\"), quattro specie di pulci (\"Pulex irritans\", \"Xenopsylla nesokiae\", \"Ctenocephalides canis\" e \"C. felis\") e una specie di pidocchio (\"Trichodectes canis\"). In Italia nord-orientale questa specie \u00e8 portatrice di una specie di zecca, \"Ixodes ricinus\", e di \"Dermacentor reticulatus\".\nRelazioni con l'uomo.\nRuolo in mitologia e letteratura.\nLa Versione Autorizzata di Re Giacomo della Bibbia non menziona mai gli sciacalli, ma ci\u00f2 potrebbe essere dovuto a un errore di traduzione. Nei Libri di Isaia, di Michea, di Giobbe e di Malachia vengono menzionate \u00abbestie selvatiche\u00bb e \u00abdraghi\u00bb che gridano nelle case e nei palazzi disabitati. Le parole ebraiche originali sono rispettivamente \"lyim\" (urlatore) e \"tan\". Secondo il biologo Michael Bright, \"tan\" \u00e8 un termine che si riferisce pi\u00f9 propriamente allo sciacallo che al drago, dato che la parola \u00e8 utilizzata in tutta la Bibbia per descrivere un animale urlatore associato alla desolazione e alle abitazioni abbandonate; lo sciacallo dorato ha un vasto repertorio vocale e l'abitudine occasionale di vivere in edifici abbandonati. Nel Libro di Geremia si fanno frequenti riferimenti agli sciacalli, usando la parola \"shu'al\", che pu\u00f2 significare sia sciacallo che volpe. Sebbene nelle traduzioni della Bibbia tale termine venga sempre tradotto con volpe, il comportamento descritto ricorda molto pi\u00f9 quello dello sciacallo: nei Libri delle Lamentazioni e dei Salmi, ad esempio, si fa riferimento all'abitudine degli \"shu'al\" di nutrirsi dei morti sui campi di battaglia. Certi studiosi ipotizzano che, a causa della generale rarit\u00e0 ed elusivit\u00e0 delle volpi in Israele, l'autore del Libro dei Giudici potrebbe aver descritto i pi\u00f9 comuni sciacalli dorati quando racconta di come Sansone leg\u00f2 delle torce alle code di 300 volpi affinch\u00e9 distruggessero i vigneti dei Filistei.\nLo sciacallo dorato \u00e8 molto frequente nel folklore e i testi sacri indiani, soprattutto nei J\u0101taka e il Pa\u00f1catantra, dove \u00e8 spesso ritratto in contesti di frode e inganno. Un detto popolare indiano descrive lo sciacallo come \u00abil pi\u00f9 furbo tra le bestie, il corvo tra gli uccelli e il barbiere tra gli uomini\u00bb. Sentire l'ululato di uno sciacallo o vederne uno attraversare una strada a sinistra prima di un viaggio mattinale fu considerato un segno di buona sorte. Nell'induismo, lo sciacallo dorato viene raffigurato come il compagno di vari dei, soprattutto di Chamunda, la dea delle cremazioni. Un'altra divinit\u00e0 associata con gli sciacalli \u00e8 K\u0101l\u012b, che viene spesso raffigurata circondata da milioni di sciacalli. Secondo il \"Tantras\u0101ra\", se le viene offerta carne umana da un discepolo, K\u0101l\u012b appare a quest'ultimo nella forma di uno sciacallo. La dea Shivatudi viene talvolta raffigurata con la testa di uno sciacallo. Nelle storie di Mowgli di Rudyard Kipling raccolte ne \"Il libro della giungla\", il personaggio Tabaqui viene raffigurato come uno sciacallo detestato dai lupi, a causa della sua cordialit\u00e0 falsa e della sua sottomissione a Shere Khan. \u00c8 probabile che il suo nome deriva da \"tab\u00e1qi k\u016btta\", cio\u00e8 \"cane leccapiatti\".\nAlcuni sciacalli dorati parlanti compaiono in \"Sciacalli e arabi\" di Franz Kafka; nel racconto questi animali convincono un viaggiatore europeo a porre fine a una faida tra loro e il popolo arabo.\nSebbene presenti in Europa, gli sciacalli compaiono molto raramente nel folklore e nella letteratura di questo continente. Testimonianze raccolte nell'entroterra alto-adriatico indicano che tutte le persone che ebbero a che fare con questi animali (cacciatori, guardiacaccia e abitanti locali) scambiarono regolarmente volpi rosse affette da rogna sarcoptica (o volpi in un particolare periodo della muta) per sciacalli dorati. Quando invece veniva avvistato un vero sciacallo dorato, quest'ultimo era spesso scambiato per un lupo o un lupacchiotto. La presenza di questi animali \u00e8 stata in seguito accertata sia con trappole fotografiche che con un accurato studio delle impronte, le quali hanno confermato le precedenti osservazioni. Questa erronea e controversa percezione dello sciacallo dorato potrebbe essere dovuta al fatto che questo animale non compare nel folklore italiano o sloveno e nemmeno nelle tradizioni venatorie di tali Paesi .\nDanni a bestiame, selvaggina e raccolti.\nGli sciacalli dorati possono essere molto nocivi per le attivit\u00e0 umane; essi attaccano animali domestici come tacchini, agnelli, pecore, capre e, in un caso documentato, perfino un piccolo bufalo d'acqua domestico. Distruggono molti vigneti e mangiano cocomeri, meloni e noci . In Grecia, gli sciacalli non tendono ad attaccare il bestiame, come i lupi e le volpi rosse, ma, quando sono in gran numero, possono divenire una seria minaccia per gli ovi-caprini . In Bulgaria meridionale, nel 1982-87 furono registrati attacchi a ovi-caprini, soprattutto pecore e agnelli, oltre a varie uccisioni di cerbiatti nelle riserve di caccia. In Israele, circa l'1,5-1,9% dei vitelli che nascono sulle Alture del Golan muore a causa degli attacchi dei predatori, soprattutto sciacalli dorati. In entrambi i casi, si ritiene che l'elevato tasso di predazioni sia dovuto a un incremento della popolazione degli sciacalli causato dalla maggiore disponibilit\u00e0 di cibo fornita dalle discariche abusive. In queste aree sono anche state prese misure di prevenzione. Tuttavia, perfino senza di esse, in Bulgaria i danni provocati dagli sciacalli sono irrilevanti rispetto a quelli causati dai lupi. Gli sciacalli dorati sono estremamente dannosi anche per i roditori da pelliccia, come le nutrie e i topi muschiati. In molte aree dove vivono gli sciacalli le nutrie sono quasi completamente scomparse; durante l'inverno 1948-49, lungo l'Amu Darya, i topi muschiati costituivano il 12,3% dei contenuti fecali degli sciacalli e il 71% delle loro dimore and\u00f2 distrutto a opera di questi Canidi (il 16% di esse congel\u00f2 completamente e divenne inutilizzabile per i roditori). Gli sciacalli arrecano molti danni anche all'industria delle pellicce, divorando i topi muschiati presi in trappola e portando via le pelli stese fuori ad asciugare .\nCaccia.\nDurante l'epoca imperiale Britannica, i cacciatori sportivi in India e Iraq cacciarono gli sciacalli in groppa ai cavalli con l'assistenza di cani da caccia come sostituto alla caccia alla volpe del Regno Unito. Bench\u00e9 lo sciacallo non fosse considerato fisicamente bello come la volpe, era comunque stimato per la sua resistenza durante la corsa, con almeno un inseguimento che dur\u00f2 tre ore e mezzo. Il clima e il terreno indiano, inoltre, offrivano sfide ai cacciatori di sciacalli non presenti in Inghilterra; i segugi indiani raramente erano della stessa qualit\u00e0 di quelli inglesi e, malgrado l'odore forte dello sciacallo, il terreno indiano non era favorevole nel ritenere gli odori. Gli sciacalli inoltre, al contrario delle volpi, furono visti sia fingersi la morte, che diventare ferocemente protettivi nei confronti dei loro compagni di branco. Gli sciacalli erano cacciati in tre modi: con i levrieri, con i foxhound e con squadre di bracchi misti. Dato che i levrieri erano troppo veloci per gli sciacalli, per\u00f2, la caccia allo sciacallo con il loro ausilio non era considerato un vero sport, mentre mute di bracchi misti erano difficili da tenere sotto controllo. I cacciatori britannici categorizzavano gli sciacalli in tre tipi: lo spazzino urbano, ritenuto essere lento e cos\u00ec puzzolente da inorridire i cani, lo sciacallo del villaggio, pi\u00f9 veloce e vigile e meno puzzolente, e lo sciacallo di pianura aperta, che ritenuto essere il pi\u00f9 veloce e sportivo.\nCerte popolazioni indiane, come i koli e i vaghir di Gujarat e Rajasthan e i narikurava di Tamil Nadu, cacciano e mangiano gli sciacalli, ma la maggior parte delle culture asiatiche meridionali li considerano animali impuri. Poich\u00e9 gli sciacalli hanno cinque unghie, inoltre, \"dharma\" ne proibisce la consumazione. Nell'ex Unione Sovietica gli sciacalli non vengono catturati in gran numero e quando capita si tratta solitamente di esemplari rimasti in trappole destinate ad altri animali o abbattuti accidentalmente durante le battute di caccia. In Transcaucasia, gli sciacalli vengono catturati con grandi uncini da pesca collocati in pezzi di carne sospesi a 75-100\u00a0cm dal suolo con dei fili. L'unico modo che lo sciacallo ha di raggiungere la carne \u00e8 quello di saltare: cos\u00ec facendo l'uncino penetra profondamente nel labbro o nella mascella.\nUtilizzo della pelliccia.\nIn Russia e in altri Paesi dell'ex Unione Sovietica gli sciacalli dorati sono considerati animali da pelliccia, bench\u00e9 di scarsa qualit\u00e0 a causa del mantello rado, ispido e di tinta uniforme. Gli sciacalli asiatici e del Vicino Oriente danno pellicce pi\u00f9 ispide ma tale problema pu\u00f2 essere risolto durante le fasi di lavorazione. Dal momento che i peli di sciacallo sono molto poveri di fibra, le pelli che se ne ricavano hanno un aspetto appiattito. Le pellicce pi\u00f9 soffici provengono dall'Elburz, nell'Iran settentrionale. Gli sciacalli venivano cacciati in gran numero per la pelliccia soprattutto nel XIX secolo: negli anni ottanta del XIX secolo a Mervsk venivano uccisi ogni anno circa 200 sciacalli. Nella regione di Zakatal, in Transcaucasia, nel 1896 vennero catturati 300 sciacalli. Durante questo periodo in Russia vennero uccisi in tutto sciacalli, le cui pelli finirono quasi tutte sui mercati di Nizhegorod. All'inizio degli anni trenta, in Unione Sovietica venivano conciate ogni anno 20- pelli di sciacallo, ma il numero di questi animali era cos\u00ec grande da poter sostenere la cattura di un numero triplo di esemplari. Prima del 1949 e agli inizi della Guerra Fredda, la maggior parte delle pelli veniva esportata negli Stati Uniti d'America. Nonostante esistano variazioni geografiche, le pelli di sciacallo non vengono valutate secondo degli standard e sono utilizzate soprattutto per confezionare colletti, cappotti da donna e pellicce di poco prezzo.\nIn cattivit\u00e0.\n\u00c8 possibile che lo sciacallo dorato fosse addomesticato gi\u00e0 nella Turchia neolitica anni fa, come dimostrato da una scultura di un uomo con uno sciacallo tra le braccia rinvenuto in G\u00f6bekli Tepe. Gli esploratori francesi del diciannovesimo secolo notarono che molti abitanti del Levante tenevano sciacalli in casa.\nGli sciacalli dorati sono presenti in quasi tutti gli zoo indiani; un'indagine nel 2000 rivel\u00f2 la presenza di 67 maschi, 72 femmine ed esemplari di sesso indeterminato. Al di fuori dell'India, gli sciacalli dorati sono rari negli zoo occidentali, dove l'esteticamente pi\u00f9 spettacolare sciacallo dalla gualdrappa \u00e8 pi\u00f9 comune.\nLa capacit\u00e0 dello sciacallo dorato di icrociarsi con i cani \u00e8 stata attestata da lungo tempo dai naturalisti. I calmucchi in particolare spesso incrociavano i loro cani con gli sciacalli, pratica che, un tempo, era comune fra i pastori balcanici. Nel 1975, gli scienziati russi dell'Istituto di Ricerca Scientifica Likhachev per il Patrimonio Culturale e la Protezione Ambientale iniziarono un programma di riproduzione durante il quale vennero fatti incrociare degli sciacalli dorati con alcuni husky allo scopo di creare un ibrido dotato sia dello straordinario olfatto dello sciacallo che della resistenza al freddo dell'husky. In anni recenti, l'Aeroflot ha utilizzato dei particolari ibridi di sciacallo, noti come cani di Sulimov, per localizzare esplosivi difficilmente individuabili con le attrezzature meccaniche."}
{"id": "615502", "revid": "287204", "url": "https://it.wikipedia.org/wiki?curid=615502", "title": "Franz Jakubowski", "text": "\u00c8 autore del volume \"Der ideologische \u00dcberbau in der materialistischen Geschichtsauffassung\", pubblicato in Italia da Jaca Book (Milano, 1975) col titolo \"Le sovrastrutture ideologiche nella concezione materialista della storia\" (trad. di Marco Merella)."}
{"id": "615507", "revid": "580", "url": "https://it.wikipedia.org/wiki?curid=615507", "title": "Magda Olivero", "text": "Da considerarsi come \u00abuna fra le pi\u00f9 celebri [cantanti] della storia della nostra musica\u00bb lirica, ha rappresentato \u00abun importante punto di congiunzione tra l'era dei compositori del verismo e il teatro d'opera moderno\u00bb.\nBiografia.\nInizi e primo ritiro.\nNata a Saluzzo in una famiglia di magistrati, svolse studi musicali completi (pianoforte, armonia e composizione) diplomandosi in pianoforte al Conservatorio Giuseppe Verdi di Torino, per proseguire poi con quelli di canto, sempre nel capoluogo piemontese, con il maestro Luigi Gerussi, allora direttore della Scuola per solisti dell\u2019EIAR, il quale ne aveva individuato le qualit\u00e0 in occasione di un provino fallito presso l'ente di radiodiffusione progenitore della RAI. Fu proprio presso l'EIAR che avvenne il debutto radiofonico della Olivero, nel dicembre del 1932, come Maria di Magdala nell'oratorio \"I misteri dolorosi\" di Nino Cattozzo (1886-1961), cui fecero seguito altre interpretazioni sempre alla radio, che continu\u00f2 comunque ad essere, anche in prosieguo di tempo, uno strumento rilevante nell'attivit\u00e0 artistica della cantante. Il debutto teatrale ebbe invece luogo nel mese di ottobre dell'anno seguente al Teatro Vittorio Emanuele, ancora a Torino, nel personaggio di Lauretta nel \"Gianni Schicchi\" di Puccini. Negli anni successivi la carriera della Olivero si svilupp\u00f2 nei teatri di tutta Italia, spesso anche in piazze non proprio di primo rilievo, affrontando principalmente personaggi del repertorio pucciniano e, pi\u00f9 in generale, naturalista (Mascagni, Giordano, Cilea, Alfano, Wolf-Ferrari, Zandonai), ma anche Gilda, Violetta, Margherita del \"Faust\" di Gounod e Manon di Massenet, nonch\u00e9, nel 1937, perfino ruoli monteverdiani minori, Zerlina nel \"Don Giovanni\" di Mozart e addirittura Elsa in due recite del \"Lohengrin\" di Wagner al Teatro dell'Opera di Roma. La Olivero non manc\u00f2 inoltre di cimentarsi in numerose produzioni italiane contemporanee, con musiche di autori come Mario Barbieri (1888-1968), Felice Lattuada (prima assoluta de \"La Caverna di Salamanca\", 1938), Riccardo Pick-Mangiagalli, Giuseppe Mul\u00e8 e Armando La Rosa Parodi (prima assoluta radiofonica de \"Il mercante e l'avvocato\", 1934). Dopo i successi riscossi nel corso degli anni '30, che pure non le valsero i vertici assoluti della scena lirica nazionale, la sua carriera sembr\u00f2 interrompersi definitivamente nel 1941, anno del suo matrimonio con l'industriale Aldo Busch, lasciando solo spazio, negli anni del dopoguerra, ad una limitata attivit\u00e0 concertistica.\nRipresa della carriera.\nDieci anni dopo, per\u00f2, nel febbraio del 1951, a richiesta generale, ed in particolare dopo le insistenze da parte di Francesco Cilea perch\u00e9 accettasse di interpretare di nuovo la sua \"Adriana Lecouvreur\", ruolo per il quale la riteneva insostituibile, la Olivero torn\u00f2 a calcare le scene riprendendo tale parte con grande successo al Teatro Grande di Brescia e a Trieste, e facendone in seguito il principale tra i suoi cavalli di battaglia.\nDa quel momento la Olivero apparve nei teatri d'opera di tutta Italia e, soprattutto a partire dal decennio 1960-1970, anche del resto del mondo (Europa, Egitto, Stati Uniti, America Latina), ma mai in istituzioni di primissimo piano come la \"Royal Opera House\" di Londra o l'\"Op\u00e9ra\" di Parigi, soltanto una volta (e per una sola serata) alla \"Staatsoper\" di Vienna, e rarissimamente alla Scala (appena tre produzioni nei suoi secondi trent'anni di carriera, per non pi\u00f9 di una ventina di spettacoli in tutto). La Olivero privilegi\u00f2 decisamente il repertorio pucciniano e verista, riprendendo personaggi gi\u00e0 interpretati, come Mim\u00ec nella \"Boh\u00e8me\", Li\u00f9 nella \"Turandot\", Manon Lescaut, Madama Butterfly, Suor Angelica, Francesca da Rimini, ed affrontandone di nuovi come Minnie ne \"La fanciulla del West\", Giorgetta ne \"Il tabarro\", e i ruoli eponimi nella \"Tosca\", nell'\"Iris\" di Mascagni, nella \"Fedora\" di Giordano, ne \"La Wally\" di Catalani. Riprese immediatamente la sua leggendaria Violetta, gi\u00e0 affrontata nella prima parte della carriera, che per un decennio ancora canter\u00e0 un po' ovunque in Europa, e mantenne sempre in repertorio anche il \"Mefistofele\" di Boito. Continu\u00f2 inoltre a dare largo spazio alla musica novecentesca e contemporanea, sia pure non d'avanguardia (autori come Gottfried von Einem, Leo\u0161 Jan\u00e1\u010dek, Gian Francesco Malipiero, Gian Carlo Menotti, Francis Poulenc, Ottorino Respighi, Nino Rota, Henri Sauguet), partecipando anche a diverse prime assolute: la \"Santa Rita da Cascia\" di Angelo Costaguta, nel ruolo eponimo, al Carlo Felice di Genova nel 1954, \"La Guerra\" di Renzo Rossellini (Marta) al San Carlo nel 1956, \"La Celestina\" di Flavio Testi (Melibea) alla Pergola nel 1963, e \"Lode alla Trinit\u00e0\", pezzo per soprano/voce recitante e archi di Gerardo Rusconi alla RAI di Torino nel 1972.\nNel 1967, intanto, aveva debuttato negli Stati Uniti d'America, all'Opera di Dallas: non essendo stato possibile, per sopravvenute ragioni tecniche, mettere in scena l'opera originariamente prevista, \"La fanciulla del West\", la direzione del teatro, su suggerimento del direttore musicale e suo grande estimatore, il maestro Nicola Rescigno, le propose, come alternativa, di affrontare la \"Medea\" di Luigi Cherubini. Si trattava non solo di un'opera completamente estranea al suo repertorio consueto, ma essa vantava a Dallas il formidabile precedente della produzione del 1958, nella quale Maria Callas aveva furoreggiato in uno dei suoi grandi ruoli d'elezione, al fianco di Jon Vickers e Teresa Berganza, per la bacchetta dello stesso Rescigno. Dopo alcune titubanze, la Olivero accett\u00f2 di misurarsi con il nuovo personaggio (e con l'illustre precedente, per di pi\u00f9 nello stesso allestimento) e la riuscita di critica e di pubblico fu addirittura eccezionale. L'esperto musicale del \u00abDallas Morning News\u00bb, John Ardoin (1935\u20132001), un \"callasiano\" di ferro, rimase addirittura sbalordito: \u00abCallas o non Callas, Magda Olivero ha dato una personalissima impronta a questo ruolo\u00bb; e poi: \u00abil suo modo di entrare a fondo nel personaggio pu\u00f2 essere diverso, il risultato finale ha molto della stessa incandescente presa\u00bb; ed infine: \u00abdopo l'abdicazione di Maria Callas, Magda Olivero \u00e8 la pi\u00f9 grande attrice-cantante dei nostri giorni\u00bb. Il successo riscosso contribu\u00ec a legare la Olivero al teatro texano, dove ricomparve l'anno successivo come \"Fedora\", nel 1970 come Giorgetta e in un concerto di gala nella cui seconda parte figurava \"La voix humaine\" di Poulenc (che la Olivero per la prima volta eseguiva in francese), e nel 1974, come \"Tosca\" (avendo tra gli spettatori un'ammirata Marilyn Horne). La parte di Medea fu ripresa nel 1968 al \"Music Hall Theater\" di Kansas City, nel 1971 al Concertgebouw di Amsterdam, in forma di concerto, ed infine, nello stesso anno, al Teatro Sociale di Mantova.\nNegli Stati Uniti, oltre che a Dallas, comparve quindi su diverse piazze minori della costa orientale e fece la sua prima apparizione a New York, nel 1971, alla Philharmonic Hall, interpretando alcune arie di Puccini e Cilea e cimentandosi di nuovo, nel secondo tempo, ne \"La voix humaine\". Nel 1975, all'et\u00e0 di sessantacinque anni, grazie anche alle insistenze di Marilyn Horne sulla direzione del teatro, ella fu finalmente ingaggiata dal Metropolitan Opera House di New York per sostenere la parte di \"Tosca\" \"come rincalzo dell'ultimo momento nei confronti di Birgit Nilsson\", dopoch\u00e9 quest'ultima aveva dato forfait. Le sue tre sole rappresentazioni provocarono un enorme scalpore, venendo salutate da interminabili ovazioni da parte del pubblico, e sono state in seguito avvolte dall'alone della \"leggenda\". Il suo saluto finale al pubblico del Met \u00e8 stato cos\u00ec raccontanto in una recente storia del massimo teatro lirico newyorkese:\nLa cantante si produrr\u00e0 negli USA ancora per i successivi cinque anni, apparendo anche all'Opera di San Francisco, nelle stagioni 1978-1979 e 1979-1980.\nUltimi anni.\nIl ritiro dal palcoscenico avvenne di fatto nel 1981, ancora con \"La voce umana\" di Poulenc, al Teatro Filarmonico di Verona, ma la sua carriera non s'interruppe ufficialmente mai e le sue esibizioni concertistiche in pubblico sono proseguite fino all'inizio degli anni '90. Nel 1993 ha inciso, a Milano, una selezione di \"Adriana Lecouvreur\", a sessantun anni dal debutto. All'et\u00e0 di ottantasei anni ha eseguito il monologo di Adriana Lecouvreur nel film \"Opera Fanatic\" di Jan Schmidt-Garre. Nell'aprile 2009, a novantanove anni compiuti, nella grande sala di Palazzo Cusani di Milano, Magda Olivero ha voluto intonare \u00abPaolo, datemi pace\u00bb dalla \"Francesca da Rimini\" di Zandonai, sbalordendo il pubblico presente..\nNel 2010, in occasione del raggiungimento del traguardo dei cent'anni, le \u00e8 stata dedicata un'intera trasmissione del programma televisivo \"Loggione\" in onda su Canale 5. Per il centesimo compleanno \u00e8 stata anche festeggiata il 14 aprile 2010 dal Teatro Regio di Torino. Il 7 maggio dello stesso anno ha partecipato al programma \"Cominciamo bene - Prima\" su Rai 3 condotto da Pino Strabioli, insieme al pianista Arturo Annecchino.\n\u00c8 morta a Milano l'8 settembre 2014 all'et\u00e0 di centoquattro anni. Un anno dopo la giunta comunale di Milano ha deliberato la tumulazione delle sue spoglie mortali nella cripta del Famedio del Cimitero Monumentale.\nVocalit\u00e0 e interpretazione.\n\u00abSpesso definita \"l'ultimo soprano verista\", la Olivero \u00e8 stata un'artista la cui totale immersione nei personaggi si \u00e8 combinata con una sbalorditiva longevit\u00e0 vocale cos\u00ec da guadagnarle uno status di leggenda tra gli amanti del canto di espressione.\u00bb Con queste parole il grande estimatore della cantante, Ira Siff, condensa il suo giudizio nell'articolo pubblicato in occasione della morte della Olivero.\nSecondo Stefan Zucker, intervistatore delle anziane dive protagoniste del film \"Opera Fanatic\" citato, e altro ammiratore incondizionato della Olivero, la cantante si era fatta le ossa su Cilea e su altri compositori veristi oggi dimenticati, ed \u00e8 stata l'ultima a poter vantare un simile retroterra. Per l'esperto americano di canto lirico, lei era il distillato e l'esemplificazione di un'intera tradizione. \u00abDa Gemma Bellincioni a Lina Bruna Rasa, l'epoca del verismo fu esaltata da ardenti attrici vocali. Diversamente dalla Olivero, per\u00f2, poche erano anche musiciste consumate, capaci attraverso il rubato [...], di trasmettere la tensione o la quiete della musica. Di pi\u00f9, il suo era il \"cantar che nell'anima si sente\".\u00bb Tuttavia, a differenza che in Italia, sempre secondo Zucker, negli Stati Uniti la Olivero non fu mai pienamente apprezzata dalla critica musicale, alcuni esponenti della quale, come Alan Rich (\u00abThe New York Times\u00bb e molti altri) e Barton Wimble (\u00abNew York Daily News\u00bb), addirittura \u00abscrissero di lei in termini di derisione, considerando la sua vocalit\u00e0 alla stregua di quella di Florence Foster Jenkins, e il suo stile come sovraccarico e kitch.\u00bb\nAnche in Italia del resto, non sono mancati gli antipatizzanti, sia pure forse non nei termini offensivi di qualche americano. Nel suo \"L'opera in CD e video. Guida all'ascolto\", ad esempio, Elvio Giudici mostra di non apprezzare n\u00e9 lo stile n\u00e9 le caratteristiche vocali della cantante lungo tutto il corso delle sue interpretazioni, quali testimoniate dalle registrazioni discografiche. Recensendo in particolare un'incisione dal vivo della \"Manon Lescaut\" del 1964, Giudici scrive: \u00abNon c'\u00e8 dubbio che Magda Olivero esprima in ciascuna delle sue testimonianze discografiche [...] una personalit\u00e0 teatrale d'eccezione [...] Neppure c'\u00e8 dubbio, tuttavia, che l'espressivit\u00e0 del suo accento richiami il gusto tipico del periodo tra le due guerre [...] Epoca in cui, ahim\u00e8, da noi imperava il teatro borghese e quello dannunziano; [...] e la musica consumava gli ultimi scampoli della corrente verista, che in mancanza di alimento nuovo rivisitava interpretativamente il periodo e gli autori precedenti.\u00bb Nello stile della Olivero, secondo Giudici, \nLe caratteristiche artistiche della Olivero sono state invece cos\u00ec riassunte nell'articolo commemorativo apparso anonimo sul quotidiano \u00abIl Giorno\u00bb in occasione della sua morte.\nSecondo Marilyn Horne, la \"superstar\" Olivero \u00abin pratica dava lezioni di recitazione e di canto mentre era in palcoscenico; onestamente, si poteva imparare di pi\u00f9 dall'assistere a una [sua] rappresentazione che non dalla lettura della maggior parte dei libri scritti su tali argomenti\u00bb. Sulla stessa linea il ritratto delineato dal direttore musicale della Dallas Opera, Emanuel Villaume, in occasione della morte della cantante:\nRepertorio.\nIl presente repertorio \u00e8 stato compilato prendendo a base i dati riportati da Giancarlo Landini nella voce \"Olivero, Maria Maddalena, detta Magda\", sul \"Dizionario Biografico degli Italiani\" (2017), ed integrandoli con quelli forniti da Elio Battaglia e Mario Morini negli articoli indicati in bibliografia (eventualmento facendo anche riferimenti in nota a pi\u00e8 di pagina):\nDiscografia.\nMagda Olivero ha registrato molto poco in studio, se escludiamo i 78 giri della prima parte della carriera (tra cui la celebre incisione dell'aria del primo atto della \"Traviata\"). Come opere complete rimangono solo \"Turandot\" (Cetra 1938) e \"Fedora\" (Decca 1969). Sempre per la Decca nel 1969 ha registrato una selezione della \"Francesca da Rimini\". Nel 1970 ha inciso inoltre l'album di arie sacre \"Quando il canto \u00e8 preghiera\" per la casa discografica Ariston. Assai nutrita \u00e8 invece la discografia dal vivo."}
{"id": "615508", "revid": "124971829", "url": "https://it.wikipedia.org/wiki?curid=615508", "title": "Giovan Giacomo Di Conforto", "text": "Biografia.\nSe ne ignora il luogo di nascita. Comparve a Napoli, nel 1595 come maestro di muro (capomastro) alle dipendenze di Cesare Quaranta, per i lavori al Complesso di San Gaudioso. Nel 1597 lavor\u00f2 come capomastro, insieme a Giovanni Cola di Franco, al cantiere del Monte di Piet\u00e0 di Giovan Battista Cavagna. Grazie all'attivit\u00e0 svolta sotto la guida del Cavagna, il Di Conforto riusc\u00ec a sviluppare propri modelli architettonici basondosi sui modelli tardocinquecenteschi di Vignola. Nel 1599 gli fu commissionato il rimaneggiamento della chiesa di San Severo al Pendino. Nel 1602, attraverso una notizia dell'epoca, preparava in Santa Maria a Caponapoli, con Cesare Quaranta, la tomba di famiglia. Nel 1603 progett\u00f2 la chiesa di Santa Maria della Verit\u00e0, i cui lavori durarono un quarto di secolo e l'anno successivo inizi\u00f2 anche la chiesa di Santa Teresa degli Scalzi che fu consacrata nel 1612. Entrambe le chiese sono considerate i lavori pi\u00f9 importanti dell'architetto. Tra il 1605 e il 1607 apparve come tra i firmatari di un memoriale inviato al vicer\u00e9 Juan Alonso Pimentel de Herrera dalla \"Corporazione dei fabbricatori, pipernieri e tagliamonti\" per ottenere il Reale Assenso per la nuova regolamentazione. Importante fu la partecipazione del Di Conforto al concorso della reale cappella del Tesoro di san Gennaro tenutosi nel 1607 e vide la presenza dei pi\u00f9 importanti architetti e ingegneri del tempo attivi nella capitale del Regno: Ceccardo Bernucci, Giovan Battista Cavagna, Giulio Cesare Fontana, Francesco Grimaldi, Giovanni Cola di Franco, Michelangelo Naccherino e Dionisio Nencioni di Bartolomeo. Il concorso fu vinto in ex aequo da padre Grimaldi e dal Cola di Franco. Nel cantiere della cappella del Tesoro il Nostro fu affiancato a Bernucci nel progetto di delimitazione dello spazio necessario alla costruzione dell'edificio.\nNel 1610 progett\u00f2 il palazzo Di Conforto come propria abitazione, nella platea della Costigliola, inoltre fu autore di altre fabbriche edificate nei dintorni della propria da dare in fitto. Nel 1612 apparve, in alcuni documenti di pagamento, come architetto del Monastero di Santa Maria delle Grazie a Caponapoli nella supervisione di un pozzo da realizzarsi. Nel 1613 iniziarono i lavori del chiostro maggiore di Monteoliveto che terminarono dopo il 1630 sotto la direzione di Muzio Nauclerio. Nel 1614, redasse, in qualit\u00e0 di tavolario, una pianta della \"platea della Costigliola\" che sar\u00e0 poi aggiornata al principio del XVIII secolo, negli stessi anni fu anche l'autore dell'abitazione del pittore Fabrizio Santafede e del rifacimento del \"palazzo di Giovan Battista Manso\" nei pressi della chiesa dei Girolamini. Tra il 1615 e il 1622 fu attivo presso basilica Santuario del Carmine Maggiore nella progettazione e costruzione del maestoso campanile alto 75 metri. Il campanile, in linee generali, s'ispira a quello della chiesa di San Biagio a Montepulciano, ma sar\u00e0 completato da fr\u00e0 Nuvolo con l'aggiunta della cuspide maiolicata. Dal 1616 al 1623 diresse il cantiere del complesso della Santissima Trinit\u00e0 delle Monache. Dal 1617 oper\u00f2 come architetto della Chiesa di Santa Maria Donnaregina Nuova; i lavori iniziarono in una data imprecisata tra il 1617 e il 1620 ma i primi pagamenti noti risalivano al 1626, dal 1626 fu soprastante alla fabbrica nuovamente il Cola di Franco; nel 1627 risaliva il pagamento di settanta ducati \"per il servitio della sua architettura che ha servito per la nuova chiesa del monastero de Donnaregina de Napoli finito detto servitio ad ultimo de agosto del 1626\", contemporaneamente partirono i lavori di stuccatura della volta; l'ultimo pagamento del monastero fu eseguito nel 1630. Nel 1619, su commissione dei frati Agostiniani, progett\u00f2 il riadattamento del palazzo di Scipione De Curtis nel Complesso di San Nicola da Tolentino. Nel frattempo progett\u00f2, con la collaborazione di Cola di Franco, la chiesa di Santa Maria delle Anime del Purgatorio ad Arco, i lavori terminarono nel 1630.\nNei primi anni venti del XVII secolo, divenne il direttore del cantiere della certosa di San Martino. Al cantiere della Certosa collabora con il Fanzago, il quale prender\u00e0 i cantieri della certosa nel 1623, si \u00e8 presupposti che nel suo registro di opere risale la creazione del famoso chiostro della Certosa di San Martino, di cui era il supervisore dei cantieri dove il Fanzago ha potuto documentarsi con il Di Conforto in quel periodo di attivit\u00e0 precedente al 1623, poich\u00e9 la realizzazione di un chiostro su i modelli manieristi toscani non avrebbe potuto influenzare il Fanzago a creare una struttura di pura derivazione toscana e solo con l'aiuto di quest'ultimo ha potuto realizzare il progetto perch\u00e9 il Di Conforto era una personalit\u00e0 al passo con i tempi ed era gi\u00e0 a conoscenza di architetture toscane simili anche per l'influsso dell'attivit\u00e0 del Dosio nelle sue opere napoletane dove i due architetti hanno potuto confrontarsi nelle abilit\u00e0 lavorative e magari arricchendo i loro modelli progettuali. Contemporaneamente fu attivo anche presso la Deputazione della Real Cappella del Tesoro nel fornire consigli e disegni relativi alla fabbrica del Tesoro. Dopo l'esperienza della certosa, ebbe l'incarico di completare la basilica di San Paolo Maggiore, edificando le navate laterali a partire dal 1625. Dal 1626 al 1630 fu sopraintendente ai lavori della Chiesa dei Santi Apostoli dopo la morte di Grimaldi, il Di Conforto modific\u00f2 l'impianto planimetrico originario aumentadone le cappelle e accorciandone il coro. Contemporaneamente, insieme a Pietro D'Apuzzo, fu architetto della Chiesa dei Santi Marcellino e Festo. Dell'intervento secentesco \u00e8 solamente la facciata e l'ingresso. Partecip\u00f2, alla fine del decennio, al concorso della Chiesa di San Francesco Saverio; il progetto del Di Conforto venne, con molta probabilit\u00e0, inglobato nel terzo disegno della chiesa realizzato dal Fanzago. Nel 1630 apparve, poco prima di morire, il suo nome nel cantiere della chiesa di Santa Maria della Sapienza come prosecutore del progetto di padre Grimaldi.\nMor\u00ec in una data imprecisata tra il 7 e il 16 giugno dell'anno 1630, lasciando come eredi la moglie Antonia Dianora, i figli Giuseppe e Annamaria e il fratello Silvestro con i figli Dorothea e Meneca."}
{"id": "615512", "revid": "2912", "url": "https://it.wikipedia.org/wiki?curid=615512", "title": "Stage Fright (DVD)", "text": ""}
{"id": "615517", "revid": "1632387", "url": "https://it.wikipedia.org/wiki?curid=615517", "title": "Eclipse (Amorphis)", "text": "Eclipse \u00e8 il settimo album del sestetto finlandese Amorphis, prodotto nel 2006. Questo album \u00e8 stato subito ben visto dai fan in quanto la band \u00e8 tornata ad utilizzare il growl e un suono pi\u00f9 heavy. L'unica differenza rispetto ai vecchi album \u00e8 che il cantante non \u00e8 pi\u00f9 Pasi Koskinen ma Tomi Joutsen proveniente dai Sinisthra."}
{"id": "615518", "revid": "834", "url": "https://it.wikipedia.org/wiki?curid=615518", "title": "Kgf", "text": ""}
{"id": "615520", "revid": "838137", "url": "https://it.wikipedia.org/wiki?curid=615520", "title": "Reazione di Jarisch-Herxheimer", "text": "La reazione di Jarish-Herxheimer si verifica quando grandi quantit\u00e0 di tossine vengono rilasciate nel corpo man mano che i batteri (normalmente del genere \"Spirochete\", come \"Treponema pallidum\", agente patologico della sifilide) muoiono durante una terapia antibiotica.\nLo stesso pu\u00f2 verificarsi in caso di presenza di lieviti del genere \"Candida\" quando vengono rilasciate le tossine dei lieviti che stanno morendo.\nNormalmente la morte di questi batteri e l'associato rilascio di endotossine si verifica pi\u00f9 velocemente di quanto il corpo riesca a eliminare le tossine. Si manifesta con febbre, brividi, cefalea, mialgia (dolori muscolari) ed esacerbazione di lesioni cutanee. L'intensit\u00e0 della reazione riflette l'intensit\u00e0 dell'infiammazione presente.\n\u00c8 classicamente associata alla sifilide. La durata nella sifilide normalmente \u00e8 solo di poche ore. La reazione si manifesta anche in altre malattie causate da spirochete, come le borreliosi (morbo di Lyme e febbri ricorrenti da morso di zecca) e la leptospirosi, e nella febbre Q. Reazioni simili sono state riportate anche nella bartonellosi (compresa la malattia da graffio di gatto), brucellosi, febbre tifoide e trichinellosi, malattia di Whipple.\nSembra causata dal consistente rilascio di lipopolisaccaridi del \"Treponema pallidum\", agente eziologico della sifilide.\nNon richiede trattamento perch\u00e9 regredisce naturalmente entro 24 ore.\nFu individuata e descritta dai dermatologi tedeschi Adolf Jarisch (1861-1942) e Karl Herxheimer (1861-1944).\nFisiopatologia.\nDurante la reazione di Herxheimer si \u00e8 dimostrato un aumento delle citochine infiammatorie, compreso il fattore di necrosi tumorale alfa, l'interleuchina 6 e l'interleuchina 8."}
{"id": "615521", "revid": "1566286", "url": "https://it.wikipedia.org/wiki?curid=615521", "title": "Remo Remotti", "text": "Ha lavorato, tra gli altri, con Francis Ford Coppola, Marco Bellocchio, Nanni Moretti, Ettore Scola, i fratelli Taviani, Werner Masten, Peter Ustinov, Nanni Loy, Maurizio Nichetti, Carlo Mazzacurati, Antonello Salis, Aldo, Giovanni e Giacomo e Carlo Verdone.\nBiografia.\nNasce a Roma nel 1924, rimane orfano di padre a 12 anni, si laurea in Giurisprudenza e si trasferisce in Per\u00f9 dove scopre il mondo dell'arte frequentando corsi serali. Rientrato in Italia trova lavoro a Milano e nel 1960 si sposa con Maria Luisa Loy, sorella del regista Nanni Loy. Frequenta l'ambiente artistico milanese ed espone i suoi quadri in gallerie private. Nel 1968 si trasferisce in Germania, dove era gi\u00e0 stato per qualche tempo nel 1964 come assistente di Emilio Vedova, e vi rimane fino al 1971.\nSuccessivamente torna a vivere in Italia e inizia il suo lavoro nel mondo dello spettacolo con Marco Bellocchio, Renato Mambor, Rodolfo Roberti, Nanni Moretti (in \"Sogni d'oro\" rende una versione surreale del padre della psicoanalisi, Sigmund Freud), Carlo Mazzacurati, Egidio Eronico e altri. Ha scritto e messo in scena quattro suoi pezzi teatrali; sul set di tale film, conobbe la produttrice Luisa Pistoia, che diverr\u00e0 la sua seconda moglie e che gli dar\u00e0 una figlia, Federica. Nel 1990 compare come protagonista in una puntata della serie televisiva tedesca \"L'ispettore Derrick\", nell'episodio \"Emilio Caprese \u00e8 in citt\u00e0\", dove veste i panni di un boss mafioso. Nel 2001 \u00e8 tra gli interpreti della serie televisiva \"Casa famiglia\". Inoltre, ha recitato in \"Stiamo bene insieme\", \"Quei due sopra il varano\", \"I Cesaroni\", \"Il papa buono\" e \"Un medico in famiglia\".\nHa preso parte a numerosi cortometraggi ed \u00e8 stato premiato due volte come migliore attore. La prima con il regista Claudio Proietti e la seconda al Festival di Trevignano 2009. Dagli anni duemila si cimenta in spettacoli dal vivo accompagnato da amici artisti quali Paolo Zanardi, Emanuele Martorelli, gli Elettrofandango, Andrea Evangelisti, Andrea Rivera e il presentatore Vladimiro. Diventa nota la sua interpretazione di \"Mamma Roma, addio!\" con la collaborazione del gruppo di musica elettronica Recycle, con i quali nel 1998 aveva inciso il brano \"Me ne vado da Roma\", canzone poi ripresa anche dai Perturbazione con lo stesso titolo nel disco \"Le citt\u00e0 viste dal basso\" del 2010.\nNel 2013 ha pubblicato il disco \"RemottiSalis\" con il jazzista Antonello Salis (piano e fisarmonica).\nNel 2014 ha festeggiato i novant'anni esponendo i suoi quadri e le sue sculture nella mostra \"Ho rubato la marmellata\" presso la galleria De Crescenzo &amp; Viesti di Roma. Sue opere sono presenti alla Galleria nazionale d'arte moderna e contemporanea di Roma.\nMuore il 21 giugno 2015 presso il Policlinico Gemelli di Roma dove era ricoverato da tre giorni. \u00c8 sepolto nel cimitero del Verano nella tomba di famiglia.\nInfluenza culturale.\nChecco Loy, membro del duo Loy e Altomare e nipote di Remo Remotti, gli ha dedicato la canzone \"A zio Remo\", contenuta nell'album \"Chiaro\".\nDiscografia.\nSingoli.\n\"Pezzo\" Remo Remotti, Recycle, Yari Carrisi, 2003 (soleluna)"}
{"id": "615522", "revid": "767487", "url": "https://it.wikipedia.org/wiki?curid=615522", "title": "Macbeth (gruppo musicale)", "text": "I Macbeth sono un gruppo musicale gothic metal/symphonic metal italiano. Sotto contratto con la Dragonheart Records, hanno pubblicato 5 album dal 1998.\nBiografia.\nI Macbeth sono una band gothic metal di spicco nel panorama musicale italiano ed internazionale. Fondati nel 1995 dal batterista Fabrizio Cislaghi, debuttano nel 1997 pubblicando \"Nocturnal Embrace\", demo tape a copie numerate.\nNel 1998 i Macbeth firmano un contratto discografico per tre album con Dragonheart Records, divisione della fiorentina Audioglobe e lo stesso anno pubblicano il loro primo album \"Romantic Tragedy's Crescendo\".\nL'album ottiene ottime recensioni in tutta Europa piazzandosi tra gli album cult del gothic metal sinfonico.\nDopo un tour promozionale e un cambio di line-up i Macbeth entrano in studio per registrare il secondo lavoro: \"Vanitas\" che uscir\u00e0 nel 2001. L'album mostra un approccio pi\u00f9 aggressivo, senza per\u00f2 perdere quel lato melodico, marchio di fabbrica della band meneghina.\nIl salto di qualit\u00e0 avviene per\u00f2 con la pubblicazione di \"Malae Artes\", nel 2005. Il terzo album registrato da una formazione rinnovata verr\u00e0 pubblicato in Messico, Russia e Repubbliche baltiche, Taiwan e negli U.S.A. Il tour promozionale porter\u00e0 la band dall'Europa al Sud America. Il \"Malae Artes Tour\" toccher\u00e0 anche le principali citt\u00e0 del Messico. Nel 2006 i Macbeth si esibiscono a Beirut, come band headliner del \"Rock Nation\", entrando cos\u00ec nella top degli artisti che si sono esibiti in Libano.\nLa cantante Morena Rozzi collabora con il progetto musicale Rezophonic e con l'emittente televisiva Rock TV dove conduce \"Morning Glory\", intervista artisti e partecipa al programma \"Database\".\nNel 2007 viene pubblicato \"Superangelic Hate Bringers\" da cui viene estratto \"Without You\" come primo singolo per la realizzazione del video promozionale.\n\"Superangelic Hate Bringers\" \u00e8 il lavoro pi\u00f9 maturo, pi\u00f9 diretto e contraddistinto da una produzione migliore dei lavori precedenti. Il magazine britannico \"Classic Rock \"ne pubblica una recensione entusiastica sul numero di dicembre dello stesso anno.\nNel 2008, per la prima volta i Macbeth raggiungono l'Inghilterra per un tour e ritornano in Belgio per la sesta edizione del Metal Female Voices Fest. Lo stesso anno la cantante partecipa come ospite al Metal March Day Festival che si tiene ad Atene, in Grecia.\n\"Don't Pretend\", brano tratto da \"Superangelic Hate Bringers\", verr\u00e0 usata da Sky Sport durante tutto il Grand Prix di Formula 1.\nGi\u00e0 al lavoro sul nuovo album la band, nel 2009 \u00e8 costretta a prendersi una lunga pausa a causa di problemi personali, ma la lunga gestazione ha permesso di registrare un album .\nNel 2014 viene pubblicato \"Neo-Gothic Propaganda\" da cui viene estratto il primo singolo e video \"Scent of winter\" La canzone \"Last Night in Shanghai\", tratta sempre da Neo-Gothic Propaganda, \u00e8 stata utilizzata come sigla del programma \"Sky Paddock\" del palinsesto di Sky Sport durante il Gran Premio di Cina di Formula 1 (a Shanghai per l'appunto) dal 2014 al 2018."}
{"id": "615523", "revid": "116495231", "url": "https://it.wikipedia.org/wiki?curid=615523", "title": "Giovanni Francesco Di Palma", "text": "Biografia.\nNacque a Napoli agli inizi del XVI secolo, discendente da un ramo collaterale della nobile famiglia napoletana di lontana origine normanna.Mostrando da giovanissimo particolare propensione verso gli studi architettonici,fu allievo di Giovanni Francesco Donandio. Fu noto anche con l'appellativo l'appellativo di Mormando,avendo sposatao Diana Donadio,figlia del suo maestro,noto anch'egli col medesimo appellativo. \nDalla bottega del Mormando si form\u00f2 come organaro e architetto. Come architetto fu molto richiesto e divenne anche l'esecutore dei progetti lasciati incompiuti dal Mormando senior. Lo stile del Di Palma \u00e8 una semplificazione dei modelli del suo maestro. L'attivit\u00e0 di architetto del Di Palma si svilupp\u00f2 in contemporanea con quella di organaro. Realizz\u00f2 tra i suoi primi interventi quello del Palazzo Filomarino, dove realizz\u00f2 lo splendido cortile. Gli altri progetti furono l'ampliamento della chiesa dei Santi Severino e Sossio, i cui lavori durarono a lungo con la cupola che fu voltata nel 1561 da Sigismondo di Giovanni, e il rifacimento del Palazzo Carafa di Montorio nel 1540. Tra il 1540 e il 1550 si svolsero i lavori di rifacimento della chiesa di Santa Maria Donnaromita. Divenne l'architetto di fiducia di Cosimo Pinelli, per Pinelli progett\u00f2 ed edific\u00f2 nel 1544 il proprio palazzo a Napoli e il palazzo feudale a Giugliano in Campania nel 1545.\nDal 1545 costitu\u00ec una societ\u00e0 con l'organaro Andrea Scoppa che dur\u00f2 circa dieci anni. Con questa collaborazione entrambe si divisero i ruoli, al Di Palma toccavano le canne e allo Scoppa invece le opere in legno e il somiere. Il Di Palma introdusse delle novit\u00e0 nell'arte organaria napoletana, infatti fu uno dei primi a chiudere il vano delle canne con l'ausilio di portelle dipinte come nell'organo della chiesa di Pescocostanzo datato 1545 e anche nell'organo venduto nel 1547 ad Andrea Saxone si presentava con le caratteristiche portelle decorate. Secondo alcune teorie gli \u00e8 attribuito il completamento del Palazzo del Panormita. Tra il 1548 e il 1549 effettu\u00f2 i disegni delle targhe e delle finestre con le relative imposte a Palazzo Orsini di Gravina. Nel medesimo periodo costrui l'organo per la Cattedrale di Napoli. Nel 1557 iniziarono i lavori del Chiostro di San Pietro Martire. Nel 1566 progett\u00f2 in via Toledo il Palazzo Tappia su commissione di Egidio Tapia, giudice della Vicar\u00eca. Inoltre a lui \u00e8 attribuita anche la facciata della chiesa di Santa Maria Materdomini, realizzata nel 1573, e sono attribuiti anche i progetti di rifacimento della chiesa di Santa Maria di Monteverginella per accostamenti stilistici adottati dal progettista ignoto che rimandano al Di Palma. Secondo delle teorie \u00e8 attribuito il progetto della chiesa di Santa Maria Regina Coeli, datato 1590, mentre secondo altri invece \u00e8 Giovanni Vincenzo Della Monica il progettista della chiesa. Resta certo che la facciata fu portata a termine da Luciano Quaranta nel 1594."}
{"id": "615527", "revid": "466539", "url": "https://it.wikipedia.org/wiki?curid=615527", "title": "Astrofotografia", "text": "L'astrofotografia, o fotografia astronomica \u00e8 il genere fotografico in cui la fotografia ha come soggetti corpi celesti. Le tecniche astrofotografiche possono impiegare fotocamere digitali, sensori elettronici, o fotocamere con pellicola chimica.\nA causa del movimento di rotazione terrestre da ovest verso est, la sfera celeste ruota apparentemente in senso opposto da est verso ovest e con essa i pianeti e tutte le stelle: tale situazione richiede al fotografo di compensare detto moto, tramite apposite montature dette equatoriali, in modo da contrastare il \"moto apparente\" ed il conseguente \"effetto di mosso\" presente nelle foto.\nNelle riprese del cielo profondo si usano bassi ingrandimenti ma elevati tempi di esposizione mentre per le foto ad alta risoluzione si usano altissimi ingrandimenti ed esposizioni di solito pi\u00f9 brevi.\nEsposizioni prolungate con lunghe focali richiedono di conseguenza treppiedi molto solidi e meccaniche di precisione.\nMentre nella fotografia classica gli obiettivi fotografici sono caratterizzati da focali contenute (da per i grandangolari ai 400\u00a0mm per i teleobiettivi) e luminosit\u00e0 elevate (da basi di f/1,2 a f/5,6) per consentire riprese con tempi di esposizione ridotti (tipicamente minori di 1/60 di secondo), nella fotografia astronomica si usano tipicamente focali maggiori (con conseguenti maggiori ingrandimenti) e luminosit\u00e0 minori (per ridurre i costi). Tutto ci\u00f2, unito al fatto di dover riprendere oggetti piuttosto deboli, richiede tempi di esposizione superiori al secondo.\nStoria.\nL'astrofotografia \u00e8 sorta nei primi anni dell'800 con le prime applicazioni in campo astronomico di immagini della Luna, del Sole e di altri pochi oggetti luminosi. Agli inizi la sensibilit\u00e0 delle pellicole chimiche consentiva solo scarsi risultati, col passare del tempo poi, l'avanzamento tecnico permise di migliorare la qualit\u00e0 delle immagini, aumentando la sensibilit\u00e0 delle pellicole, che ne permise una sempre maggiore applicazione. La tecnica fotografica divenne quindi, col tempo considerata, necessaria per lo studio astronomico. Essa permise di scoprire svariati oggetti deboli del cielo, ma anche di ampliare la gamma di studi, come le applicazioni con grandi lastre fotografiche per fotografare ampie porzioni di cielo.\nL'abbattimento dei costi di produzione permise lo sviluppo della fotografia anche in campo amatoriale, avvicinando il mondo degli astrofili ad un ambito in genere appannaggio degli scienziati e astronomi professionisti. In questo modo si ebbe un notevole contributo nella ricerca di comete, supernov\u00e6, asteroidi e cos\u00ec via.\nNegli anni ottanta del novecento cominciarono a diffondersi i primi CCD presso gli osservatori astronomici. Questo strumento digitale consentiva enormi vantaggi pratici, in termini di sensibilit\u00e0 del sensore, qualit\u00e0 delle informazioni e tempo di ripresa. \nNegli anni novanta inizi\u00f2 l'accesso di questa tecnologia anche ad astronomi disposti a spendere parecchio economicamente, ottenendo un enorme salto di qualit\u00e0. Ma con l'avvento delle webcam l'accesso da parte al digitale divenne notevole grazie all'abbattimento dei costi e ad un rapporto qualit\u00e0/prezzo conveniente.\nStesso discorso per l'introduzione delle fotocamere digitali, specie per le reflex, le quali montando un sensore ormai del tutto competitivo con la qualit\u00e0 delle vecchie pellicole, ha permesso l'attuale rivoluzione del settore.\nAstrofotografia con treppiede.\nLa pi\u00f9 semplice tecnica astrofotografica \u00e8 quella della semplice foto con treppiede fotografico. Questo mezzo ha il pregio della semplicit\u00e0 ma anche il problema di non consentire l'inseguimento del cielo il quale potrebbe risultare \"mosso\".\nNormalmente si applica una regola che aiuta gli astrofotografi ad immortalare una porzione di cielo o un oggetto eliminando l'effetto mosso del moto apparente, la regola del \"500\" che consiste nel calcolare il tempo massimo d'esposizione considerando la lunghezza focale dell'obiettivo con cui si sta effettuando la fotografia; 500 / Lunghezza focale obiettivo= n\u00b0 secondi massimi di esposizione. Esempio: 500 / obiettivo nikkor 18mm = 27,7 secondi di esposizione massima\nTipiche di questa tecnica sono le foto cosiddette \"strisciate\", ottenute riprendendo una porzione di cielo per un tempo prolungato nelle quali si visualizza lo spostamento apparente delle stelle sotto forma di archi. Questa tecnica oltre a visualizzare il moto degli astri permette di individuare le meteore. Esse infatti appariranno come una traccia diversa da tutte le altre.\nSempre con il treppiede, utilizzando pellicole molto sensibili, oppure tramite una reflex digitale opportunamente regolata, \u00e8 possibile catturare le principali stelle e le costellazioni, mantenendo il tempo di esposizione basso, al di sotto dei 4 secondi. Con questo tempo il moto apparente del cielo non presenta ancora l'effetto \"mosso\", pertanto \u00e8 possibile ottenere ottime fotografie.\nAstrofotografia con inseguimento.\nPer evitare l'effetto \"mosso\" del cielo, si utilizza una montatura equatoriale motorizzata; in questo caso i tempi di esposizione possono prolungarsi per delle ore senza grossi problemi per il risultato finale. \nLa macchina fotografica pu\u00f2 essere montata su un semplice astroinseguitore, ossia una montatura equatoriale adatta per fotografia, oppure sfruttare un telescopio equatoriale. In questo caso esistono due modalit\u00e0 di fotografia, quella in parallelo e quella a fuoco diretto.\nAstrofotografia in parallelo.\nCon questa tecnica il corpo macchina viene fissato al telescopio mediante un adattatore. La macchina fotografica sfrutta un proprio obiettivo con cui inquadra la porzione di cielo preferita. Strettamente connesso all'obiettivo e all'ingrandimento prodotto, si avr\u00e0 quindi una crescente esigenza di precisione per ottenere immagini stellari puntiformi. In questo modo \u00e8 possibile fotografare qualsiasi oggetto luminoso e non: dalla Luna, ai pianeti, sino agli oggetti del profondo cielo.\nPer mantenere sotto controllo l'inseguimento della montatura viene utilizzato un reticolo illuminato da applicare all'oculare del telescopio. Esso permette di mantenere all'interno di un campo ristretto una stella di riferimento con cui si possono eseguire le relative correzioni.\nTale metodo tuttavia \u00e8 molto faticoso e non privo di difetti.\nNel corso degli anni sono stati sviluppati appositi software che consentono di guidare automaticamente la montatura, con un'ulteriore camera dedicata solo a questo scopo.\nAstrofotografia a fuoco diretto.\nIn questo caso la fotografia \u00e8 ottenuta smontando l'obiettivo della macchina fotografica (generalmente una reflex) ed adattando il corpo macchina direttamente al fuoco del telescopio, utilizzando il tubo ottico come se fosse un qualsiasi obiettivo fotografico. Il vantaggio di questa tecnica \u00e8 quello di poter sfruttare l'intero diametro dello strumento a disposizione: questo porta ad una maggiore nitidezza e risoluzione dei dettagli, non raggiungibile con i normali obiettivi fotografici.\nGli strumenti per l'astrofotografia.\nL'astrofotografia \u00e8 praticata a livello amatoriale tramite strumenti piuttosto precisi. Essenziale \u00e8 certamente la presenza di una montatura stabile e ben bilanciata e la possibilit\u00e0 di eseguire tutte le correzioni di inseguimento necessarie.\nLa reflex analogica.\nL'astrofotografia tramite la reflex analogica \u00e8 quasi totalmente soppiantata dal digitale. La foto analogica comunque mantiene per certi versi la sua validit\u00e0, seppure le pellicole soffrono del difetto di reciprocit\u00e0, per cui dopo un certo tempo di esposizione, la pellicola fotografica va in saturazione e non si impressiona pi\u00f9. Per questo motivo \u00e8 necessario saper scegliere la giusta pellicola in base al soggetto da fotografare. Questo aspetto costituisce pi\u00f9 di ogni altro un limite oggettivo a tale metodo di ripresa.\nLa fotocamera digitale.\nAnche con una fotocamera digitale, per i modelli compatti \u00e8 possibile eseguire interessanti foto astronomiche. Sui soggetti che richiedono tempi di esposizione brevi la qualit\u00e0 \u00e8 ottima. \u00c8 possibile eseguire foto sia con il metodo della proiezione d'oculare (mediante l'inserimento di un oculare tra la fotocamera ed il tubo ottico (telescopio); tecnica utilizzabile prevalentemente per riprendere gli oggetti del sistema solare) che a fuoco diretto, qualora si abbiano gli opportuni adattatori.\nLa reflex digitale.\nLa reflex digitale sostituisce ormai completamente il metodo analogico. Esistono in commercio persino dei modelli dedicati alla fotografia astronomica, come la Nikon 810a e Canon EOS 60Da. Il metodo di ripresa \u00e8 uguale a quello tradizionale, col vantaggio di visualizzare subito il soggetto ottenuto. Tuttavia proprio per ovviare al problema di un uso cos\u00ec \"spinto\" \u00e8 importante applicare il metodo del dark frame il quale rende l'immagine astronomica perfetta.\nLa webcam.\nLa webcam viene utilizzata esclusivamente con i metodi di proiezione d'oculare o fuoco diretto. \u00c8 uno strumento molto in voga tra gli astrofili perch\u00e9 il rapporto qualit\u00e0/prezzo risulta essere molto conveniente. Specie nella ripresa dei pianeti, sfruttando la velocit\u00e0 di ripresa in frame al secondo, \u00e8 possibile da un filmato congelare un'unica immagine quasi esente dalle deformazioni del seeing.\nGrazie alla tecnica di modifica introdotta da Steve Chambers, le webcam Vesta e Toucam della Philips, nonch\u00e9 altri modelli, vengono modificate affinch\u00e9 la velocit\u00e0 di scorrimento dei frame venga rallentata. In questo modo la webcam aumenta la propria sensibilit\u00e0 divenendo un piccolo CCD sfruttabile con gli oggetti del profondo cielo.\nIl CCD.\nIl CCD \u00e8 considerato attualmente lo strumento di eccellenza per l'astrofotografia. Esso viene utilizzato al fuoco diretto di un telescopio, consentendo di ottenere immagini di altissima qualit\u00e0.\nIl suo utilizzo \u00e8 tuttavia piuttosto complesso poich\u00e9 richiede una serie di pre-regolazioni necessarie alla calibrazione del sensore. Anche il telescopio deve essere perfettamente funzionante e allineato. Tuttavia. ultimamente i sensori ccd stanno venendo sostituiti da sensori cmos, sia per motivi \"industriali\" che per motivi di sensibilit\u00e0. Questo porta vantaggi (minori costi, maggiore sensibilit\u00e0) ma anche svantaggi (impossibilit\u00e0 di fare binning, ossia di condividere la carica elettronica fra i pixel; scarsa linearit\u00e0 dei sensori cmos rispetto ai ccd)\nLa fotocamera superconduttrice.\nL'Agenzia spaziale europea (ESA) ha sviluppato una fotocamera superconduttrice (\"Superconducting camera\") operante a bassissima temperatura (tipicamente inferiore a un Kelvin), i cui sensori sono in grado di sfruttare la superconduttivit\u00e0. \u00c8 prevista l'installazione di tale fotocamera, in grado di registrare l'arrivo di fasci costituiti da pochissimi fotoni, nel Cerro Chajnantor Atacama Telescope nel Cile settentrionale, la cui costruzione si prevede \u00e8 iniziata nel 2015.\nL'ottenimento dell'immagine definitiva, nel caso del CCD come di una webcam, richiede una certa conoscenza nell'ambito dell'elaborazione digitale delle immagini, tramite l'uso di appositi software.\nSoggetti dell'astrofotografia.\nIn astronomia, la fotografia differenzia le proprie tecniche e gli strumenti in base ai soggetti da inquadrare.\nGrande campo.\nPer immagine a grande campo si intende una vasta porzione di cielo notturno: una o pi\u00f9 costellazioni, la Via Lattea, grandi nebulose diffuse e cos\u00ec via.\nLe fotografie di immagini a grande campo si possono eseguire nelle forme pi\u00f9 semplici mantenendo bassi i tempi di esposizione, usando un semplice treppiede fotografico. Tuttavia per ottenere un'immagine pi\u00f9 completa \u00e8 necessario utilizzare una montatura equatoriale motorizzata per \"inseguire\" l'oggetto.\nSebbene sia tecnicamente molto semplice se confrontata ad altri tipi di fotografia astronomica, ottenere un'immagine a grande campo che non si limiti a riprodurre le costellazioni ma che mostri tutta la sua potenziale spettacolarit\u00e0 richiede un cielo particolarmente buio, quasi privo di inquinamento luminoso, condizione che spesso costringe professionisti o semplici appassionati a lunghe trasferte alla ricerca delle migliori condizioni.\nLuna.\nLa Luna \u00e8 un soggetto relativamente semplice da fotografare, i tempi di esposizione sono piuttosto brevi, in frazioni di secondo. La fotografia pu\u00f2 avvenire sia con obiettivi fotografici che inquadrino l'intera estensione della Luna (utile anche per foto di eclissi), oppure tramite telescopio inquadrando porzioni se non dettagli come crateri, mari, fratture e cos\u00ec via.\nOltre alla fotografia tradizionale, \u00e8 possibile sfruttare una fotocamera digitale compatta per proiezione di oculare, una webcam o reflex digitale (DSLR).\nCon una semplice webcam \u00e8 possibile riprendere una grande quantit\u00e0 di fotogrammi che, allineati e mediati con opportuni programmi, permettono di ottenere immagini di eccezionale dettaglio, eliminando statisticamente gli \"errori\" dovuti al rumore del sensore.\nUtilizzando una reflex digitale e procedendo in un modo simile a quello utilizzato dalla webcam, \u00e8 possibile ottenere grandi immagini ad alta risoluzione e con poco rumore in crominanza. Ci\u00f2 permette, attraverso un opportuno trattamento numerico, di esaltare i naturali colori della superficie lunare al punto da renderli chiaramente visibili.\nPianeti.\nLa fotografia tradizionale, ma anche quella digitale, in genere non rende a sufficienza ci\u00f2 che risulta visibile all'oculare. Dovendo usare necessariamente un telescopio ad alti ingrandimenti per visualizzare la superficie del pianeta, enfatizza anche il seeing e le derive d'immagine all'interno dell'oculare. Pertanto l'unione di questi problemi determina immagini a basso contrasto e scarsa qualit\u00e0.\nIl migliore metodo attualmente in uso \u00e8 quello della ripresa su webcam, il quale permette di riprendere lunghi filmati del pianeta. Estraendo poi i singoli fotogrammi, selezionando quelli di migliore qualit\u00e0, allineandoli e mediandoli attraverso opportuni programmi, \u00e8 possibile eliminare statisticamente gli errori dovuti a seeing (a patto che non sia troppo scarso...) e al rumore termico ed elettronico del sensore (dark frame).\nSole.\nIl Sole \u00e8 un soggetto che necessita di un filtro solare e, come per la Luna, di bassi tempi di esposizione. Sfruttando filtri come l'H\u03b1, possono essere evidenziate strutture altrimenti invisibili. Anche la webcam \u00e8 efficace con il Sole, permettendo d'ottenere immagini ravvicinate di dettagli come le macchie solari.\nProfondo cielo.\nL'astrofotografia del profondo cielo necessita di maggiore esperienza, oltre che di un'attrezzatura adatta. In questo caso, trattando con tempi di esposizione prolungati, \u00e8 necessario mantenere una grande precisione nella compensazione della rotazione terrestre (si parla di \"inseguimento\" del telescopio) ed una giusta calibrazione dello strumento ottico. \u00c8 necessario altres\u00ec, per minimizzare il rumore di fondo dello strumento di ripresa , raffreddare lo strumento con opportuni apparati, quali ventole e celle di peltier. \nElemento essenziale \u00e8 l'assenza di inquinamento luminoso che determina una diminuzione del contrasto delle immagini e uno schiarimento dello sfondo del cielo. Inoltre pu\u00f2 essere molto utile l'impiego di opportuni filtri adatti ad enfatizzare gli oggetti, in base alla tipologia: nebulosa planetaria, nebulosa ad emissione, galassia, ammasso stellare. Queste foto possono essere eseguite con tutti gli strumenti a disposizione: Reflex analogica e digitale, webcam e soprattutto CCD.\nComete.\nLa fotografia cometaria \u00e8 complicata da un elemento ulteriore di difficolt\u00e0, il moto relativo della cometa. Essendo un oggetto veloce, ma soprattutto relativamente vicino alla terra, esso presenta un moto relativo rispetto alle stelle, percepibile con un tempo di esposizione prolungato. L'astro infatti risulter\u00e0 mosso rispetto al fondo del cielo. Pertanto \u00e8 necessario effettuare l'inseguimento e le correzioni, sulla cometa e non sulle stelle.\nEclissi.\nLe eclissi presentano un problema legato alla variazione di luce nel tempo. Dall'inizio del fenomeno sino alla fase di luminosit\u00e0, \u00e8 necessario mutare i tempi di esposizione. Inoltre nella fase di totalit\u00e0 di una eclissi di Sole, \u00e8 opportuno togliere il filtro solare di protezione ed eseguire la foto a luce naturale."}
{"id": "615532", "revid": "1929898", "url": "https://it.wikipedia.org/wiki?curid=615532", "title": "Spyker Cars", "text": "Spyker Cars (nome aziendale Spyker Automobielen N.V.) \u00e8 un'azienda costruttrice olandese di auto sportive artigianali fondata nel 2000. Il nome ed il logo riprendono quelli della Spyker, azienda costruttrice di vetture di lusso e di motori d'aviazione attiva nei primi tre decenni del XX secolo (partecipando tra l'altro al celebre raid Pechino-Parigi del 1907) e andata in bancarotta nel 1929. Il motto della compagnia \u00e8 \"Nulla tenaci invia est via\", che in latino significa \"Per il tenace, nessuna strada \u00e8 impercorribile\".\nStoria.\nLa nuova compagnia fu fondata nel 2000 da Victor Muller e Maarten de Bruijn, distinguendosi subito per l'esclusivit\u00e0 e l'alta qualit\u00e0 delle automobili prodotte, come ad esempio la C8 e la C8 Laviolette. Quest'ultima \u00e8 spinta da un propulsore V8 prodotto dall'Audi che eroga 450 cavalli e che permette alla Laviolette di raggiungere i 300\u00a0km/h. IL 14 luglio del 2005 \u00e8 stato annunciato che la C8 poteva essere venduta anche negli Stati Uniti.\nNel 2006 \u00e8 stato annunciato il SUV ad alte prestazioni Spyker D12 Peking-to-Paris che ha debuttato al salone dell'automobile di Ginevra senza avere alcun seguito produttivo.\nSpyker Cars \u00e8 stata quotata all'Euronext Amsterdam. L'offerta pubblica iniziale fu fatta il 27 maggio 2004 a 15,50 \u20ac, scesa a 8,28 \u20ac nell'aprile del 2005. Sempre nel 2005 il responsabile del design Maarten de Bruijn ha lasciato la compagnia.\nIl 26 gennaio 2010 \u00e8 stato ufficializzato l'accordo fra Spyker e GM per l'acquisizione di Saab Automobile da parte dell'azienda olandese; il fatto non \u00e8 riuscito per\u00f2 a evitare il fallimento dell'azienda svedese avvenuto nel 2012.\nNegli anni successivi l'azienda olandese \u00e8 stata in sempre maggiori difficolt\u00e0 finanziarie, culminate con la dichiarazione di bancarotta da parte del tribunale avvenuta alla fine del 2014; nei mesi successivi l'azienda ha trovato un accordo con i creditori e nel luglio del 2015 \u00e8 stata annunciata l'intenzione di riprendere la produzione.\nCompetizioni.\nLo \"Spyker Squadron\" era la squadra corse dell'azienda. Ha gareggiato alla 24 Ore di Le Mans, nella Le Mans Series, in tre gare del FIA GT e alla 12 Ore di Sebring.\nNel corso del 2006 ha acquistato la squadra di Formula 1 Midland F1 Racing ribattezzandola Spyker MF1 Racing, cedendo poi il team prima della fine della stagione al magnate Vijay Mallya che lo ribattezzer\u00e0 Force India."}
{"id": "615534", "revid": "2108263", "url": "https://it.wikipedia.org/wiki?curid=615534", "title": "My Kantele", "text": "My Kantele \u00e8 un EP della band finnica Amorphis distribuito nel 1997, contenente la versione acustica di \"My Kantele\" gi\u00e0 presente in \"Elegy\" e altri 4 brani, 2 cover e 2 inediti."}
{"id": "615538", "revid": "61051", "url": "https://it.wikipedia.org/wiki?curid=615538", "title": "Calosoma", "text": "Calosoma , \u00e8 un genere di insetti della famiglia dei Carabidae."}
{"id": "615539", "revid": "31789", "url": "https://it.wikipedia.org/wiki?curid=615539", "title": "Pittosporum tenuifolium", "text": "Il Pittosporum tenuifolium o P. nigricans \u00e8 un arbusto originario della Nuova Zelanda facente parte della famiglia delle Pittosporaceae, conosciuto con il nome maori k\u014dh\u016bh\u016b.&lt;br&gt;\nSi presenta con foglie di forma ovato-oblunghe e di colore verde chiaro della dimensione da 3 a 6 centimetri. La fioritura avviene in aprile con fiori scuri tendenti al marrone-porpora e che esalano un leggero profumo di vaniglia.\nLa specie si presenta con numerose variet\u00e0 tra cui:\nAlcune variet\u00e0 come la \"Silver queen\" e la \"nevato\" vengono anche usate come fronde recise per confezionare mazzi di fiori.\n\u00c8 pianta molto visitata dalle api per il suo nettare."}
{"id": "615540", "revid": "49022", "url": "https://it.wikipedia.org/wiki?curid=615540", "title": "Caio Mario Arpinate", "text": ""}
{"id": "615542", "revid": "21880", "url": "https://it.wikipedia.org/wiki?curid=615542", "title": "Calosoma sycophantha", "text": ""}
{"id": "615543", "revid": "125906953", "url": "https://it.wikipedia.org/wiki?curid=615543", "title": "Franco Gulli", "text": "Biografia.\nHa iniziato i propri studi nel 1931 presso la scuola musicale del padre, Franco Gulli Sr., diplomandosi poi al Conservatorio di Trieste nel 1944 dove, nello stesso mese di ottobre, debutta con la locale orchestra al Teatro Verdi, con il Concerto di Beethoven.\nSi perfeziona poi con Arrigo Serato all'Accademia Chigiana di Siena, con Joseph Szigeti e con Theodore Pashkus.\nSi esibisce in tutto il mondo: dal Teatro alla Scala al Concertgebouw di Amsterdam, dal Musikverein di Vienna alla Carnegie Hall di New York.\nNel 1956 esegue il Concerto per violino e orchestra No.1 di Niccol\u00f2 Paganini, diretto da Sergiu Celibidache al Teatro alla Scala di Milano.\nNegli anni quaranta si esibisce in duo con il pianista triestino Guido Rotter, collaborazione terminata nel 1948, quando forma Duo stabile con Enrica Cavallo, poi divenuta sua moglie; successivamente costituisce il \"Trio Italiano d'Archi\", assieme al violista Bruno Giuranna, al violoncellista Amedeo Baldovino (1\u00aa formazione: dal 1957 al 1962) e poi con il violoncellista Giacinto Caramia (2\u00aa formazione: dal 1962).\nQuale didatta, Franco Gulli ha tenuto corsi di perfezionamento all'Accademia Musicale Chigiana di Siena e al Conservatorio di Lucerna; dal 1972, trasferitosi negli USA, tenne la cattedra presso il Dipartimento di Musica dell'Universit\u00e0 di Bloomington nell'Indiana, con il titolo di \"Distinguished Professor of Music\". Ha tenuto inoltre, corsi di specializzazione in Europa, negli Stati Uniti e in Giappone.\nFranco Gulli \u00e8 stato membro della giuria dei Concorsi Internazionali di: Bruxelles, Londra, Genova (Premio Paganini) 1967, 1970, 1977, Monaco di Baviera, Monaco, New York, Indianapolis; \u00e8 inoltre stato membro dell'Accademia Nazionale di Santa Cecilia a Roma, dell'Accademia Nazionale Luigi Cherubini di Firenze e della Reale Accademia Filarmonica di Bologna.\nTra i suoi violini preferiti si ricordano lo Stradivari 1716, \"Mar\u00e9chal-Berthier, Vecsey\" (gi\u00e0 appartenuto a Franz von Vecsey), e lo Stradivari 1702, \"Conte de Fontana\" (appartenuto a David Oistrakh). Ha suonato anche su un Giovanni Battista Guadagnini del 1742, su un Roberto Regazzi a lui commissionato e su un Sergio Peresson del 1975.\nNel 1982 gli \u00e8 stato conferito il premio San Giusto d'Oro dai cronisti del Friuli Venezia Giulia.\nMuore a Bloomington, per i postumi di una banale operazione chirurgica, il 20 novembre 2001.\nDiscografia e registrazioni \"live\".\nRecital.\nRegistrazioni commerciali:\nRegistrazioni private:\nSonate per Violino e Pianoforte.\nDuo Gulli-Cavallo:\nMusica da camera.\nRegistrazioni radiofoniche non commerciali con il Trio Italiano d'Archi:\nMusica contemporanea.\nDagli anni americani rimangono alcune preziose registrazioni di autori contemporanei:"}
{"id": "615545", "revid": "767487", "url": "https://it.wikipedia.org/wiki?curid=615545", "title": "Aurora (film 1927)", "text": "Aurora (\"Sunrise: A Song of Two Humans\") \u00e8 un film del 1927 diretto da Friedrich Wilhelm Murnau. \u00c8 il primo film di Murnau girato ad Hollywood ed \u00e8 considerato tra i suoi capolavori.\nFu premiato alla prima edizione dei Premi Oscar come Oscar alla migliore produzione artistica, una categoria abolita fin dall'edizione successiva, da non confondere con la categoria Miglior film che all'inizio era chiamata Miglior produzione.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2007 l'American Film Institute l'ha inserito all'ottantaduesimo posto della classifica dei cento migliori film americani di tutti i tempi (nella classifica originaria del 1998 non era presente). Il British Film Institute (BFI) ha inserito il film al quinto posto nella classifica BFI The Top 50 Greatest Films of All Time.\nTrama.\nUn contadino vive felice nella sua fattoria con la moglie e il figlio, quando l'arrivo di una donna di citt\u00e0 gli cambia la vita. Ella lo irretisce, lo distrugge psicologicamente ed economicamente, e infine lo convince a lasciare la famiglia e seguirla in citt\u00e0. Gli suggerisce, inoltre, come uccidere la moglie: annegarla, durante una gita sul lago, utilizzando per\u00f2 un fascio di giunchi per salvarsi e simulare un incidente.\nL'uomo acconsente, ma si arresta prima di compiere il suo gesto e chiede perdono alla moglie. Questa, atterrita e sconvolta, si rifugia su un tram dove sale anche il marito, e i due si recano nella citt\u00e0 dove, divertendosi e scoprendosi nuovamente innamorati e complici, si riconciliano completamente. Il marito decide, per\u00f2, di ritornare in barca, volendo completare con un viaggio romantico, alla luce della luna, la meravigliosa serata.\nUn'improvvisa tempesta manda in pezzi l'imbarcazione in cui essi si trovano. Entrambi cadono in acqua, ma prima che questo avvenga il marito cerca di proteggere la moglie con i giunchi che in origine erano destinati a salvare lui stesso. Lei \u00e8 travolta dalle onde e dispersa; il marito, naufrago, giunto al villaggio, chiede aiuto agli abitanti che partecipano coralmente alla ricerca. Intanto, un vecchio pescatore mette in salvo la moglie, conoscendo la direzione delle correnti. Il marito giunge affranto a casa e riceve l'intempestiva e inopportuna visita dell'amante che lo crede assassino per amore. Egli reagisce violentemente, cercando di strangolarla; lo interrompe la notizia del ritrovamento della moglie, ancora viva. Mentre gli abitanti del villaggio festeggiano la felice conclusione della vicenda, la donna di citt\u00e0 si allontana permettendo all'aurora di sorgere felicemente sulla piccola comunit\u00e0.\nProduzione.\nIl film venne girato in California, a Big Bear Lake nella contea di San Bernardino, prodotto dalla Fox Film Corporation. Fu girato muto, poi venne sonorizzato con l'aggiunta della colonna sonora e degli effetti sonori con il sistema Western Electric Movietone sound-on-film sound system.\nCome assistenti del direttore artistico, vi lavorarono (non accreditati) Alfred Metscher, Edgar G. Ulmer e Gordon Wiles.\nDistribuzione.\nDistribuito dalla Fox Film Corporation, usc\u00ec in prima a New York il 23 settembre 1927, mentre poi venne distribuito in sala il 4 novembre dello stesso anno."}
{"id": "615555", "revid": "767487", "url": "https://it.wikipedia.org/wiki?curid=615555", "title": "\u04f0", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua mari, gagauza e hanti, dove rappresenta la vocale //. \u00c8 stata costruita sulla base della lettera \u0423."}
{"id": "615557", "revid": "834", "url": "https://it.wikipedia.org/wiki?curid=615557", "title": "Golfo della Thailandia", "text": ""}
{"id": "615558", "revid": "287204", "url": "https://it.wikipedia.org/wiki?curid=615558", "title": "King of Rock", "text": "King of Rock \u00e8 il secondo album in studio del gruppo hip hop dei Run-D.M.C. (secondo la grafia adottata dal gruppo all'epoca), pubblicato nel 1985. Con questo album il trio di New York apport\u00f2 notevoli cambiamenti sonori, introducendo basi di chitarra, basso e batteria di derivazione rock in molti brani, anticipando alcune tendenze musicali successive.\nEdizione del 2005.\nNel 2005, per commemorare la scomparsa di Jam Master Jay, gli album dei Run DMC sono stati pubblicati nuovamente con tracce bonus.\nLa nuova edizione di \"King of Rock\" include la versione originale di \"Slow and Low\", esclusa dalla \"track list\" del 1985 e resa famosa dai Beastie Boys; due esibizioni dal vivo (tra cui quella al Live Aid) e un remix di \"Jam Master Jammin\"'. Il brano \"\"Roots, Rap, Reggae\" fu uno dei primi pezzi rap a dimostrare espliciti collegamenti tra hip-hop e reggae, preannunciando la nascita di generi di fusione come il raggamuffin rap, che sorger\u00e0 un paio di anni dopo."}
{"id": "615563", "revid": "125316302", "url": "https://it.wikipedia.org/wiki?curid=615563", "title": "Arcangelo Cavazzuti", "text": "Biografia.\nInizia a suonare l'armonica a bocca e il sax tenore, che sono gli strumenti che suona nel primo complesso, all'et\u00e0 di 17 anni. In seguito studia per un anno al liceo musicale di Reggio Emilia il contrabbasso, ma poi si dedica alla batteria studiando da autodidatta e prendendo qualche lezione dal maestro Enrico Lucchini presso l'istituto jazz di Parma.\nNel frattempo inizia a suonare come professionista. Tra le altre esperienze suona con Enrico Micheletti e la \"Hard time blues band\" e nella primavera del 1980 inizia il tour di \"Non siamo mica gli americani!\" con Vasco Rossi. Nello stesso anno registra all'Umbi studio di Modena le batterie dell'album \"Colpa d'Alfredo\", sempre di Rossi.\nNegli anni successivi suona principalmente in progetti che lo portano fuori dall'Italia e precisamente in Finlandia, Svezia, Francia, Sudan e Colombia dove ha modo di familiarizzare con altre culture musicali.\nNel 1992 partecipa alla nascita del progetto dello studio di registrazione musicale \"Esagono\".\nDurante gli anni novanta si dedica principalmente al lavoro in studio di registrazione come tecnico del suono e come produttore musicale. Tra le tante collaborazioni e produzioni c'\u00e8 quella del gruppo Modena City Ramblers coi quali collabora in veste di produttore artistico.\nNel frattempo \u00e8 impegnato nel progetto dei Frontera insieme a Claudio Morselli, Fabio Ferraboschi e Lucia Tar\u00ec, coi quali registra due album: \"Frontera\" e \"Almeno 3 volte\".\nNel 1999, dopo essere stato produttore artistico di tutti i dischi precedenti, diventa un membro effettivo dei Modena City Ramblers, dove condivide il ruolo di batterista-percussionista con Roberto Zeno, oltre a suonare la chitarra acustica, il banjo, il mandolino, le tastiere e la tromba, oltre ad occuparsi della parte elettronica.\nIl 5 aprile 2008 prima di iniziare un concerto cade dal palco e si frattura cinque costole, essendo cos\u00ec costretto a sospendere per circa 20 giorni il tour con i Ramblers. Lo sostituisce temporaneamente Giovanni Rubbiani..\nNell'ottobre 2009 per scelte personali abbandona i MCR.\nNel 2011 si reca in Salento per fare la produzione artistica dell'album Cuori e confini dei Crifiu.\nNel 2012 tra altre attivit\u00e0 musicali torna a collaborare nel ruolo di tecnico del suono per Stefano \"Cisco\" Bellotti.\nTra il 2014 e il 2015 continua la collaborazione con i Crifiu sempre in veste di produttore artistico. Escono i singoli \"Al di l\u00e0 delle nuvole\" e \"Un'estate cos\u00ec\", cui far\u00e0 seguito la produzione di \"A un passo da te\". In questo periodo cura anche la produzione artistica di \"Matrimoni e funerali\" Di Stefano \"Cisco\" Bellotti, artista col quale, dal 2016, riprende a collaborare nelle esecuzioni dal vivo come batterista.\nNel 2016 esce il disco \"I dinosauri\" degli ex MCR, Giovanni Rubbiani, Alberto Cottica e Stefano Bellotti. Anche in questo caso si occupa della produzione artistica.\nNel 2020 Produce il disco L'anello sul cuore di Luca Taddia.\nNel 2021 produce l'album Senza paura dei [Tupamaros]"}
{"id": "615567", "revid": "767487", "url": "https://it.wikipedia.org/wiki?curid=615567", "title": "Salom\u00e8 (album)", "text": "Salom\u00e8 \u00e8 il trentaquattresimo album in studio della cantante italiana Mina, pubblicato nel novembre 1981 dalla PDU con distribuzione EMI Italiana.\nIl disco.\nClassico album doppio autunnale dell'artista, pubblicato inizialmente con i due dischi riuniti in un'unica confezione, e soltanto in seguito a volumi separati, mantenendo sempre l'ordine originale di tracce e facciate.\nAlterna bilanciandoli inediti in lingua italiana e spagnola, cos\u00ec come brani originali e cover, queste ultime presenti prevalentemente sul primo disco.\nDistribuito fin dal 1981 su Long playing (PDU PLD 7026 e 7017) e musicassetta (PMA 726 e 727), poi ristampato su Compact disc (PDU CDP 7906962 e 7906972) e rimasterizzato con tecniche digitali del 2001 (EMI 5354472 e 5354482). Nelle edizioni su CD i due volumi sono sempre stati commercializzati separatamente.\nLa versione originale conteneva anche un poster quadrato (cm.56,2) con una fotografia dell'artista. TV Sorrisi e Canzoni pubblic\u00f2 altri scatti del servizio fotografico di Mauro Balletti. Uno di essi fu utilizzato per il singolo \"Devi dirmi di s\u00ec/La controsamba\", realizzando due copertine, in una delle quali \u00e8 possibile riconoscere la sagoma del fotografo riflesso negli occhiali indossati dalla cantante.\nL'album \u00e8 stato anticipato dal singolo \"Una canzone/Quando l'amore ti tocca\", realizzato anche con i questi brani tradotti in francese per il mercato d'oltralpe.\nDurante il 1982 arriva al secondo posto nella classifica settimanale degli LP, a fine anno chiude in 29\u00aa posizione di quella generale."}
{"id": "615568", "revid": "1632387", "url": "https://it.wikipedia.org/wiki?curid=615568", "title": "Darkness and Hope", "text": "Darkness and Hope \u00e8 il quinto album della band gothic metal portoghese Moonspell, pubblicato nel 2001.\nQui, il sound del gruppo diventa etereo e delicato.\nTracce.\nTracce Bonus:"}
{"id": "615571", "revid": "1543377", "url": "https://it.wikipedia.org/wiki?curid=615571", "title": "Porto Santo Stefano", "text": "Porto Santo Stefano (IPA: ) \u00e8 il capoluogo di abitanti del comune italiano sparso di Monte Argentario, nella provincia di Grosseto, in Toscana.\nPosto nella Maremma Grossetana e parte della Costa d'Argento all'estremit\u00e0 meridionale della Toscana, ha una grande tradizione marinaresca. \u00c8 un attivo centro commerciale, peschereccio e balneare. La cittadina, nota per la sua vocazione turistica, \u00e8 centro di rilevanza internazionale per la vela e la nautica da diporto. Con Porto Ercole costituisce uno dei due abitati maggiori che formano il comune.\nGeografia fisica.\nTerritorio.\nLa localit\u00e0 si trova sul lato nord-occidentale del promontorio dell'Argentario, a poco pi\u00f9 di 40\u00a0km a sud di Grosseto, a circa 10\u00a0km ad ovest di Orbetello e a circa 12 da Porto Ercole.\nLa costa settentrionale di Porto Santo Stefano si articola tra Punta Lividonia a nord-ovest e la foce del Canale di Santa Liberata.\nProcedendo da ovest verso est, la costa si presenta alta e rocciosa tra Punta Lividonia e Punta della Madonnetta, che delimita a ovest il centro abitato. Il tratto costiero su cui si affaccia la cittadina, presenta una passeggiata lungomare che si affianca alla strada urbana. Proseguendo lungo quella direzione si incontra prima il porto vecchio, ormeggio di tipo turistico, e dopo un altro tratto di passeggiata lungomare il Porto del Valle, punto di partenza dei traghetti per l'Isola del Giglio e per Giannutri, a cui sono annessi l'area riservata ai pescherecci e i cantieri navali.\nOltrepassata l'area del porto principale, la costa diviene nuovamente alta e rocciosa, lungo la quale si incontrano le penisolette di Punta Nera e del Calvello, ove si trovava originariamente una torre costiera.\nClima.\nIl clima \u00e8 di tipo mediterraneo, quindi abbastanza mite durante tutto il corso dell'anno. Le precipitazioni sono piuttosto scarse (mediamente poco pi\u00f9 di 400\u00a0mm annui) e raramente di lunga durata; si concentrano soprattutto nei mesi autunnali. L'eliofania, vale a dire il soleggiamento, raggiunge uno dei valori massimi assoluti annuali dell'intero territorio nazionale italiano.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 5,9\u00a0\u00b0C, mentre quella del mese pi\u00f9 caldo, agosto, \u00e8 di 22,7\u00a0\u00b0C; mediamente si contano 14 giorni di gelo all'anno e 11 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +37,8\u00a0\u00b0C dell'agosto 1998 e i -9,0\u00a0\u00b0C del gennaio 1979. Si tenga peraltro presente la quota di oltre 600 metri sul livello del mare cui i dati si riferiscono. \u00c8 appena il caso di precisare che al livello del mare le temperature sono normalmente superiori di alcuni gradi. \nLe precipitazioni medie annue si attestano a 455\u00a0mm, mediamente distribuite in 51 giorni, con minimo prolungato tra il tardo inverno, la primavera e l'estate e moderato picco in autunno.\nL'umidit\u00e0 relativa media annua fa registrare il valore di 72,8%, con un minimo di 64% a luglio e un massimo di 79% a novembre; mediamente si contano 150 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nStoria.\nPorto Santo Stefano, situato nella parte settentrionale del Monte Argentario, \u00e8 il maggior centro di questo promontorio. Per la sua posizione geografica favorevole fu frequentato dagli antichi popoli che navigavano nel Mediterraneo. I romani hanno lasciato notevoli tracce della loro presenza, tra le quali i resti dei bagni di Domiziano e nelle loro carte indicavano la localit\u00e0 con nomi vari, come \"Portus Traianus\" e \"Portus ad Cetarias\". Sotto la dominazione dei senesi che va dagli inizi del XV alla met\u00e0 del XVI secolo il luogo diviene un approdo di scarsa importanza soggetto alle frequenti incursioni dei pirati. In questo periodo vengono costruite la torre dell'Argentiera nel 1442, ed alcune torri costiere. Lo sviluppo del centro ebbe inizio intorno al 1550 sotto il governatorato spagnolo di N\u00fa\u00f1ez Orej\u00f3n de \u00c1vila, e continu\u00f2 dopo la creazione dello stato dei Presidi e la costruzione della fortezza spagnola.\nNel 1646 Porto Santo Stefano fu conquistato dai francesi per poi tornare sotto la dominazione spagnola nello stesso anno, nel 1707 pass\u00f2 sotto il governo degli austriaci, insieme a tutto lo stato dei Presidi, nel 1737 fin\u00ec sotto il controllo dei Borboni ed in questo periodo si registr\u00f2 il primo sviluppo demografico importante con l'afflusso di molte famiglie provenienti dalla Campania, dall'Isola d'Elba, e dalla riviera ligure. Nel 1801 si un\u00ec al regno di Etruria e nel 1815 con il trattato di Vienna pass\u00f2 sotto il Granducato di Toscana. Nel 1842 il granduca Leopoldo II di Lorena istitu\u00ec la comunit\u00e0 di Monte Argentario, dove Porto Santo Stefano rappresentava il capoluogo e Porto Ercole la frazione. Nel 1860 insieme a tutta la Toscana entr\u00f2 a far parte del Regno d'Italia, fatto storico fu la sosta di Garibaldi e i Mille il 9 maggio 1860 durante il viaggio di trasferimento da Quarto a Marsala.\nDurante l'ultimo conflitto mondiale, Porto Santo Stefano costituiva per i tedeschi una base logistica molto importante, per questo fu teatro di violenti bombardamenti, il centro abitato fu duramente colpito dagli alleati subendo la perdita di molti civili. L'episodio venne enfatizzato da Radio Londra, come il successo dei prossimi vincitori del conflitto sulla zona che allora costituiva la vera piazzaforte della \"Wehrmacht\" in Italia. I bombardamenti fecero di Monte Argentario il secondo comune italiano pi\u00f9 devastato, dopo Cassino.\nMonumenti e luoghi d'interesse.\nArchitetture religiose.\nModerna chiesa parrocchiale, ricostruita nel secondo dopoguerra dopo che l'antica chiesa settecentesca venne distrutta dalle truppe tedesche il 7 giugno 1944. La nuova chiesa fu progettata dagli architetti Mario Paniconi, Giulio Pediconi, Paolo Rossi de Paoli e consacrata il 25 dicembre 1950. Nel 1963 fu installato il grande organo Mascioni, mentre il presbiterio fu completamente rifatto prima nel 1980 e poi nel 2006.\nEdificio parrocchiale del rione del Valle, \u00e8 stata realizzata tra il 1973 e il 1979 su progetto di Carlo Boccianti, bench\u00e9 la prima pietra fosse gi\u00e0 stata benedetta e posizionata il 9 aprile 1961 dal vescovo Paolo Galeazzi. L'inaugurazione \u00e8 avvenuta il 7 dicembre 1979 con la consacrazione da parte di monsignor Giovanni D'Ascenzi. Nel 2004 \u00e8 stata oggetto di restauro.\nSituata in localit\u00e0 Pozzarello, si tratta di un moderno edificio parrocchiale realizzato tra il 1999 e il 2002 su progetto di Carlo Boccianti. La chiesa \u00e8 stata consacrata il 22 giugno 2002 da monsignor Mario Meini.\nArchitetture civili.\nCostruita a Porto Santo Stefano negli anni 1920 dall'architetto Giovanni Maria Viti, una tra le poche residenze d'epoca rimaste indenni ai bombardamenti del 1944.\nArchitetture militari.\nCostruita tra la fine del XVI e gli inizi del XVII secolo con l'entrata di Porto Santo Stefano nello Stato dei Presidi, allo scopo di difendere la costa e il paese e respingere attacchi e incursioni nemiche provenienti dal mare. I lavori, che procedevano lentamente, furono terminati nel 1636 con alcune migliorie apportate dall'ingegnere militare Pedro \u00c1lvarez. Nei primi del XIX secolo, durante il periodo napoleonico, la fortificazione fu potenziata dai francesi per resistere agli assalti delle navi britanniche. Ristrutturata dai Lorena dopo l'annessione al Granducato di Toscana, la fortezza continu\u00f2 a svolgere le funzioni militari anche dopo l'unit\u00e0 d'Italia, fungendo da presidio strategico durante la prima guerra mondiale. Nel secondo dopoguerra fu parzialmente modificata con l'aggiunta di due corpi di fabbrica per ospitare temporaneamente gli uffici del Comune.\nSituato in localit\u00e0 Pozzarello, si tratta di una fortificazione costiera realizzata tra il 1874 e il 1888, ultima struttura difensiva ad essere stata realizzata nell'area del promontorio dell'Argentario. Trasformato in deposito di armi e munizioni nel secondo dopoguerra, fu dismesso nel 1975, andando successivamente incontro ad un inesorabile degrado.\nStruttura difensiva posta sull'altura di Punta Nera, all'estremit\u00e0 orientale del paese, fu costruita nel 1811 dai francesi. Dismesso dopo il 1867, fu venduto a privati e smantellato. Attualmente sono visibili solo alcuni resti incorporati in un'abitazione privata.\nFaro marittimo costruito nel 1883, venne attivato come semaforo marittimo dalla Regia Marina per l'illuminazione della punta nord-occidentale del promontorio dell'Argentario. Il suo attuale aspetto \u00e8 dovuto ad una ristrutturazione avvenuta nel 1926.\nRisalente al XVI secolo, \u00e8 stata fatta costruire dagli spagnoli su progetto dell'ingegnere militare Francesco De Marchi, che ebbe l'incarico conferitogli nel 1548 dal governo della Repubblica di Siena, proprio negli ultimi anni in cui l'intero territorio era controllato dai senesi. La torre sub\u00ec una incursione piratesca nel 1814 e nel 1867 fu ceduta a privati dopo essere stata dismessa. La torre \u00e8 stata recentemente restaurata.\nTorre di avvistamento costruita dagli Spagnoli poco dopo la met\u00e0 del XVI secolo, quando l'intera zona apparteneva gi\u00e0 allo Stato dei Presidi. Distrutta da un bombardamento nel 1943, \u00e8 possibile oggi osservarne i resti.\nStruttura militare costruita nel 1943 dal Silurificio Moto Fides S.A. di Livorno, filiale della Whitehead Sistemi Subacquei, per la sperimentazione, la messa a punto e il collaudo dei siluri in mare. Distrutta dai bombardamenti alleati lo stesso anno, non entr\u00f2 mai in funzione. I resti delle colonne portanti sono diventate dei reperti di archeologia industriale, si trovano ancora in mare nei pressi dell'omonima localit\u00e0.\nSociet\u00e0.\nEvoluzione demografica.\nQuella che segue \u00e8 l'evoluzione demografica di Porto Santo Stefano.\nLingue e dialetti.\nIl dialetto parlato a Porto Santo Stefano appartiene al sottogruppo occidentale dei dialetti della Tuscia, facenti parte del gruppo dei dialetti italiani mediani. Nella pronuncia delle parole si tende ad allungare la vocale tonica, vengono troncate le desinenze verbali del modo infinito (es: \"devo and\u00e0 a mangi\u00e0\", \"vado a gioc\u00e0\"), come nel dialetto romano. Alcuni termini e modi di dire sono comuni al dialetto toscano, parlato sia nell'entroterra che lungo la costa, ma la maggioranza dei cittadini residenti a Monte Argentario figura tra i pi\u00f9 ancorati alla tradizione vernacolare.\nAnche il modo di parlare della popolazione giovanile \u00e8 stato analizzato ed inserito in un progetto di ricerca sul linguaggio e la cultura dei giovani, intrapreso dal Dipartimento di Studi italianistici dell'Universit\u00e0 di Pisa, nell'ambito del corso di Storia e Didattica della lingua italiana. Ogni espressione o polirematica offerta come risposta dai ragazzi \u00e8 andata ad arricchire il database elettronico BaDaL\u00ec. Tra i termini ancora usati nel vernacolo santostefanese possiamo citare alcuni esempi: \"zaccandrella\" (allegra merenda); \"spronchise\" (cappotto buono); \"sanguzzata\" (tuffo in mare). Alcune inflessioni derivano dalla lingua castigliana.\nRiguardo al dialetto santostefanese, vanno evidenziati gli studi e le ricerche di lessicografia e dialettologia italiana di Pietro Fanciulli che, in collaborazione con Tristano Bolelli, ha fatto parte di un gruppo specializzato per lo studio dei dialetti toscani. Il risultato delle lunghe ricerche si \u00e8 concretizzato nella pubblicazione del \"Vocabolario di Monte Argentario e Isola del Giglio\". Con questa opera, il parlare dell'Argentario \u00e8 stato elevato a livello scientifico, tant'\u00e8 che da anni si trova abbondantemente citato nelle opere e negli studi di linguistica e di dialettologia, in Europa e nel mondo.\nReligione.\nIl cardinale Angelo Comastri, vicario generale emerito di Sua Santit\u00e0 per la Citt\u00e0 del Vaticano, ha iniziato la sua missione sacerdotale nel 1979 come parroco della chiesa arcipretale di Santo Stefano Protomartire. \u00c8 stato il sacerdote pi\u00f9 rilevante per il comune, in concomitanza con Pietro Fanciulli parroco nello stasso periodo della chiesa dell'Immacolata Concezione al Valle. In questo tempo ebbe un forte legame con Madre Teresa di Calcutta che culmin\u00f2 con la visita della beata nel 1988. Termin\u00f2 il suo incarico nel 1990 dopo la sua nomina a vescovo.\nI soprannomi e l\u2019industria del sarracchio.\nFin dalla fine del 1700 a Porto Santo Stefano una modesta quantit\u00e0 di cordame destinato alle imbarcazioni da pesca veniva prodotto intrecciando le foglie del sarracchio, nome locale per indicare l\"Ampelodesmos mauritanicus\", pianta della famiglia delle graminacee, molto diffusa sul promontorio, utilizzata dai contadini per legare le viti o i mazzi di verdure raccolte.\nDal 1814, fino alla seconda met\u00e0 dell\u2019ottocento, la produzione manifatturiera di cime in sarracchio che dava lavoro a pi\u00f9 di 150 famiglie, si intensific\u00f2 e rese indipendente il paese dal Regno di Napoli per l\u2019importazione di cordami. Questa attivit\u00e0 dur\u00f2 fino all\u2019inizio della seconda guerra mondiale. Grazie alla lavorazione di queste piante, i santostefanesi vennero soprannominati \"sarracchiai\".\nUnico inconveniente era che le cime in erba si sfilacciavano presto e viste da lontano le imbarcazioni argentarine equipaggiate di bompressi, sembravano dei profili di visi dai lunghi nasi con i peli sporgenti. Nacque cos\u00ec il soprannome \"nasi pelosi\".\nI due soprannomi, usati bonariamente per puro scherno campanilistico hanno antiche origini comuni, che conferiscono loro un significato tutt'altro che offensivo e ricordano un pezzo di storia dell\u2019economia locale.\nTradizioni e folclore.\nPalio Marinaro dell'Argentario.\nDal 1937 il 15 agosto di ogni anno, esclusi gli anni di guerra, si svolge a Porto Santo Stefano il Palio Marinaro dell'Argentario, una gara remiera tra le pi\u00f9 lunghe al mondo, che consiste in una competizione tra i quattro rioni del paese, Pilarella, Valle, Croce e Fortezza. I singoli equipaggi sono composti da un timoniere pi\u00f9 quattro vogatori, i quali devono percorrere dieci volte la distanza di quattrocento metri compresa tra due boe per un totale di quattromila metri..\nLa maschera sciornia.\nPorto Santo Stefano ha avuto una tradizione carnevalesca molto particolare, che si identificava nella \"maschera sciornia\", nome che in dialetto significa trasandato, disordinato. Camuffamenti strani e antichi ai quali partecipava tutta la popolazione, fatti di vesti stracciate e ricucite, sacchetti e calzamaglie nelle combinazioni pi\u00f9 improbabili. Queste antiche maschere, rappresentavano simbolicamente il modo di sovvertire ogni canone sociale e sessuale. La tradizione \u00e8 andata persa nel tempo e le associazioni locali, con il Comune di Monte Argentario, cercano di far rivivere saltuariamente queste antiche usanze, come nel festival della maschera sciornia che si \u00e8 tenuto nel 2009.\nIstituzioni, enti e associazioni.\nA Porto Santo Stefano aveva sede il 64\u00b0 Deposito Territoriale dell'Aeronautica Militare, chiuso nel 2016. Attivo fin dalla prima met\u00e0 degli anni 1930, ha avuto il compito della gestione dei carburanti avio, con lo scopo di fornire il supporto logistico/operativo ai Reparti di Volo delle Forze Armate. L'area \u00e8 passata in gestione al comune, perdendo definitivamente la sua funzione militare.\nL'Ufficio Circondariale marittimo di Porto Santo Stefano, l'unico in Italia con funzione di Capitaneria di porto, \u00e8 autorizzato a tenere le matricole della gente di mare di 1\u00aa, 2\u00aa e 3\u00aa Categoria.\nCultura.\nIstruzione.\nBiblioteche.\nBiblioteca comunale, facente parte del sistema bibliotecario provinciale grossetano. \u00c8 stata fondata nel 1977 e dispone di un patrimonio librario di circa volumi.\nNato nel 2015, oltre a gestire un cospicuo patrimonio bibliotecario-documentale donato al Comune, promuove attivit\u00e0 culturali finalizzate a divulgare e a valorizzare la storia della Costa d\u2019Argento partendo dalle numerose ricerche condotte da Pietro Fanciulli.\nScuole.\nNella localit\u00e0 sono presenti istituzioni prescolastiche, scolastiche di primo grado e di secondo grado, inferiore e superiore. La struttura principale \u00e8 l'Istituto Statale di Istruzione Superiore Raffaele Del Rosso - Giovanni da Verrazzano, che ha accorpato: il liceo classico Dante Alighieri di Orbetello, l'istituto professionale per il commercio e il turismo Raffaele del Rosso di Orbetello, l'istituto tecnico nautico Giovanni da Verrazzano di Porto Santo Stefano, l'istituto professionale per le attivit\u00e0 marinare di Porto Santo Stefano e l'istituto tecnico commerciale di Albinia.\nIl comune organizza dal 1992 il \"Premio letterario Monte Argentario per poesia e prosa\", riservato a giovani autori frequentanti le scuole pubbliche e private italiane..\nMusei.\nLa Fortezza Spagnola \u00e8 adibita a struttura museale ed ospita le mostre permanenti maestri d'ascia e memorie sommerse.\nSul lungomare dei navigatori si trova il centro didattico di biologia marina con annesso l'acquario mediterraneo della Costa d'Argento.\nLe due mostre permanenti e l'acquario fanno parte della rete museale \"Musei di Maremma\" (sezione Costa d'Argento).\nMedia.\nRadio.\nA Porto Santo Stefano, hanno avuto sede alcune stazioni radiofoniche a diffusione locale che trasmettevano in modulazione di frequenza: Radio Faro e Nova Radio Argentario. Quest'ultima offriva una programmazione incentrata sull'informazione locale e sugli eventi sportivi molto seguita, oltre che sulla musica leggera.\nCinema.\nPorto Santo Stefano \u00e8 stato luogo di riprese cinematografiche in molteplici produzioni italiane e internazionali. La localit\u00e0 compare in numerose pellicole, sia come luogo prevalente, che identificata come altro luogo d'Italia o del mondo. Tra i film pi\u00f9 rilevanti, si ricordano: \"Ora X pattuglia suicida\" del 1969 diretto da Gaetano Quartararo, girato interamente all\u2019Argentario; \"I raggi mortali del dottor Mabuse\" film del 1964 di produzione italo-tedesca diretto da Hugo Fregonese; \"L'estate del mio primo bacio\" del 2006 di Carlo Virz\u00ec, ambientato e girato totalmente sul promontorio; \"Giochi d'estate\" del 2011, di Rolando Colla. \nDedicato alla vita della religiosa Caterina Sordini \u00e8 il film \"Il cantico di Maddalena\" del 2011, diretto da Mauro Campiotti, che ripercorre la vita della beata, nata a Porto Santo Stefano nel 1770. \n\"Luciana Castellina comunista\", film biografico del 2012 diretto da Daniele Segre \u00e8 invece ambientato nella residenza estiva di Luciana Castellina, scrittrice, politica e giornalista.\nSono ambientati in parte a Porto Santo Stefano i film: \"Detenuto in attesa di giudizio\" di Nanny Loy, con Alberto Sordi girato nel 1971; \"Farfallon\" di Riccardo Pazzaglia e \"Spasmo\" di Umberto Lenzi girati nel 1974. Nel 1980 hanno avuto luogo le riprese del film \"Mi faccio la barca\", classica commedia all'italiana diretta da Sergio Corbucci.\nTra le produzioni televisive, furono girate a Porto Santo Stefano una puntata della serie TV \"Il ritorno del Santo\" del 1978 e numerose ambientazioni della serie \"L'isola del gabbiano\", del 1981 di Nestore Ungaro e \"Il commissario Manara\" andata in onda dal 2009 al 2011.\nMusica.\nLa presenza della filarmonica di Porto Santo Stefano \u00e8 nota fin dal 1842, ai tempi del granduca Leopoldo II di Lorena. Nel 1884 si scrive che la filarmonica locale veniva chiamata \"Concerto\" ed era diretta da Carlo Sturmann, insegnante di musica. A partire dal 1891 la Banda venne diretta dal Maestro Giovanni Battista Checcucci. Dopo un lungo periodo di interruzione, nel 1934 fu costituito un nuovo complesso bandistico chiamato \"Giacomo Puccini\", composto da 70 elementi, che interruppe la sua attivit\u00e0 con lo scoppio del secondo conflitto mondiale. Nel 1959 fu fondata ad opera del maestro Pietro Orsini, la banda caratteristica \"La Refola\", collettivo molto particolare e distinguibile, noto a livello nazionale e per le sue partecipazioni a programmi televisivi. Con lo scioglimento di questa, nel 1993 fu costituita la filarmonica Comunale \"Giuseppe Ivo Baffigi\" che continua l'attivit\u00e0 musicale, mantenendo la tradizione che dura da oltre un secolo e mezzo.\nFigura rilevante fu Francesco Fanciulli, che inizi\u00f2 la sua formazione musicale nella filarmonica Comunale, fino a diventare compositore di musiche per bande e direttore della \"United States Marine Band\" dal 1892 al 1897, istituita con atto del Congresso degli Stati Uniti nel 1798, la pi\u00f9 antica delle bande militari degli Stati Uniti e la pi\u00f9 antica organizzazione musicale professionale negli Stati Uniti.\nCucina.\nLa cucina santostefanese, fornisce ampie variet\u00e0 di piatti basati su ingredienti semplici tipicamente mediterranei, zuppe di pesce povero, verdure di stagione, olio toscano, dolci e vini tipici.\nNelle antiche \"Frasche\", cos\u00ec venivano chiamate le prime osterie locali, oggi scomparse, all'ora di pranzo e merenda, c'erano uova lessate e acciughe salate condite con aglio e prezzemolo, lo stoccafisso battuto con legno sul muro, messo a bagno insieme ai ceci e cotto con cipolla, pomodoro, capperi e acciughe.\nPur se cambiata radicalmente con lo stile di vita, la gastronomia del promontorio mantiene la sua semplicit\u00e0, arricchita e valorizzata dalle nuove generazioni di chef locali. Tra i prodotti agroalimentari tradizionali pi\u00f9 conosciuti si citano i seguenti:\nEventi.\nNegli anni 1960 aveva luogo a Porto Santo Stefano il \"Festival dell'Argentario\", articolato in una serie di manifestazioni artistiche. Comprendeva il \"Premio giornalistico Argentario\", tra i pi\u00f9 prestigiosi d'Italia, che ha visto la partecipazione di numerosi scrittori e autorevoli firme del giornalismo nazionale, tra i quali: Carlo Cassola, Vasco Pratolini, Michele Prisco.\nDal 2009 al 2015 si svolgeva a Porto Santo Stefano, \"Argentario Dance Festival\", un concorso internazionale di danza dedicato a giovani promesse della danza classica e contemporanea provenienti da tutto il mondo. Era presieduto da Sergio Japino.\nDal 1999 al 2009 si realizzava a Porto Santo Stefano \"Arie di Mare\", festival promosso dal Comune, con il sostegno della Provincia di Grosseto e della Fondazione Cassa di Risparmio di Firenze, tra i pi\u00f9 significativi dell'Argentario. La manifestazione, multidisciplinare, era ogni anno caratterizzata da un preciso riferimento tematico. Era diretta da Pamela Villoresi, molto legata alla localit\u00e0 e contava sulla collaborazione progettuale e organizzativa del Teatro Metastasio di Prato. Dopo cinque anni di interruzione, dal 2014 si \u00e8 tenuta per due anni nel comune di Orbetello. \u00c8 stata sospesa nel 2016.\nDal 2016 si svolge il \"Pop Corn Festival del Corto\", concorso internazionale di cortometraggi provenienti da tutto il mondo, distinti in due categorie: \"Corti d\u2019Autore\", rivolto ai professionisti del settore e \"Opere Prime\" rivolto agli esordienti o a registi con pi\u00f9 esperienza che realizzano il loro primo cortometraggio. La rassegna si avvalse della collaborazione di Raffaella Carr\u00e0, molto legata alla manifestazione, l'edizione del 2021 \u00e8 stata dedicata interamente all'artista, che aveva istituito un premio per il festival, il primo e l\u2019unico per i giovani registi emergenti.\nGeografia antropica.\nUrbanistica.\nIl primo nucleo urbano di Porto Santo Stefano, si svilupp\u00f2 alla base della Fortezza Spagnola, edificata nel 1600, dove iniziarono a sorgere i primi insediamenti abitativi. La vera espansione urbanistica inizi\u00f2 per\u00f2 intorno al 1800 con la costruzione delle prime strutture portuali pubbliche. Durante la seconda guerra mondiale il paese fu distrutto al 90% dai bombardamenti alleati, facendone una delle localit\u00e0 pi\u00f9 danneggiate d'Italia. La ricostruzione del dopoguerra riguard\u00f2 la totalit\u00e0 del tessuto urbano, dei porti e delle vie di comunicazione, interessando anche la chiesa, costruita ex novo sulle ceneri della vecchia struttura settecentesca, andata distrutta, della quale rimangono solo le campane e parte del campanile. Dagli anni sessanta, si assiste per circa un ventennio ad una forte espansione dell'edilizia turistico-residenziale, costituita da ville, residence ed alberghi, non sempre in regola con le vigenti norme. Ruolo rilevante contro gli abusi di quel periodo fu dell'allora sindaco Susanna Agnelli, che si rese protagonista nella gestione amministrativa del territorio, con opere importanti, come il \"lungomare dei navigatori\" progettato da Giorgetto Giugiaro. Negli anni '80 la speculazione venne quasi totalmente bloccata e ci\u00f2 ha contribuito ad innalzare notevolmente il valore degli immobili preesistenti, limitando l'afflusso turistico ad una clientela pi\u00f9 esclusiva. Gli anni '90 hanno visto la ripresa dell'edilizia popolare, specialmente verso nord-est, espandendo la localit\u00e0 nella piana del Pozzarello, dove \u00e8 sorto un nuovo nucleo abitativo.\nSuddivisioni storiche.\nLa cittadina si suddivide in quattro rioni storici, tutti con un gonfalone proprio.\nEconomia.\nTurismo.\nL'economia si basa essenzialmente sulle attivit\u00e0 turistiche, Porto Santo Stefano \u00e8 centro di rilevanza internazionale per la vela e la nautica da diporto, nei suoi porti hanno ormeggiato panfili celebri e imbarcazioni provenienti da tutto il mondo. Alle normali attivit\u00e0 alberghiere e ristorative, si aggiungono quelle derivanti dai collegamenti con le vicine Isola del Giglio e Isola di Giannutri. Il turismo subacqueo \u00e8 molto sviluppato, numerosi sono i centri immersioni operativi estate e inverno. Dal 2016 la localit\u00e0 \u00e8 porto di scalo ufficiale della compagnia di navigazione statunitense Oceania Cruises, che si occupa di crociere di lusso. Porto Santo Stefano si fregia ormai da diversi anni della Bandiera Blu, riconoscimento conferito dalla FEE alle migliori localit\u00e0 costiere europee e della bandiera verde per le spiagge migliori per i bambini.\nPesca.\nLa pesca era un tempo l'attivit\u00e0 principale e notevole fonte di sostentamento della popolazione del luogo. Nella prima met\u00e0 del 1800, fino al 1887 nel golfo era attiva una tonnara, la pesca del pesce azzurro, acciughe, sarde e tonni, favor\u00ec la nascita di piccole attivit\u00e0 conserviere gi\u00e0 nel 1873. Nella localit\u00e0 \u00e8 presente una tra le pi\u00f9 importanti flotte pescherecce del Tirreno composta da imbarcazioni che esercitano la piccola pesca e lo strascico costiero. La marineria fornisce il pescato nelle pi\u00f9 importanti citt\u00e0 italiane tramite il mercato del pesce, azienda di rilievo internazionale con sede a Porto Santo Stefano \u00e8 la Manno Pesca, multinazionale del commercio ittico.\nArtigianato.\nDi una certa importanza \u00e8 la cantieristica navale, il rimessaggio navale e l'opera dei maestri d\u2019ascia, elemento cardine della storia del promontorio nella costruzione di pescherecci e imbarcazioni da diporto. Il Cantiere Navale dell'Argentario, noto a livello internazionale, \u00e8 uno dei pi\u00f9 importanti cantieri italiani per il restauro di imbarcazioni e velieri d'epoca.\nInfrastrutture e trasporti.\nStrade.\nPorto Santo Stefano \u00e8 interessata dalla strada provinciale 161 (ex strada statale 440 di Porto Santo Stefano) e dalla strada provinciale panoramica 65 di Porto Santo Stefano.\nFerrovie.\nDopo la chiusura della ferrovia Orbetello-Porto Santo Stefano, avvenuta nel 1944, la localit\u00e0 \u00e8 servita dalla stazione di Orbetello-Monte Argentario, posta sulla linea Tirrenica e servita da treni regionali Trenitalia svolti nell'ambito del contratto di servizio stipulato con la Regione Toscana.\nPorti.\nSono due le infrastrutture portuali presenti a Porto Santo Stefano. Il Porto del Valle, \u00e8 il principale porto commerciale della provincia di Grosseto, si \u00e8 sviluppato negli ultimi due secoli, grazie alla cantieristica navale e alla necessit\u00e0 di creare un approdo pi\u00f9 protetto del Porto Vecchio. Consente i collegamenti tramite traghetto all'isola del Giglio e di Giannutri tramite Toremar e Maregiglio.\nIl Porto Vecchio, era l'antico approdo per i pescatori, divenuto nel tempo un approdo turistico di rilevanza internazionale per la vela e la nautica da diporto.\nMobilit\u00e0 urbana.\nI trasporti urbani e interurbani di Porto Santo Stefano vengono svolti con autoservizi di linea gestiti da Tiemme Toscana Mobilit\u00e0.\nSport.\nLa Rari Nantes Argentario di Porto Santo Stefano, dal 1999 confluita nell'associazione Argentario Nuoto, fu tra le pi\u00f9 importanti societ\u00e0 sportive acquatiche della Toscana.\nNata nel 1946 raggiunse il suo culmine con il campionato nazionale di serie B nel 1981, 1983 e 1989.\nDalle sue file provengono sportivi di interesse nazionale e internazionale come per esempio Cosmo Milano, gi\u00e0 campione del mondo di categoria Master sui 5 chilometri, protagonista di imprese natatorie negli anni sessanta.\nUn palmares importante \u00e8 invece quello dell\u2019Argentario master femminile: due scudetti, due titoli Europei, quattro Mondiali.\nNumerosi velisti di fama internazionale, quali Germ\u00e1n Frers, Dennis Conner, Ernesto Bertarelli e Olin Stephens, hanno navigato le acque antistanti l'Argentario.\nIl territorio vanta numerose scuole di vela e circoli nautici dediti all'organizzazione di ogni tipo di competizione.\nOltre ai campionati invernali, italiani e mondiali, gli appuntamenti di spicco sono la Pasquavela in primavera nel weekend di Pasqua e la Panerai Argentario Sailing Week che ha luogo annualmente.\nLa societ\u00e0 storica pi\u00f9 importante \u00e8 lo Yacht Club Santo Stefano.\nPorto Santo Stefano \u00e8 stato sede di tappa del Giro d'Italia nel 1972 e 1998:\nDal 2007 si svolge annualmente la Gran Fondo dell'Argentario, gara di Mountain bike a livello dilettantistico, organizzata dal gruppo ciclistico Monte Argentario, facente parte del circuito MTB della maremma tosco laziale.\nAltri sport.\nUno degli sport pi\u00f9 praticati all'Argentario e nelle isole circostanti \u00e8 la subacquea. Porto Santo Stefano conta numerosi centri immersioni attivi tutto l'anno con appassionati provenienti da tutto il mondo.\nA Porto Santo Stefano hanno sede la S.S.D. Argentario, societ\u00e0 dilettantistica di calcio fondata nel 1963 e militante in Prima Categoria e l'Argentario Basket, societ\u00e0 di pallacanestro fondata nel 1975.\n\u00c8 inoltre \u00e8 sviluppata un'intensa attivit\u00e0 di pesca sportiva con canna da riva e da imbarcazione, rivolta prevalentemente alle specie di passaggio in particolari periodi dell'anno.\nImpianti sportivi.\nA Porto Santo Stefano hanno sede i seguenti impianti sportivi comunali di primo e di secondo livello: la piscina comunale \"I Tre Ragazzi\", cos\u00ec chiamata in onore di tre atleti della societ\u00e0 di pallanuoto Rari Nantes Argentario, deceduti in un incidente stradale, durante una trasferta della squadra, un campo sportivo di calcio, campi da tennis e il palazzetto dello sport con una capienza di posti a sedere."}
{"id": "615573", "revid": "486946", "url": "https://it.wikipedia.org/wiki?curid=615573", "title": "Francesco Ferdinando d'Asburgo", "text": ""}
{"id": "615575", "revid": "228587", "url": "https://it.wikipedia.org/wiki?curid=615575", "title": "The Antidote (Moonspell)", "text": "The Antidote \u00e8 il sesto album dell band gothic metal portoghese Moonspell, pubblicato nel 2003 dalla Century Media Records."}
{"id": "615577", "revid": "1788047", "url": "https://it.wikipedia.org/wiki?curid=615577", "title": "Classe St. Louis", "text": "Due classi di incrociatori della United States Navy sono state battezzate \"St. Louis\", in onore dell'omonima citt\u00e0 degli Stati Uniti d'America."}
{"id": "615579", "revid": "17654", "url": "https://it.wikipedia.org/wiki?curid=615579", "title": "Classe St.Louis", "text": ""}
{"id": "615582", "revid": "123598031", "url": "https://it.wikipedia.org/wiki?curid=615582", "title": "Ferdinando De Giorgi", "text": "Biografia.\n\u00c8 fratello maggiore di Michele, anch'egli ex palleggiatore.\nCarriera.\nGiocatore.\nMalgrado una statura modesta per la pallavolo (178 centimetri), riesce ad affermarsi nel ruolo di palleggiatore. Dopo la gavetta alla Vis Squinzano, esordisce in Serie A1 con la Pallavolo Falchi Ugento nell'annata 1983-84, prima di passare per una stagione nel 1986-87 alla Pallavolo Modena, con cui vince lo scudetto come riserva di Fabio Vullo.\nLa carriera da giocatore prosegue alla Gabeca Pallavolo (dove gioca dal 1987 al 1990 e poi dal 1997 al 2000), alla Pallavolo Padova, alla Pallavolo Falconara e al Piemonte Volley. A Cuneo, dove gioca fra il 1994 e il 1997 e poi dal 2000 al 2002 (in questa seconda esperienza rivestendo il doppio ruolo di allenatore-giocatore) vince due Coppe Italia (1995-96 e 2001-02), una Supercoppa italiana, due Coppe CEV (1995-96 e 2001-02), una Coppa delle Coppe e una Supercoppa europea.\nPur facendo fronte alla concorrenza di grandi palleggiatori come Vullo, Paolo Tofoli e Marco Meoni, colleziona 330 presenze nella nazionale italiana, partecipando attivamente alla conquista di gran parte dei trofei vinti dalla cosiddetta \"generazione di fenomeni\". Prende parte alle tre spedizioni vincenti degli azzurri ai Mondiali del 1990, del 1994 e del 1998; \u00e8 infatti chiamato \"L'eroe dei tre mondi\" perch\u00e9 capace di vincere tre mondiali in tre continenti diversi.\n\u00c8 tuttora settimo nella classifica \"all time\" di presenze azzurre, insieme a Luca Cantagalli e Andrea Sartoretti.\nAllenatore.\nDalla stagione 2002-03 prosegue la sua attivit\u00e0 di allenatore a tempo pieno. Nel campionato 2004-05 guida il all'unica finale \"play-off\" della sua storia, perdendo lo scudetto contro . Nell'annata 2005-06, al debutto sulla panchina della , centra la conquista del titolo italiano; con la formazione marchigiana vince anche due volte la Supercoppa italiana (2006 e 2008), una Coppa CEV (2005-06) e due Coppe Italia (2007-08 e 2008-09). Nella stagione 2011-12 torna ad allenare una squadra nella massima serie italiana, l' di San Giustino, venendo esonerato nel corso del campionato, prima di passare al , squadra russa di Novyj Urengoj, dove rimane dal 2012 al 2014.\nNella Serie A2 2014-15 torna in Italia per allenare la di Vibo Valentia, ma l'esperienza dura pochi mesi. Il 25 marzo 2015 viene ingaggiato dallo , club militante nella massima serie polacca, in vista del campionato successivo. Al primo anno in Polonia giunge in finale di Coppa nazionale, perdendo al \"tie-break\" con il , e vince il campionato battendo l', riportando cos\u00ec la formazione di K\u0119dzierzyn-Ko\u017ale al vertice dopo tredici anni di astinenza. Nella stagione successiva vince sia la Coppa di Polonia che il campionato nazionale. Il 20 dicembre 2016 la Federazione polacca di pallavolo l'ufficializza l'ingaggio di De Giorgi come commissario tecnico della nazionale maschile, a partire dal 31 marzo 2017; viene sollevato dall'incarico il successivo 20 settembre.\nA gennaio 2018 viene ingaggiato dalla formazione polacca dello , che guida per la seconda met\u00e0 della stagione 2017-18 e per i primi mesi di quella seguente, quando chiede e ottiene la rescissione del contratto per potersi legare nuovamente alla Lube, nel massimo campionato italiano, dove approda nel dicembre 2018. Con la squadra marchigiana, nel corso del 2019 si aggiudica scudetto, Champions League e mondiale per club. Rimane sulla panchina della Lube fino all'esonero del febbraio 2021.\nNel giugno 2021 viene ufficializzata la sua nomina a commissario tecnico della nazionale maschile italiana per il triennio olimpico fino a , subentrando a Gianlorenzo Blengini una volta terminato il torneo olimpico di . Chiamato a gestire un profondo ricambio generazionale, gi\u00e0 nel settembre dello stesso anno riporta l'Italia a vincere il campionato europeo, a sedici anni dalla precedente affermazione.\nDopo il ritiro.\nSaltuariamente, soprattutto in occasione di grandi appuntamenti internazionali, \u00e8 anche commentatore tecnico per la Rai.\n\u00c8 autore di due libri, uno scritto a quattro mani con il professore Giuliano Bergamaschi, \"Pensieri per allenare e motivare una squadra\", in collaborazione con la scuola di Palo Alto, e \"Vademecum del palleggiatore\", in collaborazione con il giornalista Lorenzo Dallari. Ha inoltre curato la prefazione de \"La didattica dell'allenare nelle Scienze Motorie\" dei professori Bergamaschi e Donato Sarcinella."}
{"id": "615583", "revid": "287204", "url": "https://it.wikipedia.org/wiki?curid=615583", "title": "Honchkrow", "text": ""}
{"id": "615587", "revid": "767487", "url": "https://it.wikipedia.org/wiki?curid=615587", "title": "\u00c6gir", "text": "\u00c6gir (talvolta anglicizzato \"Aegir\" o \"Aeger\", chiamato anche Hl\u00e9r) \u00e8 un gigante e re del mare e inventore della birra nella mitologia norrena. \u00c8 anche conosciuto come un amico per gli dei, di fatto organizza delle feste ben elaborate per loro.\nEtimologia.\nRichard Cleasby e Gu\u00f0brandur Vigf\u00fasson vedevano il suo nome come un pre-norreno, derivante da un'antica radice indo-europea.\nSembra essere una personificazione della forza dell'oceano.\nIl suo nome fa ricorso all'esopianeta noto come Epsilon Eridani b.\nTestimonianze.\nNello \"Nafna\u00feulur\", raccolta di poemi dell'Edda in prosa di Snorri Sturluson, \u00c6gir viene associato alla figura del gigante.\nNello \"Sk\u00e1ldskaparm\u00e1l\", la seconda parte dell'Edda in prosa, \u00c6gir \u00e8 identificato con Gymir e Hl\u00e9r, che viveva nell'isola di Hl\u00e9sey. L'intestazione in prosa del \"Lokasenna\" afferma che il suo palazzo \u00e8 un santuario illuminato dall'oro e dove la birra si versa da sola.\n\u00c8 degno di nota che Gymir \u00e8 anche il nome del gigante padre della bella Ger\u00f0r (la sposa di Freyr) e marito di Aurbo\u00f0a.\nUn altro collegamento fra gli \u00c6sir, gli d\u00e8i, e il gigante del mare \u00e8 la figura di Hymir, il quale si dice fosse il padre di T\u00fdr, nella \"Hymiskvi\u00f0a\".\n\u00c6gir \u00e8 figlio di Fornj\u00f3tr, un gigante e re della Finlandia e fratello di Logi (fuoco, fiamma) e di K\u00e1ri (vento).\nNel \"Lokasenna\", ospita una festa per gli d\u00e8i nel quale viene servita l'Ale in un gigantesco calderone procuratogli da Thor. La storia di Thor e di quel calderone \u00e8 raccontata nell\"'Hymiskvi\u00f0a\".\n\u00c6gir ha due servi, Fimafeng (che fu ucciso da Loki) e Eldir.\nFamiglia.\n\u00c6gir \u00e8 figlio di Fornj\u00f3tr, un gigante e re della Finlandia e fratello di Logi (fuoco, fiamma) e di K\u00e1ri (vento).\nSi dice che \u00c6gir abbia avuto nove figlie con sua moglie, R\u00e1n. I loro nomi erano \"B\u00e1ra, Bl\u00f3\u00f0ughadda, Bylgja, D\u00fafa, Hefring, Himingl\u00e6va, Hr\u00f6nn, K\u00f3lga\", e \"Unnr\". Il nome di ciascuna riflette caratteristiche differenti delle onde dell'oceano."}
{"id": "615591", "revid": "287204", "url": "https://it.wikipedia.org/wiki?curid=615591", "title": "Classe St.Louis (incrociatore)", "text": ""}
{"id": "615595", "revid": "36426", "url": "https://it.wikipedia.org/wiki?curid=615595", "title": "Cesare I d'Este", "text": ""}
{"id": "615597", "revid": "17654", "url": "https://it.wikipedia.org/wiki?curid=615597", "title": "Classe St.Louis (incrociatore 1905)", "text": ""}
{"id": "615605", "revid": "713168", "url": "https://it.wikipedia.org/wiki?curid=615605", "title": "Virginia de' Medici", "text": "Biografia.\nDopo che i negoziati per maritarla a uno Sforza fallirono, il 6 febbraio 1586 spos\u00f2 il duca Cesare d'Este. Virginia visse a Ferrara e diverse volte torn\u00f2 in Toscana in alcune occasioni speciali, come il matrimonio di suo fratello Ferdinando con Cristina di Lorena (1589) o il battesimo di Cosimo II (aprile 1592). Quando suo marito perse Ferrara, si trasfer\u00ec a Modena con la corte (15 gennaio 1598).\nDopo circa dieci anni di matrimonio manifest\u00f2 i primi segni della pazzia che l'accompagnarono fino alla morte, avvenuta nel 1615. Fu sepolta a Modena, nella chiesa di San Vincenzo.\nDiscendenza.\nDall'unione tra Virginia e Cesare nacquero nove figli:"}
{"id": "615606", "revid": "36426", "url": "https://it.wikipedia.org/wiki?curid=615606", "title": "Lungarno", "text": "I lungarni sono le strade che costeggiano il corso del fiume Arno nelle citt\u00e0 che esso attraversa: tra le maggiori vi sono Pisa e Firenze.\nLungarni di Firenze.\nI lungarni fiorentini tagliano in due il centro storico e vi si affacciano numerosi luoghi di interesse. I viali dei lungarni vennero regolarizzati durante l'Ottocento, spesso sacrificando alcune pittoresche strutture antiche, come le peschiere oppure il passaggio coperto sul lungarno Serristori che portava dal palazzo Serristori al ponte alle Grazie.\nSulla riva nord da ovest, dopo il parco delle Cascine, si incontra il lungarno Vespucci fino a piazza Goldoni, poi il lungarno Corsini (dove si trova il palazzo Corsini), il lungarno degli Acciaiuoli, il lungarno degli Archibugieri (dove passa il corridoio vasariano e si affacciano gli Uffizi), il lungarno Diaz (dove \u00e8 presente l'edificio neoclassico della Camera di commercio), il lungarno delle Grazie (con l'oratorio di Santa Maria delle Grazie), il lungarno della Zecca Vecchia (dominato dall'edificio della Biblioteca nazionale centrale di Firenze) e poi oltre il centro storico il lungarno Pecori Giraldi, il lungarno del Tempio e il lungarno Cristorforo Colombo.\nSulla sponda dell'Oltrarno da ovest si incontrano prima del centro i lungarni dei Pioppi e Pignone; dopo il Torrino di Santa Rosa si susseguono il lungarno Soderini, dove si apre la piazza di Cestello, il lungarno Guicciardini, poi da Piazza de' Frescobaldi fino a dopo il Ponte Vecchio la sponda \u00e8 occupata da edifici quindi non transitabile; successivamente si trovano il lungarno Torrigiani, il lungarno Serristori con piazza Demidoff, il lungarno Cellini e il lungarno Francesco Ferrucci.\nRiva nord (partendo da ovest):\nRiva sud (partendo da ovest):\nLungarni di Pisa.\nI lungarni pisani sono ampie strade che da una parte costeggiano antichi palazzi e dall'altra le cosiddette \"spallette\", muri in pietra e mattoni che costituiscono la parte pi\u00f9 elevata degli argini del fiume. La grande ampiezza dei Lungarni d\u00e0 un aspetto signorile e di largo respiro al centro storico, specie al tramonto. La sera i lampioni posti sulle spallette dell'Arno si specchiano nel fiume, creando un'atmosfera magica.\nI lungarni pisani sono stati molto amati da numerosi scrittori italiani ed europei dell'Ottocento per la bellissima scenografia urbana descritta dalla lunga curva del fiume. Gli italiani li descrivevano \u201c\"pieni di carrozze e pedoni, vi si sentono parlare dieci o venti lingue, vi brilla un sole bellissimo tra le dorature dei caff\u00e8, nelle botteghe piene di galanterie e nelle invetriate dei palazzi e delle case, tutte di bella architettura\"\u201d (Giacomo Leopardi). I francesi trovavano \u201c\"i lungarni rivestiti di pietra somiglianti a Parigi\"\u201d; basta accennare alla descrizione con cui si apre il settimo capitolo di \"Chavornay\", uno tra i primi \u201c\"best seller\"\u201d europei, dello scrittore e viaggiatore Charles Didier, pubblicato a Bruxelles nel 1838 - \u201c\"Le Lung'arno de Pise est la plus belle ligne de quais qu'il y ait en Europe [...]\" \u201d - ed ambientato al caff\u00e8 dell'Ussero, dove \u201c\"convenivano i napoleonisti d'alta condizione\"\u201d e i \u201c\"Beccaccini, amanti di portare al collo de' fazzoletti sopraffini colle becche del solino pinzute, e fuori della corvetta, ricusando di mostrarsi al pubblico in cacciatora verde, che \u00e8 il distintivo dei Carbonici\"\u201d. Gli inglesi rimanevano affascinati dagli stupendi alberghi e palazzi con gli eleganti caff\u00e8 che trovavano forniti \u201c\"with excellent cakes and good tea\"\u201d (John Ruskin).\nSui lungarni si affacciano numerosi e importanti edifici, come la chiesa di San Sepolcro, il palazzo Pretorio, il palazzo Lanfranchi, il palazzo Gambacorti, palazzo Agostini, il Palazzo Reale, il palazzo alla Giornata, il caff\u00e8 dell'Ussero, il museo di San Matteo, la chiesa di San Paolo a Ripa D'Arno (il duomo vecchio), la chiesa di Santa Maria della Spina (che fu smontata e ricostruita per salvarla dalle piene dell'Arno) e molti altri edifici storici.\nDurante la seconda guerra mondiale molti palazzi furono colpiti dai bombardamenti. Alcune \"ferite\" sono visibili, altre sono state riparate in tempi recenti, altre ancora negli anni cinquanta e sessanta del XX secolo, con architetture oggetto di critiche per la loro scarsa aderenza agli stili precedenti.\nI danni maggiori ai lungarni e alle strutture adiacenti sono comunque da attribuirsi alle innumerevoli alluvioni che hanno caratterizzato la storia dell'Arno. Nel 1869 si ebbe una piena rovinosa che danneggi\u00f2 gli archi e una pila del ponte della Fortezza e provoc\u00f2 il crollo del Ponte a Mare, allagando ampiamente le strade cittadine. A seguito dei danni occorsi, l'amministrazione cittadina decise di attuare numerosi interventi di consolidamento delle strutture adiacenti al fiume: i muri di sponda vennero riordinati, i ponti danneggiati vennero riparati, un nuovo ponte venne realizzato in allineamento con via Solferino e la chiesa di Santa Maria della Spina venne smontata e rimontata pezzo per pezzo sul nuovo e pi\u00f9 alto livello stradale di Lungarno Gambacorti. I lavori suddetti furono diretti dall'ingegner Simonelli ed effettuati dal 1871 al 1875.\nDurante l'alluvione del 1966, che colp\u00ec la citt\u00e0 molto duramente, i Lungarni furono nuovamente danneggiati, in particolare il Lungarno Pacinotti in pieno centro cittadino, che sprofond\u00f2 di alcuni metri creando una impressionante voragine nella strada. Terminata l'emergenza iniziarono i lavori di restauro dei Lungarni, con la costruzione di una banchina in cemento armato al posto dei caratteristici sassi lungo le massicciate e una calata di cemento per rendere pi\u00f9 stabili le strutture. I lavori non sembrano per\u00f2 aver risolto del tutto il problema della fragilit\u00e0 delle sponde pisane dell'Arno, almeno a lungo termine, in quanto sono state recentemente scoperte, sotto il manto stradale nei pressi del Comune, alcune vecchie strutture \"ad arco\", da cui l'attuale divieto di circolazione per i mezzi pesanti.\nUn altro importante intervento volto a sostenere le successive piene dell'Arno \u00e8 stato la realizzazione di un canale artificiale detto scolmatore, che devia una discreta quantit\u00e0 di acqua verso una seconda foce artificiale quando il fiume supera il livello di guardia. Negli anni precedenti (e pi\u00f9 raramente ai giorni nostri) si ricorreva per precauzione anche alle paratie in legno, dette \"cateratte\", che venivano fissate ad alcuni ganci sulle spallette dell'Arno.\nOltre alle \"spallette\", la struttura comprende due cale, lo \"scalo Roncioni\" in lungarno Mediceo, da cui partono i battelli turistici, e lo scalo davanti al Giardino Scotto, arrivo storico delle regate sull'Arno, in lungarno Galilei. Altra struttura collegata con i lungarni \u00e8 la Cittadella Medicea, che conclude la parte murata dei lungarni. Anticamente erano presenti altri scali, che poi sono stati eliminati, lasciando il posto ad alcune scalette di ferro, ormai in disuso.\nUna curiosit\u00e0 ancora visibile nel lungarno Galilei \u00e8 il piedistallo del ponte di ferro provvisorio, realizzato dai genieri dopo la seconda guerra mondiale: una passerella sul fiume, unico passaggio agibile subito dopo la guerra nel centro della citt\u00e0.\nNel periodo estivo alcuni lungarni (Pacinotti, Mediceo, Galilei) vengono chiusi al traffico serale in modo da consentire alla cittadinanza di invadere tranquillamente quelle strade.\nParte di Tramontana (nord, partendo da est):\nParte di Mezzogiorno (sud, partendo da est):"}
{"id": "615608", "revid": "275619", "url": "https://it.wikipedia.org/wiki?curid=615608", "title": "Yashamaru", "text": ""}
{"id": "615612", "revid": "767487", "url": "https://it.wikipedia.org/wiki?curid=615612", "title": "Amore facile", "text": "Amore facile \u00e8 un film a episodi del 1964, diretto da Gianni Puccini.\n\u00c8 diviso in cinque episodi: \"Una domenica d'agosto\", \"Il vedovo bianco\", \"Un uomo corretto\", \"Una casa rispettabile\", \"Divorzio italo-americano\"."}
{"id": "615614", "revid": "287204", "url": "https://it.wikipedia.org/wiki?curid=615614", "title": "Visvantara Jataka", "text": "Fra tutti i j\u0101taka (storie sulle vite precedenti del Buddha), quello pi\u00f9 famoso e diffuso \u00e8 senza dubbio la storia del principe Visvantara, l'ultima delle esistenze anteriori del Buddha, che, per la sua complessit\u00e0, pu\u00f2 essere considerata un vero e proprio ciclo epico. \nTrama.\nIl principe Visvantara possiede per natura la perfezione del dono: ad otto anni, comprendendo che il vero dono non \u00e8 quello che viene dal di fuori, ma quello interno, fa voto di donare qualunque cosa gli venga richiesta, fosse pure il suo stesso cuore. Il giovane cresce e la fama della generosit\u00e0 smisurata si diffonde ovunque. Quando gli abitanti di un paese vicino, afflitto da siccit\u00e0 e carestia, gli chiedono in dono l'elefante bianco di stato, capace di produrre pioggia, il principe lo consegna. Il dono, assai impolitico, suscita l'ira dei sudditi che lo bandiscono dal paese: la fedele sposa Madri decide di condividere il suo esilio insieme con i due figlioletti. Mentre si allontana dalla citt\u00e0, due brahmani gli chiedono in dono i cavalli che tirano il carro e Visvantara li concede; altri brahmani chiedono il carro stesso ed il principe lo consegna. A piedi e faticosamente raggiunge con la famiglia la foresta, dove si dedica alla vita di ascesi. \nUn giorno giunge presso di lui un vecchio brahmano che gli chiede in dono i due figli: Visvantara, pur straziato dal dolore, comprende che questo \u00e8 il vero dono di s\u00e9 e glieli consegna. Da ultimo il dio Indra, sotto le spoglie di un brahmano, viene a domandargli in dono la devota Madri e Visvantara acconsente. L'estrema prova \u00e8 consumata, la perfezione del dono \u00e8 ormai realizzata. A questo punto la vicenda si risolve felicemente: Indra si rivela a Visvantara e gli riconsegna la sposa; i figlioletti vengono riscattati dal crudele brahmano grazie all'intervento del nonno e insieme con lui ritornano nella foresta, per ricondurre in patria Visvantara e Madri.\nRappresentazioni.\nQuesta storia \u00e8 rappresentata in diversi rilievi buddhisti. Fra le pi\u00f9 antiche e complete raffigurazioni, va annoverata quella che compare sull'architrave inferiore della porta settentrionale del grande stupa di Sanchi (inizi del I secolo). La storia, rappresentata sulle due facce dell'architrave, inizia dal dono dell'elefante di stato e si conclude con il trionfale ritorno di Visvantara in patria. I diversi episodi si susseguono senza interruzioni o divisioni, secondo un percorso di lettura da destra a sinistra, con scansioni intermedie, sia orizzontali che verticali. L'artista illustra due momenti diversi di uno stesso episodio accomunandoli in una medesima collocazione spaziale. Rappresentazioni della storia sono state eseguite anche nell'arte del Gandh\u0101ra."}
{"id": "615615", "revid": "767487", "url": "https://it.wikipedia.org/wiki?curid=615615", "title": "Letti sbagliati", "text": "Letti sbagliati \u00e8 un film del 1965 diretto da Steno e diviso in quattro episodi.\nTrama.\n\"Il complicato\".\nIl signor Birolli, facoltoso commerciante d'olio, si trova a condividere una cabina di vagone letto con un tale Carlo, il quale comincia a fantasticare con lui sulla possibilit\u00e0 di avere avventure galanti in treno. La discussione prosegue nel vagone ristorante, coinvolgendo anche Vittorio, un professore di letteratura che vanta numerose esperienze. Proprio in quel momento il Birolli viene adocchiato dalla una bella signora vestita a lutto, che, lasciando cadere un fazzoletto, fa intuire le proprie intenzioni.\nInfatti, durante la notte, il Birolli viene invitato nello scompartimento della vedova; lui accetta, ma, ancora incredulo sulla possibilit\u00e0 di avere un'avventura, scommette con Carlo che la donna non intende sedurlo. Giunto nella cabina della signora, infatti, temendo trattarsi di una trappola del suocero per incastrarlo prima del matrimonio, rimane diffidente e non riesce a concludere nulla. Nonostante il fiasco, finge comunque di aver trascorso una notte d'amore, e paga la scommessa a Carlo.\nAlla fine si scoprir\u00e0 che Carlo e la vedova non sono altro che truffatori, e che utilizzano questo stratagemma per adescare i viaggiatori ed estorcere loro denaro.\n\"00 Sexy, missione bionda platino\".\nL'Ingegner Filippo, ispirato da un sogno, escogita un macchinoso piano per rimanere bloccato in ascensore con la bella vicina, la signora Luzi, per poter approfittare di lei dopo averla narcotizzata. Purtroppo per lui l'intrigo finir\u00e0 per ritorcerglisi contro, dal momento che, a rimanere bloccati in ascensore, saranno invece sua moglie ed il garzone. L'Ingegnere si ritrover\u00e0 cos\u00ec cornificato senza essere riuscito a mettere in pratica l'avventura sognata.\n\"Quel porco di Maurizio\".\nDurante un viaggio in treno fra Roma e Viterbo, Maurizio, irresistibilmente attratto dalla bella studentessa Enrichetta, l'assale improvvisamente e la bacia. Questa, messasi ad urlare, lo denuncia, facendo scoppiare uno scandalo.\nMaurizio decide quindi di chiedere aiuto all'amico avvocato Giorgio, che, recatosi nella villa degli zii di Enrichetta con l'intento di far ritirare la denuncia, viene a sua volta sedotto dalla ragazza e passa la notte con lei. Il mattino dopo Giorgio non rivela all'amico l'avventura capitata, ma solamente che la zia della ragazza sarebbe disposta a ritirare la denuncia solo dietro il versamento di 500.000 lire da dare in beneficenza. Il problema per Maurizio sar\u00e0 giustificare quell'ammanco di denaro alla moglie, ma Giorgio lo tranquillizza proponendosi di 'lavorarsi' pure lei come ha fatto con Enrichetta.\n\"La seconda moglie\".\nCiccio \u00e8 un vedovo risposatosi con Dina, ma rimasto fedele alla memoria della prima moglie Rebecca. Con loro vive il cognato Franco, fratello della prima moglie, che si finge paralitico per vivere sulle spalle della coppia. Dina tuttavia, \u00e8 infelice del matrimonio, e sta segretamente lavorando come infermiera a domicilio, facendo iniezioni al vicinato.\nAllertato da una lettera anonima, Ciccio furente di gelosia d\u00e0 la caccia alla moglie convinto di trovarla in flagrante adulterio; finisce per\u00f2 in commissariato, dove si scopre che la lettera era partita dodici anni prima ed \u00e8 quindi arrivata in clamoroso ritardo. Riguardava perci\u00f2 la prima moglie, che tradiva Ciccio con quello che lui credeva fosse il fratello, ma in realt\u00e0 ne era l'amante, ovverosia Franco.\nColpito da una paralisi a causa della notizia, Ciccio finisce in sedia a rotelle, venendo accudito dalla moglie Dina e dal finto cognato Franco, che ora intrattiene una relazione anche con lei.\nDistribuzione.\nIl film \u00e8 stato distribuito nei cinema italiani a partire dall'8 aprile 1965, mentre in Francia e Germania Ovest a partire dal 21 ottobre 1966. Il film \u00e8 stato distribuito anche con i titoli \"Oi erotiarides\" in Grecia e \"Die richtige Frau im falschen Bett\" in Germania Ovest. All'uscita il film \u00e8 stato vietato in Italia ai minori di anni 18 e in Germania Ovest ai minori di anni 16.\nIl film \u00e8 stato pubblicato in \"home video\" da CD Videosuono."}
{"id": "615618", "revid": "275619", "url": "https://it.wikipedia.org/wiki?curid=615618", "title": "Kankuro", "text": ""}
{"id": "615619", "revid": "165090", "url": "https://it.wikipedia.org/wiki?curid=615619", "title": "Francesco Moneti", "text": "Biografia.\nAvviato alla musica dal padre, ex chitarrista solista dei \"Kiks\", gruppo beat degli anni sessanta e che poi suoner\u00e0 il banjo nella Casa del Vento, inizia a studiare il violino e la chitarra.\nDurante l'adolescenza suona in alcuni gruppi tra cui gli Inudibili, di cui fanno parte Paolo \"Pau\" Bruni e Enrico \"Drigo\" Salvi e che dar\u00e0 vita ai Negrita, e con i Salis (Antonio Salis scriver\u00e0 poi brani per i Nomadi). Successivamente fonda insieme al padre e ai cugini Lanzi, la Casa del vento, gruppo folk che abbandona nel 1996 insieme a Massimo Giuntini, per entrare nei Modena City Ramblers, ma con il quale continuer\u00e0 la collaborazione sia in studio che dal vivo.\nNel 2001 recita una piccola parte di musicista irlandese in \"Gangs of New York\" di Martin Scorsese e suona nel brano tradizionale irlandese \"Uncle Tom's Religion\" nella Colonna sonora.\nNel 2002 contribuisce musicalmente alla realizzazione dell'album Canto di spine - versi italiani del '900 in forma di canzone, degli Altera, prodotto da Franz Di Cioccio della PFM.\nNel 2004 prende parte ad un viaggio musicale e sociale dal nome \"Make music not walls\", che lo vedr\u00e0 esibirsi in Palestina dove incontra anche l'allora Presidente dell'Autorit\u00e0 Nazionale Palestinese Yasser Arafat.\nNel 2008 insieme a Davide Morandi, Daniele Contardo e Jason McNiff d\u00e0 vita al progetto Narrow Men AKA Come Down and Meet the Folks.\nNel 2009 insieme a Daniele Contardo d\u00e0 vita al duo FryDa. Nello stesso anno partecipa al festival DEscritto di Catania come violinista dell'attrice Lella Costa e al concerto all'Europauditorium di Bologna come componente della band che accompagna Gian Luca Fantelli nello spettacolo \"Senza Respiro\", con colleghi del calibro di Drigo e Cesare dei Negrita, Matteo Setti di Notre Dame de Paris e Claudio Dirani dei Mod\u00e0.\nNel 2012 compone insieme a Daniele Contardo, la colonna sonora di \"Re Nero\", lungometraggio indipendente del regista astigiano Valerio Oldano.\nNel 2013 pubblica l'album intitolato \"Sul palco all'FBICLUB\" insieme al musicista Alberto Sanna, l'album \u00e8 una registrazione del concerto tenutosi il 10 maggio all'FBICLUB di Quartu Sant'Elena con l'aggiunta del pezzo in studio \"Spiagge bianche\". In dicembre suona, insieme alla Casa del vento, come chitarrista dell'icona rock Patti Smith al Palaghiaccio di Milano in occasione dell'evento Women Circle organizzato dall'associazione no profit Oxfam Italia. Nello stesso anno rientra a far parte come membro effettivo nella Casa del Vento e comincia la sua collaborazione col progetto Rezophonic, capitanato da Mario Riso.\nNel 2014 inizia, live e in studio, una collaborazione con i Sonohra, coi quali si esibir\u00e0 in settembre sul palco dell'Arena di Verona.\nNello stesso anno inizia un tour in duo con Luca Lanzi in cui ripropongono il repertorio della Casa del vento e che verr\u00e0 celebrato nell'album N\u00e9 santi, n\u00e9 padroni.\nNel 2015 collabora con i Gang in occasione di alcuni concerti di presentazione dell'album \"Sangue e cenere\" ed incide delle parti di violino nel brano \"Barbara\" contenuto nell'album del rapper romano Piotta.\nNel 2016 partecipa alle registrazioni dell'album \"Siamo noi quelli che aspettavamo\" di Marco Cantini.\nNel 2018 prende parte al progetto Folklub, un supergruppo folk di cui fanno parte elementi della band di Davide Van De Sfroos, dei Trenincorsa, dei Folkamiseria e dei Luf, con altri ospiti come Stefano \"Cisco\" Bellotti (1 giugno) e Davide Van de Sfroos (16 giugno).\nPartecipa alle registrazioni dell'album \"La febbre incendiaria\" di Marco Cantini.\nPartecipa alle registrazioni dell'album dei The Rumjacks \"Saints Preserve Us\".\nNel 2019 oltre ad un'intensa attivit\u00e0 live e di session player, per tanti artisti, assieme alla sua storica band Casa del vento porta avanti il progetto \"Mare di mezzo\" legato alla storia di una chitarra costruita con pezzi di legno di un barcone affondato a Lampedusa, assemblata dal liutaio Giulio Carlo Vecchini di Arezzo, e con la Casa del vento registra un brano ed un video al quale partecipano tantissimi nomi della musica ma anche del giornalismo e del teatro (Patti Smith, Carlo Lucarelli, Eugenio Finardi).\nNel 2020 si esibisce live con Alberto Fortis.\nIl 21 gennaio 2021 pubblica \"Cosmic rambler\", il suo primo album solista per l'etichetta New model label di Ferrara. Si tratta di un cd di World music ed electro folk, dove Fry suona tutto e produce artisticamente assieme a Gino Generoso Pierascenzi, chitarrista dei Gasparazzo. Ospiti Francesco Di Bella (24 Grana), Patrizio Fariselli degli Area e Alfio Antico. Sempre nel 2021 viene pubblicato il suo primo romanzo \"In un elaborato impeto d'ira\"."}
{"id": "615622", "revid": "287204", "url": "https://it.wikipedia.org/wiki?curid=615622", "title": "Bogdan Lobont", "text": ""}
{"id": "615626", "revid": "767487", "url": "https://it.wikipedia.org/wiki?curid=615626", "title": "I figli del leopardo", "text": "I figli del leopardo \u00e8 un film commedia del 1965 diretto da Sergio Corbucci. \u00c8 una parodia del film \"Il Gattopardo\" di Luchino Visconti.\nTrama.\nIl barone Fif\u00ec Tulic\u00f2, detto il \"Leopardo\", \u00e8 un nobile con il pallino delle invenzioni, che le disastrose condizioni economiche inducono ad abbandonare l'amata, ma povera, Maria Rosa, per rifarsi le sostanze con un matrimonio di convenienza. A questo punto entrano in campo Franco e Ciccio, cavadenti di professione e girovaghi, figli abbandonati di Maria Rosa e dello stesso barone Fif\u00ec Tulic\u00f2. Invitati dalla madre ad intervenire per costringere Tulic\u00f2 a tornare da lei, i due se la devono vedere prima con la banda del brigante Babalone, poi con i soldati borbonici, quindi con i soldati del generale Garibaldi. Ma, dopo alterne vicende, costringono lo spiantato nobile al matrimonio e al riconoscimento dei due rampolli."}
{"id": "615628", "revid": "123295861", "url": "https://it.wikipedia.org/wiki?curid=615628", "title": "Luminara di San Ranieri", "text": "La Luminara di San Ranieri (vernacolo pisano per \u00abluminaria\u00bb) \u00e8 una festa cittadina che si svolge a Pisa la sera del 16 giugno di ogni anno, vigilia di San Ranieri, patrono della citt\u00e0. Rientra nei festeggiamenti del Giugno Pisano.\nStoria.\nIl 25 marzo 1688, nella cappella del Duomo di Pisa, intitolata all'Incoronata, venne solennemente collocata l'urna che contiene il corpo di Ranieri degli Scaccieri, Patrono della citt\u00e0, morto in santit\u00e0 nel 1161. Cosimo III de' Medici aveva infatti voluto che l'antica urna contenente la reliquia fosse sostituita con una pi\u00f9 moderna e fastosa. La traslazione dell'urna fu l'occasione per una memorabile festa cittadina, dalla quale, secondo la tradizione, ebbe inizio la triennale illuminazione di Pisa che dapprima si chiam\u00f2 \"illuminazione\" e poi, nell'Ottocento, \"Luminara\".\nL'idea di celebrare una festa illuminando la citt\u00e0 con lampade ad olio non fu tuttavia un'invenzione del momento, ma una consuetudine nata da tempo ed affermata gradualmente col passare degli anni. Il primo documento storico attestante la tradizione della luminara risale al 1337.\nLa luminara veniva proposta anche in occasione di altri avvenimenti particolarmente solenni o festosi, non necessariamente legati al culto del Santo Patrono. Ad esempio, ne venne organizzata una in onore di Vittoria della Rovere in concomitanza della festa notturna per il carnevale del 1539, mentre il 14 giugno del 1662 l'illuminazione fu allestita in onore di Margherita Luisa principessa d'Orleans e sposa di Cosimo III che transitava da Pisa per recarsi a Firenze. Pi\u00f9 recentemente una edizione straordinaria \u00e8 stata effettuata il 31 dicembre 1999 per festeggiare il nuovo millennio.\nNata come illuminazione delle finestre di case, per il passaggio dei cortei o processioni, la Luminara, seguendo le nuove fantasie scenografiche del tempo, and\u00f2 configurandosi, nel Settecento, come libera architettura luminosa applicata agli edifici, dei quali sempre meno rispettava le reali strutture, inventando forme bizzarre che trasformavano la citt\u00e0, e specialmente il Lungarno, in uno scenario teatrale di effetto fantasmagorico. In alcuni edifici l'illuminazione continuava comunque ad avere la funzione di sottolineare le strutture esistenti.\nLe vicende della Luminara hanno seguito costantemente quelle della citt\u00e0. Abolita nel 1867, venne ripristinata nel 1937 in occasione della ripresa del Gioco del Ponte e sospesa durante la seconda guerra mondiale. Si torn\u00f2 ad allestire la Luminara per la festa di San Ranieri del 1952 e la tradizione dur\u00f2 stavolta fino al 1966. Nel novembre di quell'anno la violenza dell'alluvione provoc\u00f2 il crollo del Ponte Solferino e di lunghi tratti del Lungarno. Si ebbe quindi una nuova interruzione della Luminara, che venne ripresa solo nel giugno 1969.\nA causa della pandemia di Covid-19 l'evento \u00e8 stato sospeso, per la seconda volta, negli anni 2020 e 2021. \nVersione moderna.\nOgni anno circa 100.000 lumini vengono posti su telai in legno (detti \"biancheria\") che vanno a disegnare le forme architettoniche di chiese, palazzi e torri dei lungarni. Tale tipo di decorazione, una volta molto comune, si trova ormai usuale solo a Lucca, per l\u2019Esaltazione della Santa Croce, e a Pisa. Unica eccezione rispetto a questo scenario \u00e8 la Torre di Pisa, illuminata altrettanto arcaicamente con padelle ad olio, collocate anche sulle merlature delle mura urbane, nel tratto che racchiude la piazza del Duomo. L'attivit\u00e0 richiede un centinaio di addetti per essere preparata.\nVengono usati lumi che grazie alla fabbricazione particolare hanno una fiamma molto luminosa e resistente al vento. Per molti anni sono stati usati dentro bicchieri di vetro. \nDal 1999 per motivi di sicurezza i bicchieri di vetro sono stati sostituiti con speciali bicchieri di plastica trasparente dalla forma conica adatti agli anelli di metallo della \"biancheria\". Contemporaneamente diventa ininterrotta la fornitura completa dell'antica Cereria Graziani - fondata a Livorno nel 1805 - che precedentemente forniva in alternanza con altri fornitori.\nDopo l'accensione vengono deposti nell'Arno ed affidati alla corrente i lumi galleggianti, che con lo spegnimento dell'illuminazione pubblica e privata, offrono un'atmosfera suggestiva. Da molti anni la serata viene conclusa con una serie di fuochi d'artificio sparati intorno alla mezzanotte dalla Cittadella e dal ponte vicino, oltre che, negli ultimi anni, anche da alcune chiatte disposte sul fiume Arno.\nLe celebrazioni in onore del patrono continuano il giorno successivo nelle acque dell'Arno, dove viene celebrato il \"Palio di San Ranieri\". Quattro imbarcazioni, che si ispirano alle fregate del mediceo Ordine dei cavalieri di Santo Stefano, dei rispettivi quartieri storici (Santa Maria, San Francesco, San Martino e Sant'Antonio, le cui galee sono rispettivamente dette \"la celeste\", \"la gialla\", \"la rossa\" e \"la verde\") si sfidano per la conquista del palio di San Ranieri. I prodieri si devono arrampicare su di una cima per raggiungere il palio in cima al pennone montato su di una chiatta in mezzo al fiume. L'ultimo arrivato ha in premio una coppia di papere."}
{"id": "615629", "revid": "767487", "url": "https://it.wikipedia.org/wiki?curid=615629", "title": "Veneri in collegio", "text": "Veneri in collegio (\"Esc\u00e1ndalo en el internado\") \u00e8 un film del 1965, diretto dal regista Marino Girolami.\nTrama.\nTre giovani giornalisti, fingendosi idraulici, riescono ad entrare in un sorvegliatissimo collegio femminile svizzero per fotografare una ragazza, futura moglie di uno sceicco arabo. Con lo stesso scopo arrivano al collegio altri tre giornalisti di una rivista scandalistica parigina, fingendosi membri di un ente per il controllo dei collegi. Tra i due gruppi di giornalisti si scatener\u00e0 una vera e propria battaglia per riuscire a fotografare la promessa sposa. La temporanea assenza della severissima direttrice e l'arrivo di due finti arabi, che in realt\u00e0 sono un regista ed un attore, complicheranno ulteriormente la situazione."}
{"id": "615630", "revid": "80175", "url": "https://it.wikipedia.org/wiki?curid=615630", "title": "Lungarni", "text": ""}
{"id": "615634", "revid": "767487", "url": "https://it.wikipedia.org/wiki?curid=615634", "title": "Veneri al sole", "text": "Veneri al sole \u00e8 un film a episodi del 1965 diretto da Marino Girolami.\nTrama.\n\"Intrigo al mare\".\nUn fotoreporter difende una graziosa ragazza dai continui tentativi di furto di una misteriosa valigetta.\n\"Una domenica a Fregene\".\nLa scappatella al mare di un dirigente aziendale con la sua amante, viene rovinata dalla presenza di un suo fattorino con la famiglia, il quale le tenta tutte pur di ingraziarsi il superiore per ottenere un avanzamento.\n\"Come conquistare le donne\".\nUn anziano dongiovanni cerca in vari modi di avvicinare il timidissimo figlio alle prime esperienze con le donne."}
{"id": "615635", "revid": "88740", "url": "https://it.wikipedia.org/wiki?curid=615635", "title": "Gregorio Alicata", "text": "Biografia.\nVissuto nel suo comune natale Riposto fino all'et\u00e0 di 18 anni, esibendosi nei migliori locali di Taormina, si trasfer\u00ec a Roma dove fu notato da Edoardo Vianello (allora agli esordi, ma gi\u00e0 cantante di successo con \"Il capello\") che lo inser\u00ec nel suo gruppo. Dopo due anni con Vianello compose su testo di Carlo Rossi \"Tremarella\" (1964), grandissimo \"evergreen\" che per mesi spopol\u00f2 nella hit-parade (e che negli anni novanta \u00e8 stato re-inciso dal gruppo torinese Persiana Jones e le Tapparelle Maledette).A questo punto si stacc\u00f2 da Vianello per tentare nuove strade.\nSi trasfer\u00ec a Milano dove incise, per la casa discografica Junior, del gruppo Lord, \"Ho compiuto 21 anni\" (con lo pseudonimo \"Piero Alicata\"), brano molto programmato dalla Rai (1965). Nello stesso anno fu mandato dalla Lord in Argentina ed Uruguay per una tourn\u00e9e di un mese insieme a Mara Del Rio, riscuotendo un buon successo.\nPer il cantautore Remo Germani compose il brano \"Il trombone\". Nel frattempo conobbe il giovanissimo Franco Battiato, suo compaesano, e lo incoraggi\u00f2 a raggiungerlo a Milano. Con Battiato decisero di tentare un sodalizio formando il duo \"Gli ambulanti\", esibendosi davanti alle scuole e nei cabaret. Furono notati da Giorgio Gaber, che li propose alla Dischi Ricordi, ma il contratto non fu mai formalizzato, e Battiato inizi\u00f2 la propria carriera di solista, con il brano \"Triste come me\" di Alicata e dello stesso Battiato.\nCome pianista-cantante, Alicata continu\u00f2 la propria attivit\u00e0 nei migliori alberghi di Roma, Tokio, Teheran e Citt\u00e0 del Messico.\nNel 2003 Battiato gli offr\u00ec una piccola parte nel suo primo film da regista, \"Perdutoamor\", in cui interpret\u00f2 se stesso e cant\u00f2 un suo brano stile anni sessanta, \"Quando piove sulla spiaggia\", pubblicato dalla Sony nel CD della colonna sonora del film."}
{"id": "615636", "revid": "767487", "url": "https://it.wikipedia.org/wiki?curid=615636", "title": "Un mostro e mezzo", "text": "Un mostro e mezzo \u00e8 un film del 1964, diretto da Steno con Ciccio Ingrassia e Franco Franchi\nTrama.\nUn ladro ruba una valigia ma questa contiene un cadavere e il ladro viene condannato, ma viene liberato dal dottore derubato, che poi lo sottopone a una plastica facciale che lo rende uguale a un criminale.\nProduzione.\nInizialmente progettato per l'attore Boris Karloff (in quei mesi a Roma per girare il film \"I tre volti della paura\") nel ruolo del \"Professore\" e per Tot\u00f2 in quello della cavia, il film venne infine assegnato alla popolare coppia comica Franco e Ciccio."}
{"id": "615638", "revid": "277947", "url": "https://it.wikipedia.org/wiki?curid=615638", "title": "Sopranista", "text": "Il termine moderno sopranista, assente nella trattatistica storica preottocentesca, \u00e8 stato talvolta usato per indicare i cantori evirati soprani. Pertanto, \u00e8 impreciso denominare gli attuali falsettisti \"sopranisti\" perch\u00e9 gli uomini che oggi cantano le parti di soprano non sono cantori eunuchi, o castrati; questi ultimi sono scomparsi nel Novecento con Alessandro Moreschi.\nIn Cappella Sistina, dove sono stati in servizio appunto fino al Novecento, sia i falsettisti che i cantori castrati erano detti semplicemente soprani.\nNella traduzione de \"La musique mise a la port\u00e9e de tout le monde\", pubblicata in Italia con il titolo \"La musica accomodata alla intelligenza di tutti\", Fran\u00e7ois-Joseph F\u00e9tis chiama sopranisti Giacinto Fontana (soprannominato \"Farfallino\"), Antonio Pasi e Pier Francesco Tosi, celebri soprani castrati; inoltre, indica con il termine 'soprano' sia le donne che altri castrati, come Andrea Martini, detto \"Senesino\" (1761-1819, diverso dal pi\u00f9 noto \"Senesino\" Francesco Bernardi vissuto tra il 1686 e il 1758), anch'egli evirato. F\u00e9tis usa la parola francese \"sopraniste\" per riferirsi a due insegnanti di canto di Benedetta Rosamunda Pisaroni, entrambi castrati (Moschini, al servizio del vicer\u00e9 d'Italia a Milano, e Marchesi; p. 54 di \"Curiosit\u00e9s historique de la musique\", complemento a \"La musique mise a la port\u00e9e de tout le monde\").\nI moderni falsettisti praticano oggi soprattutto il repertorio che va dalla fine del XVI secolo e il XVIII secolo perch\u00e9 fu quello il periodo aureo nel quale prosperarono i pi\u00f9 famosi cantanti evirati, come il celebre Farinelli, e i maggiori compositori scrissero un considerevole numero di opere musicali per queste voci, spesso con parti virtuosistiche.\nIl famosissimo cantante e didatta Pier Francesco Tosi scrisse nel 1723 il primo trattato sulla tecnica del canto, \"Opinioni de' cantori antichi e moderni\", riferendo molte interessanti notizie su questi straordinari cantori del passato; Tosi non us\u00f2 mai la parola 'sopranista', n\u00e9 per riferirsi a s\u00e9, n\u00e9 agli altri cantanti. Piuttosto, i soprani evirati erano detti anche 'soprani naturali' per distinguere la condizione 'naturalmente' acuta della loro voce. Infatti, gi\u00e0 nel 1640 Pietro della Valle scriveva nella nota epistola a Lelio Guidiccioni, \"Della musica dell'et\u00e0 nostra\": \u00abMa lasciando delle altre voci, per dire un poco de' soprani, che sono il maggiore ornamento della musica, V. S. vuol paragonare i falsetti di quei tempi co' i soprani naturali de' castrati che ora abbiamo in tanta abbondanza\u00bb."}
{"id": "615639", "revid": "1305772", "url": "https://it.wikipedia.org/wiki?curid=615639", "title": "RSSB", "text": ""}
{"id": "615643", "revid": "31886", "url": "https://it.wikipedia.org/wiki?curid=615643", "title": "Freddie Mercury Solo Collection", "text": "Freddie Mercury Solo Collection \u00e8 un box set postumo del cantante dei Queen.\n\u00c8 il pi\u00f9 grande dedicato al cantante britannico e contiene 10 CD e 2 DVD, pubblicati nel 2000, e contenenti singoli, rarit\u00e0 e notizie su Freddie Mercury. I DVD comprendono una collezione video con tutti i videoclip da solista di Mercury e il documentario \"Freddie Mercury, the Untold Story\", nel quale, attraverso la voce di parenti, amici e colleghi, \u00e8 rivissuta la vita di Freddie Mercury. Nel box \u00e8 contenuto anche un libro fotografico che mostra immagini, inedite e non, del cantante nelle varie fasi della sua carriera.\nTracce della versione con 3 CD.\nQuesta versione contiene solo i due album da solista del cantante e un CD bonus.\nTracce della versione del box-set completo.\nIl contenuto del box-set sono 10 Cd appartenenti alla passata carriera dell'artista e 2 DVD documentario sul cantante."}
{"id": "615648", "revid": "2043609", "url": "https://it.wikipedia.org/wiki?curid=615648", "title": "Contessina de' Bardi", "text": "Biografia.\nFamiglia de' Bardi.\nContessina nacque nel 1390 da Alessandro di Sozzo de' Bardi, conte di Vernio, e da Emilia (o Cammilla), figlia di Raniero di Galdo Pannocchieschi, conte d'Elci.\nMembro dei Bardi, la sua famiglia, un tempo ricchissima, entr\u00f2 in bancarotta in seguito al mancato risarcimento dei prestiti finanziari concessi al Re d'Inghilterra Edoardo III.\nNonostante la crisi finanziaria, i Bardi riuscirono a mantenere una condizione agiata investendo soprattutto in terreni, castelli e fortilizi sui confini settentrionali della Repubblica di Firenze dei quali erano i padroni. Inoltre, erano comunque rispettati come illustre famiglia e godevano di una certa importanza come feudatari e uomini d'arme di professione, doti che sembrarono interessare molto ai Medici. Questi ultimi, infatti, all'occasione avrebbero potuto disporre di un braccio armato di cui avvalersi nella strategia di costruzione e di mantenimento, anche forzato, del consenso che avrebbe portato alla loro egemonia politica.\nMatrimonio con Cosimo de' Medici.\nNel 1415 Contessina si spos\u00f2 con Cosimo, figlio del banchiere Giovanni di Bicci de' Medici.\nNel 1416 diede alla luce il loro primo erede, Piero, e nel 1421 il secondo, Giovanni.\nNel 1433, il marito venne esiliato da Firenze e Contessina si rifugi\u00f2 nella villa di Cafaggiolo, nel Mugello, prima di ritornare in citt\u00e0 a seguito del trionfo di Cosimo l'anno successivo, che fu \"de facto\" nominato Signore di Firenze, titolo che manterr\u00e0 fino alla morte.\nNel 1444 iniziarono i lavori per la costruzione di una nuova residenza per la famiglia, il sontuoso Palazzo Medici in via Larga, commissionato da Cosimo all'architetto fiorentino Michelozzo. Ancora prima della fine dei lavori, la famiglia si trasfer\u00ec nel palazzo.\nContessina col marito aveva un buon rapporto, basato su toni affettuosi, caratterizzati da un'intesa perfetta: lei impegnata nel gestire la vita domestica, lui la politica interna ed estera di Firenze. Oltre alle tipiche mansioni di padrona di casa, Contessina aiut\u00f2, col suo portamento austero e aristocratico, il marito Cosimo nell'accogliere personalit\u00e0 d'alto rango nel palazzo di famiglia, come il figlio del Duca di Milano Francesco Sforza, Galeazzo Maria. Il rapporto col marito non si incrin\u00f2 neanche davanti al rapporto extraconiugale del marito con una schiava circassa comprata a Venezia di nome Maddalena, dalla cui unione nascer\u00e0 un figlio illegittimo, Carlo, accolto e allevato poi nel palazzo di famiglia al pari della prole \"legittima\".\nReligiosissima, Contessina fece riedificare il convento di San Luca in via San Gallo e per questo fu in stretti rapporti con l'arcivescovo di Firenze, Antonino Pierozzi (poi Santo).\nUltimi anni.\nGli ultimi anni della sua vita furono attraversati da una serie di lutti familiari che la colpirono profondamente. Nel 1459, infatti, mor\u00ec alla tenera et\u00e0 di otto anni il nipote Cosimino, figlio del secondogenito Giovanni. Lo stesso Giovanni venne a mancare quattro anni dopo la morte del figlio, nel 1463. Un anno dopo, nel 1464, morir\u00e0 il marito di Contessina, all'et\u00e0 di settantaquattro anni. Contessina sopravvisse anche al primogenito Piero, detto \"il Gottoso\", succeduto al padre nella Signoria di Firenze, che mor\u00ec nel 1469.\nMorte.\nRimase fino all'ultimo un punto di riferimento per i nipoti e i vari parenti, tanto che il nipote Lorenzo \"il Magnifico\" chiam\u00f2 la figlia pi\u00f9 piccola Contessina, appunto, in suo onore.\nL'anziana Contessina si spense a Firenze nell'autunno del 1473."}
{"id": "615652", "revid": "729019", "url": "https://it.wikipedia.org/wiki?curid=615652", "title": "Rivoluzione delle Asturie", "text": "La Rivoluzione delle Asturie del 1934 fu un'insurrezione che vide unite le forze della sinistra anarchica, comunista, socialista asturiana che costituirono la \"Un\u00edos Hermanos Proletarios\" ed il cui obiettivo era l'abolizione della Costituzione Repubblicana del 1931 e l'instaurazione di un regime socialista. Questa rivolta ebbe luogo durante il biennio conservatore (1934-1935) della Seconda Repubblica spagnola (1931-1939).\nAntefatti.\nLa rivolta fu accuratamente organizzata nei mesi precedenti. Nel settembre uno sciopero era gi\u00e0 stato indetto contro una riunione politica del movimento di destra Confederaci\u00f3n Espa\u00f1ola de Derechas Aut\u00f3nomas. Una importante fornitura di armi fu organizzata da Indalecio Prieto che la fece scaricare da uno yacht a Pravia mentre altre armi furono poi recuperate dalle fabbriche d'armi occupate.\nLa Repubblica Socialista Asturiana.\nProtagonisti della rivolta furono i minatori altamente sindacalizzati delle Asturie, che il 5 ottobre 1934 attaccarono la Guardia Civil. Occuparono rapidamente Mieres, Gij\u00f3n e Avil\u00e9s. Gli scontri a Oviedo furono molto pi\u00f9 duri poich\u00e9 la citt\u00e0 aveva una guarnigione di un migliaio di soldati.\nDopo la vittoria fu proclamata ad Oviedo la \"Repubblica Socialista Asturiana\" e immediatamente giustiziate una cinquantina di persone, soprattutto preti e cittadini abbienti. Fu iniziato inoltre il reclutamento dell'\"Armata rossa\" che in circa dieci giorni fu costituito da circa trentamila operai.\nIl potere conflu\u00ec nelle mani di un Comitato Rivoluzionario che si suddivise in tre sottocomitati, uno per ogni zona controllata dai rivoluzionari. Ogni sottocomitato aveva un Ufficio di presidenza, diretto rispettivamente da tre deputati del Partito Socialista Operaio Spagnolo:\nSubito incominciarono le violenze contro i civili che non si erano schierati dalla parte della rivoluzione. Molte chiese e conventi furono incendiati, a Tur\u00f2n numerosi religiosi furono fucilati, questi considerati martiri dalla Chiesa cattolica, furono canonizzati nel 1999. A Sama la caserma resistette per un giorno e mezzo, ma quando si arrese sia i soldati della Guardia Civil che della Guardia de Asalto furono tutti passati per le armi. Inoltre molte donne della borghesia furono stuprate.\nIl governo invia il Tercio.\nIl Ministero della guerra invi\u00f2 immediatamente la Tercio de Extranjeros, che si trovava nel Marocco spagnolo, e la pose al comando dei generali Manuel Goded Llopis e Francisco Franco con l'incarico di reprimere la rivolta. Gi\u00e0 il 7 ottobre un corpo di spedizione dell'esercito regolare, guidato dal generale Eduardo L\u00f3pez Ochoa si era mosso alla volta delle Asturie e pur inferiore di numero si era attestato a nord di Oviedo e il giorno seguente aveva rioccupato la citt\u00e0 di Avil\u00e9s.\nIl Tercio de Extranjeros, formata da truppe marocchine, part\u00ec l'8 ottobre al comando del colonnello Juan Yag\u00fce poco dopo l'arrivo di Franco al ministero della guerra da dove poi diresse le operazioni. In seguito fu nominato Capo di stato maggiore.\nTra il 10 e il 12 ottobre le truppe marocchine della Tercio de Extranjeros entrarono a Oviedo e a Gij\u00f3n. I ribelli di Oviedo, guidati da Belarmino Tom\u00e1s, trattarono la resa con il generale Lopez Ochoa chiedendo che non permettesse l'ingresso in citt\u00e0 delle truppe marocchine ma ci\u00f2 nonostante ormai le truppe marocchine gi\u00e0 stavano dilagando in citt\u00e0 commettendo saccheggi e omicidi. Belarmino comunic\u00f2 la resa alla propria milizia:\nIl generale Lopez Ochoa acconsent\u00ec a che i militari si ritirassero dalle Asturie ma l'accordo fu respinto dal ministero della guerra.\nIl 18 ottobre 1934 cadde anche l'ultima roccaforte a Mieres.\nLa repressione scatenata dall'esercito fu molto dura e in particolare furono attive le squadre di sicurezza che giustiziarono sommariamente molti civili. Secondo i dati ufficiali tutta la campagna e la conseguente repressione aveva provocato circa 1300 morti e 3000 feriti. Dei caduti 100 erano della Guardia Civil, 86 della Guardia de Asalto e 98 delle truppe regolari. Gli altri definiti semplicemente civili furono presumibilmente miliziani reclutati dall'esercito insurrezionale. Inoltre ci furono oltre 30\u00a0000 arrestati che furono per\u00f2 poi rimessi in libert\u00e0 nel gennaio 1935 con la fine dello stato di guerra.\nIl giornalista Luis Sirval fu arrestato e ucciso in carcere.\nLa rivolta delle Asturie, di matrice anarco-socialista e gli eccidi compiuti dagli insorti, confermarono nei leader della destra come Jos\u00e9 Calvo Sotelo la convinzione che solo l'esercito poteva essere garanzia di sicurezza dai moti rivoluzionari."}
{"id": "615660", "revid": "26601", "url": "https://it.wikipedia.org/wiki?curid=615660", "title": "Felice Levratto", "text": ""}
{"id": "615664", "revid": "767487", "url": "https://it.wikipedia.org/wiki?curid=615664", "title": "Soldati e caporali", "text": "Soldati e caporali \u00e8 un film del 1965 diretto da Mario Amendola.\nTrama.\nPer affrontare una gara di canto e ginnastica contro la Marina Militare, vengono selezionati tre soldati, che sfruttano la scelta per crearsi un ambiente favorevole nel quale cercare di sedurre le figlie del maresciallo. L'arrivo di un noto cantautore sovverte la situazione. Dopo diverse vicissitudini, i tre finiscono in prigione e solo l'aiuto del comandante permetter\u00e0 loro di partecipare alla gara e di vincere l'amore delle figlie del maresciallo."}
{"id": "615665", "revid": "125931639", "url": "https://it.wikipedia.org/wiki?curid=615665", "title": "Kevin Kline", "text": "Biografia.\nKline nasce a Saint Louis, nel Missouri, il 24 ottobre 1947, figlio di Robert Joseph Kline, un musicista statunitense, nato da una famiglia ebraica di origine tedesca, e di Margaret Agnes Kirk, detta \"Peggy\", una casalinga statunitense, figlia a sua volta di immigrati irlandesi originari della contea di Louth e di religione cattolica. Viene educato secondo la religione materna. La sua passione per la recitazione nasce quando, giovanissimo, viene coinvolto in numerose produzioni teatrali scolastiche. \nLa sua carriera inizia a teatro nel 1970 e in televisione, interpretando sia ruoli drammatici che comici. Continua a recitare anche durante gli studi all'Indiana University a Bloomington. Dopo la laurea si trasferisce a New York dove studia recitazione alla Juilliard School. Nel 1972 entra all'Acting Company diretta da John Houseman, e diviene uno dei maggiori interpreti americani di Shakespeare. Vince due Tony Awards, il primo nel 1978 per il ruolo di Bruce Granit nel musical \"On the Twentieth Century\", il secondo nel 1981 per il ruolo del Re Pirata in un altro musical, \"The Pirates of Penzance\", ruolo che ricoprir\u00e0 anche nella versione cinematografica, \"I pirati di Penzance\" (1983), con la regia di Wilford Leach.\nNel 1982 debutta nel cinema con \"La scelta di Sophie\" di Alan J. Pakula dove recita nel ruolo del poliedrico Nathan accanto a Meryl Streep. L'anno seguente prende parte a uno dei film simbolo di una generazione, \"Il grande freddo\", di Lawrence Kasdan, regista con il quale recita anche in \"Silverado\" (1985), \"Ti amer\u00f2... fino ad ammazzarti\" (1990), \"Grand Canyon - Il cuore della citt\u00e0\" (1991) e \"French Kiss\" (1995). Grazie alla commedia \"Un pesce di nome Wanda\" (1988), scritto e interpretato dall'ex-componente dei \"Monty Python\" John Cleese, e diretto da Charles Crichton, ottiene l'Oscar al miglior attore non protagonista.\nNel 1990 si cimenta come regista in una produzione tv di \"Amleto\". Dopo il successo di \"Dave - Presidente per un giorno\" (1993) di Ivan Reitman, continua ad alternare apparizioni teatrali, ruoli drammatici (il pi\u00f9 intenso resta quello in \"Tempesta di ghiaccio\" nel 1997, di Ang Lee) e interpretazioni brillanti come in \"In &amp; Out\" (1997) di Frank Oz e \"Wild Wild West\" (1999) di Barry Sonnenfeld. Nel 2003 indossa i panni di Cole Porter nel biopic \"De-Lovely - Cos\u00ec facile da amare\" di Irwin Winkler. Nel 2016 lavora con la Disney nel Live-Action de \"La bella e la bestia\", dove interpreta il ruolo del padre della protagonista Belle, Maurice; oltre a lui nel cast figurano Emma Watson come Belle, Dan Stevens come la Bestia, e Ian McKellen, Emma Thompson ed Ewan McGregor nel ruolo degli oggetti incantati Tockins, Mrs. Bric e Lumi\u00e8re.\nVita privata.\nAlle audizioni per il film \"Il grande freddo\" (1983) ha conosciuto l'attrice Phoebe Cates che ha sposato il 5 marzo 1989 e da cui ha avuto due figli: Owen Joseph (1991) e Greta Simone (1994), musicista conosciuta con il nome di Frankie Cosmos.\nRiconoscimenti.\nNel corso della sua carriera ha ricevuto 5 candidature ai Golden Globe e 2 ai Premi BAFTA, oltre a vincere nel 1989 l'Oscar al miglior attore non protagonista per \"Un pesce di nome Wanda\". Acclamato interprete teatrale, sia di musical che di opere di prosa, ha vinto tre Tony Award per il suo lavoro a Broadway. Ecco l'elenco completo:\nDoppiatori italiani.\nNelle versioni in italiano dei suoi film, Kevin Kline \u00e8 stato doppiato da:\nDa doppiatore \u00e8 sostituito da:"}
{"id": "615667", "revid": "125410357", "url": "https://it.wikipedia.org/wiki?curid=615667", "title": "Steve Martin (attore)", "text": "Biografia.\nLe origini e la formazione.\nNato a Waco, nel Texas, figlio di un mediatore immobiliare che aspirava a fare l'attore e di una casalinga, \u00e8 cresciuto in California, a Garden Grove (Orange County). \u00c8 di origine irlandese, scozzese e inglese. Da ragazzino lavora presso il \"Magic Shop\" di Disneyland dove sviluppa il suo talento per i giochi manuali e la magia e impara a creare gli animali con i palloncini e a suonare il banjo. Frequenta le scuole superiori, la Garden Grove High School, impegnandosi anche nel cheerleading, e in seguito, per breve tempo, frequenta Teatro e Poesia inglese al Santa Ana College, a Santa Ana.\nIn questo periodo si aggiunge a una piccola compagnia teatrale formata dai suoi vecchi compagni delle superiori, con la quale rappresenta commedie. Si aggiunge poi alla compagnia teatrale del parco divertimenti Knott's Berry Farm, a Buena Park, dove conosce Stormie Sherk, attrice e showgirl, futura scrittrice di argomento religioso, e si fidanza con lei.\nConvinto dalla fidanzata, studia filosofia alla California State University di Long Beach pensando di abbandonare lo spettacolo per passare all'insegnamento ma, capendo l'illogicit\u00e0 e i paradossi di certa filosofia, dopo la laurea di primo livello nel 1967 ritorna radicalmente sui suoi passi, ritenendo comunque fondamentali questi anni di studio per la sua formazione. Decide quindi di trasferirsi a Los Angeles, per una laurea specialistica in Teatro all'Universit\u00e0 della California, ma inizia quasi subito a lavorare da cabarettista nei night club, abbandonando i nuovi studi. A 22 anni, nello stesso 1967, \u00e8 fidanzato con una ballerina di uno show televisivo intitolato \"The Smothers Brothers Comedy Hour\". Grazie alla sua ragazza, Steve entra in contatto con l'autore principale dello show, Mason Williams, che lo prende nella sua squadra pagandolo inizialmente con soldi sottratti dai propri compensi. La collaborazione \u00e8 molto positiva e prosegue portando a tutto il gruppo degli autori l'ambito premio Emmy nel 1969.\nSteve Martin \u00e8 ormai un autore televisivo apprezzato e comincia anche a fare le sue prime apparizioni in alcune delle trasmissioni da lui firmate. Piano piano comincia anche a esibirsi, sempre su pezzi scritti da s\u00e9, in teatri e club, dapprima all'apertura di alcuni spettacoli di altre compagnie, poi in rassegne di cabarettisti. Nel 1976 ottiene una nuova nomination ai premi Emmy per il programma \"Van Dyke and Company\".\nIl successo.\nA met\u00e0 degli anni settanta, Steve Martin colleziona numerosissime partecipazioni agli show pi\u00f9 seguiti della tv statunitense, compreso il nascente \"Saturday Night Live\" del quale sar\u00e0 uno dei volti pi\u00f9 noti pur non entrando mai ufficialmente a fare parte del cast. Nel 1977 incide il suo primo album di esibizioni cabarettistiche live \"Let's get small\", ottenendo un successo strepitoso. Altrettanto successo ha con il secondo album, \"A Wild and Crazy Guy\" che nel 1978, a distanza di un anno, ottiene il primo Grammy Award per il miglior album comico dell'anno.\nLa carriera cinematografica.\nAcquisita una grande popolarit\u00e0 come comico buffo e un po' demenziale Steve Martin \u00e8 pronto ad affrontare il salto verso il cinema, che \u00e8 il suo vero obiettivo, forte anche di una popolarit\u00e0 grandissima negli Stati Uniti dovuta agli album campioni di vendite, cui seguono tour degni di una rock star. Il suo esordio \u00e8 con un corto dal titolo \"The Absent-Minded Waiter\", di soli sette minuti, con Buck Henry e Teri Garr, da lui scritto, e che subito ebbe una nomination all'Oscar per il miglior corto.\nL'esordio vero e proprio da attore in un lungometraggio \u00e8 in \"Sgt. Pepper's Lonely Hearts Club Band\" dove interpreta una canzone dei Beatles. Nel 1979 arriva \"Lo straccione (The Jerk)\", diretto da Carl Reiner, ma da lui scritto e interpretato, che ottiene un enorme successo e gli apre definitivamente le porte della carriera cinematografica. Questa sar\u00e0 costellata di successi ma nel complesso risulter\u00e0 discontinua per ci\u00f2 che riguarda il giudizio della critica.\nQuesto primo grande successo apre molte opportunit\u00e0 alla carriera di Steve Martin che, per esempio, incontra Stanley Kubrick interessato a fargli interpretare un suo adattamento da \"Doppio sogno\" di Schnitzler, in forma di commedia sexy. Il progetto non viene portato avanti e solo venti anni pi\u00f9 tardi, dallo stesso soggetto ma in una chiave differente, Kubrick realizzer\u00e0 il suo ultimo film, \"Eyes Wide Shut\".\nAltri successi come autore televisivo spingono Martin a provare la carta di un film, sempre tutto suo, ma stavolta non comico. Il film \u00e8 \"Spiccioli dal cielo (Pennies from Heaven)\" (1981) e il risultato \u00e8 deludente nonostante un grande investimento in denaro e in tempo (solo le lezioni di tip-tap durarono mesi...).\nIl ritorno al genere comico con la regia di Carl Reiner lo ripaga con i successi di tre film molto diversi tra loro: \"Il mistero del cadavere scomparso\" (\"Dead Men Don't Wear Plaid\") (1982), \"Ho perso la testa per un cervello\" (\"The Man with Two Brains\") (1983) e \"Ho sposato un fantasma\" (\"All of Me\"). Nel 1986, insieme agli amici Martin Short e Chevy Chase \u00e8 protagonista del western comico \"I tre amigos!\" (\"\u00a1Three Amigos!\") diretto da John Landis, con le musiche di Randy Newman.\nDal 1986 al 1994 \u00e8 stato sposato con l'attrice inglese Victoria Tennant, conosciuta sul set di \"Ho sposato un fantasma\". Sempre nel 1986 \u00e8 nel cast della versione cinematografica del musical \"La piccola bottega degli orrori\" (\"Little Shop of Horrors\") dove \u00e8 un dentista sadico. Questo \u00e8 anche il primo di tre film interpretati insieme a Rick Moranis.\nNel 1987 di nuovo un grande successo insieme a John Candy nella commedia diretta da John Hughes \"Un biglietto in due\" (\"Planes, Trains &amp; Automobiles\"). Nello stesso anno interpreta ed \u00e8 tra gli autori di \"Roxanne\", una versione attualizzata del Cyrano de Bergerac che gli vale premi importanti e che, soprattutto, gli fa superare l'etichettatura di autore/attore esclusivamente comico. Nel 1988 \u00e8 insieme a Michael Caine nello spassoso \"Due figli di... (Dirty Rotten Scoundrels)\", remake di Frank Oz di un vecchio classico hollywoodiano. Tra il 1989 e il 1990 interpreta altre due commedie con Rick Moranis: \"Parenti, amici e tanti guai (Parenthood)\" di Ron Howard, e \"Il testimone pi\u00f9 pazzo del mondo\" (\"My Blue Heaven\").\nNei due anni successivi interpreta e scrive due film sulla sua citt\u00e0, Los Angeles: la commedia \"Pazzi a Beverly Hills (L.A. Story)\" e la tragedia esistenzialista \"Grand Canyon - Il cuore della citt\u00e0\" diretta da Lawrence Kasdan, nel quale scopriamo la sua bravura in un ruolo drammatico. Nel thriller di David Mamet del 1997, \"Il prigioniero (The Spanish Prisoner)\", ha un ruolo ambiguo in una vicenda torbida. Ma \u00e8 con le commedie per famiglie che Steve Martin si conferma come uno dei \"principi del botteghino\".\nCon \"Il padre della sposa\" (\"Father of the Bride\") (1991), remake della commedia anni cinquanta nella quale ricalca il personaggio del padre geloso che fu di Spencer Tracy, si apre un nuovo fortunato capitolo nella carriera di Steve Martin, ormai stella di livello internazionale. Dopo \"Il padre della sposa 2\" (\"Father of the Bride Part II\") (1995) di nuovo con Diane Keaton e Martin Short, ci sono \"Sperduti a Manhattan\" (\"The Out-of-Towners\") insieme a Goldie Hawn nel remake di una commedia di Neil Simon del 1970 in una parte che fu di Jack Lemmon, \"Un ciclone in casa (Bringing Down the House)\" (2003) e \"Una scatenata dozzina (Cheaper by the Dozen)\", tutte commedie brillanti premiate dal pubblico.\nNel 2005 viene portato al cinema un suo romanzo, \"Shopgirl\", da lui stesso prodotto e interpretato insieme a Claire Danes. Nel 2006 un nuovo remake e un'altra impegnativa prova con il passato, non ottimamente affrontata (sono piovute le nomination ai Razzie Awards), ne \"La Pantera Rosa (The Pink Panther)\" dove interpreta il personaggio dell'ispettore Clouseau, al posto del grande Peter Sellers e nel 2009 con il sequel: \"La Pantera Rosa 2\".\nAttivo anche in campo teatrale, Steve Martin ha recitato in \"Aspettando Godot\" di Samuel Beckett nel 1988 e nel 2002 ha prodotto un nuovo allestimento del dramma \"The Elephant Man\" a Broadway. \u00c8 inoltre autore di une mezza dozzina di opere teatrali portati in scena a Broadway e nell'Off-Broadway, mentre nel 2014 ha ottenuto un successo di critica con il musical \"Bright Star\", di cui ha scritto la colonna sonora e il libretto. Per \"Bright Star\" Martin ha ricevuto due candidature ai Tony Award, il massimo riconoscimento del teatro di Broadway: al Tony Award al miglior libretto di un musical e al Tony Award alla migliore colonna sonora originale,\nAltre attivit\u00e0.\nSteve Martin, anche negli anni di grande successo come attore non ha mai smesso la sua attivit\u00e0 di autore, scrivendo racconti e commedie ottenendo successi anche in questo ambito. In particolare la commedia \"Picasso at the Lapin Agile\" \u00e8 stata rappresentata in diverse citt\u00e0 degli Stati Uniti.\nNel 2002 \u00e8 tornato ad aggiudicarsi un Grammy Award per la miglior performance in un pezzo country, Foggy Mountain Breakdown di Earl Scruggs and Friend, grazie alla registrazione di un brano classico con il suo banjo. Ha presentato, insieme a Alec Baldwin, la cerimonia dei Premi Oscar 2010. Steve Martin \u00e8 un grande appassionato d'arte moderna della quale \u00e8 collezionista e per la quale ha contribuito sotto forma di sostanziose donazioni verso musei e istituzioni pubbliche per l'allestimento di esposizioni e l'acquisizione di opere.\nVita privata.\nSi \u00e8 sposato due volte: prima dal 1986 al 1994 con l'attrice Victoria Tennant; la seconda nel 2007 con la scrittrice Anne Stringfield, con cui era fidanzato da tre anni e da cui ha avuto una figlia, nata nel 2012. \u00c8 un membro del Mensa.\nDoppiatori italiani.\nNelle versioni in italiano dei suoi film, Steve Martin \u00e8 stato doppiato da:\nDa doppiatore \u00e8 sostituito da:"}
{"id": "615668", "revid": "1566286", "url": "https://it.wikipedia.org/wiki?curid=615668", "title": "Gli amanti latini", "text": "Gli amanti latini \u00e8 un film del 1965 diretto da Mario Costa. \u00c8 diviso in cinque episodi: \"La grande conquista\", \"Il telefono consolatore\", \"L'irreparabile\", \"Amore e morte\", \"Gli amanti latini\".\nLa grande conquista.\nAugusto, spavaldo dongiovanni romano, si vanta con il suo amico Maurizio di avere quasi conquistato una bellissima americana. Tutto sembra procedere per il meglio quando, partito il marito per affari, la donna invita Augusto nella sua stanza per una notte d'amore. Al mattino l'uomo si risveglia accanto ad una ragazza bruttissima: l'americana ha inteso sfruttare la situazione per far passare una notte piacevole alla cugina, bruttina e complessata.\nIl telefono consolatore.\nLa seria e virtuosa Beata dirige un'opera di carit\u00e0, il \"telefono consolatore\", in cui si occupa di prestare conforto a persone disperate. Viene contattata da Arminio, che non riesce a consumare la prima notte di nozze perch\u00e9 la moglie, che non ha avuto un'adeguata educazione sessuale, \u00e8 terrorizzata. Beata accorre personalmente e ogni tentativo fallisce finch\u00e9 lei stessa e Arminio ingelosiscono la sposina simulando un approccio sessuale. Riconciliati i giovani coniugi, Beata diventa improvvisamente pi\u00f9 intraprendente, al punto da invitare a casa propria un collega giovane e molto piacente.\nL'irreparabile.\nIn Sicilia, il barone Rosario Sciacca di Scordia, detto Saro, \u00e8 innamoratissimo di Lucia, una ragazza di buona famiglia, ma i genitori di lei si rifiutano di acconsentire alle nozze. Saro e Lucia organizzano una \"fuitina\" per mettere i parenti di fronte al fatto compiuto, ma durante la notte il barone si accorge che la ragazza non \u00e8 illibata, e non vuole pi\u00f9 saperne di sposarla. Per\u00f2, essendo la ragazza minorenne, viene trascinato in commissariato, con l'accusa di diffamazione e violenza carnale: davanti alla polizia, Lucia nega di aver avuto altri rapporti in precedenza, non potendosi pi\u00f9 provare il contrario, e i genitori di lei sono prontissimi alla denuncia. Saro non ha altra scelta che acconsentire al matrimonio.\nAmore e morte.\nAntonio Gargiulo, un modesto impiegato, giunto all'ospedale per ritirare delle analisi, scopre di essere in ottima salute: contemporaneamente una ragazza si dispera perch\u00e9 ha appena scoperto che suo nonno \u00e8 malato terminale. Antonio, d'accordo con la giovane, decide di scambiare le sue analisi con quelle dell'anziano, con il pretesto di fare un'opera pietosa nei confronti di quest'ultimo. Dopo che Antonio ha sparso la voce di avere pochi mesi di vita, il capufficio e i colleghi decidono di fare una colletta per rallegrare quel che gli resterebbe da vivere: lui ne approfitta per darsi alla pazza gioia con l'amante, fra l'altro ricoprendola di biglietti di banca.\nGli amanti latini.\nFranco va a trovare l'amico Ciccio in vacanza a Taormina, sperando di fare numerose conquiste e di poterle riferire ai compaesani; in realt\u00e0 le avventure di Ciccio sono inventate e comunque dopo tre giorni n\u00e9 lui n\u00e9 Ciccio hanno conquistato una ragazza. Nel frattempo si viene a sapere che Brigitte, una ragazza tedesca, \u00e8 costretta ad abbreviare la sua vacanza in Italia perch\u00e9 ha finito i soldi: Franco si offre di pagare una settimana di albergo in cambio di una notte d'amore, la ragazza accetta e fa salire Franco in camera. Ciccio, indispettito, costringe Franco a confessare l'accordo e quindi propone lo stesso accordo alla ragazza. Brigitte anche questa volta accetta ma una volta salita in camera e presi i soldi da Ciccio, si strappa i vestiti e lo ricatta, minacciando una denuncia per violenza carnale: in realt\u00e0 aveva rifiutato di concedersi anche a Franco usando lo stesso stratagemma. I due amici fanno pace e ritornano al loro paese dove si vanteranno di essere amanti latini.\nAccoglienza.\nIncasso lire 327.000.000 (valore attuale \u20ac 5.101.239,67). Spettatori 1.407.000.\nIl film venne stroncato senza appello dalla critica nelle recensioni sui quotidiani, ed uguali giudizi si ritrovano negli attuali (2015) dizionari specializzati di film italiani.\n\"\"\u00c8 il solito filmetto intessuto di belle ragazze. Il compito di risollevare le sorti della pellicola se lo assumono Tot\u00f2 e Gisella Sofio: e in verit\u00e0, alcune battute sono, se non proprio da antologia dell'umorismo, almeno originali.\" \"Corriere d'Informazione, Milano, 11 settembre 1965.\n\"\"\u00c8 vero che gli sceneggiatori di Amanti Latini hanno cercato di rinforzare la loro anemica brodaglia con qualche frecciatina suggerita dall'attualit\u00e0. Proposito lodevole ma non sufficiente. Con un po' di buona volont\u00e0 si pu\u00f2 salvare tuttavia il pezzo affidato a Tot\u00f2, nutrito, se non altro, di humus impiegatizio, nella tradizione di Courteline.\" \"Il Giorno, Milano, 11 settembre 1965\".\n\"Squallido sottoprodotto in cinque episodi di quelli che vorrebbero far ridere, ma che destano nello spettatore sul momento una tetra noia e poi, in sede di ripensamento, una profonda tristezza. Tot\u00f2 appare nel quarto episodio, il meno peggio [..] \" L'Unit\u00e0, settembre 1965.\n\"\u201cNiente pi\u00f9 che cinque barzellette stiracchiate sul mito del gallismo nazionale, nelle quali naturalmente le donne si mostrano pi\u00f9 furbe (e pi\u00f9 immorali) degli uomini: il livello delle battute \u00e8 quello di Franco Franchi che si definisce un \"latrin lover\". Nemmeno Tot\u00f2 riesce a dare spessore a un personaggio fondamentalmente antipatico\u201d\". Il Mereghetti - dizionario dei film 2014, a cura di Paolo Mereghetti (voto: una stella).\n\"\"Film a episodi di scarso rilievo. Gli intenti satirici, che supponiamo fossero alle radici del film, scadono al livello di barzellette\u201d.\" Il Farinotti 2014 - Dizionario di tutti i film, a cura di Pino Farinotti (voto: due stelle)."}
{"id": "615671", "revid": "767487", "url": "https://it.wikipedia.org/wiki?curid=615671", "title": "I due sergenti del generale Custer", "text": "I due sergenti del generale Custer \u00e8 un film del 1965 diretto da Giorgio Simonelli.\nTrama.\nFranco e Ciccio La Pera sono due soldati nordisti di origine siciliana che, durante la guerra di secessione americana, vengono accusati di diserzione e condannati a morte. Siccome all'esercito servono due idioti, sotto il comando di due geni, per un'operazione di spionaggio, la loro condanna viene rimandata.\nI sudisti, che sono a conoscenza del piano, scambiano per\u00f2 Ciccio e Franco per i due geni e, dopo una serie di circostanze comiche, finiscono nelle mani degli Apache.\nNonostante tutto, per\u00f2, riusciranno sia a smascherare il traditore, sia a fermare l'esercito sudista rendendo al nord un immenso favore. Per queste azioni vengono infine decorati e promossi ma, durante la cerimonia, riusciranno lo stesso a combinare un sacco di guai."}
{"id": "615673", "revid": "21880", "url": "https://it.wikipedia.org/wiki?curid=615673", "title": "Hook. f.", "text": ""}
{"id": "615678", "revid": "767487", "url": "https://it.wikipedia.org/wiki?curid=615678", "title": "Due marines e un generale", "text": "Due marines e un generale \u00e8 un film del 1965, diretto dal regista Luigi Scattini con Ciccio Ingrassia, Franco Franchi e Buster Keaton.\nTrama.\nFrank e Joe, due marines americani di origini siciliane, durante la Seconda guerra mondiale si perdono nel deserto libico dove incontrano una signora che si rivela essere un ufficiale tedesco.\nLa donna li fa prigionieri portando Frank e Joe al quartier generale in presenza del Generale dell'Africa Korps von Kassler, la \"Volpe delle Dune\".\nQui i nazisti pianificano di far fuggire i due, facendoli entrare in possesso di finti piani d'attacco, che poi in realt\u00e0 si rivelano autentici, causando cos\u00ec la sconfitta dell'esercito tedesco in Africa. Dopo la disfatta nazista, gli americani progettano una spedizione in Italia ma l'operazione viene ritardata in quanto si pensa che i nemici siano in possesso di una temibile arma, l'Anzio Express, un cannone su rotaia in grado di respingere lo sbarco alleato ad Anzio.\nFrank e Joe si ritrovano cos\u00ec involontariamente catapultati in una missione della massima urgenza in Italia, per constatare l'effettiva esistenza del cannone. Fin dal loro sbarco ad Anzio trovano numerosi problemi lungo la loro strada, che riescono a risolvere solo grazie all'audacia di Joe, all'abilit\u00e0 nel camuffamento di Frank e all'aiuto di un silenzioso generale tedesco che li prende in simpatia.\nColonna sonora.\nLa colonna sonora del film \u00e8 stata composta da Piero Umiliani; di seguito viene riportato l'elenco completo delle tracce della colonna sonora:"}
{"id": "615680", "revid": "1708406", "url": "https://it.wikipedia.org/wiki?curid=615680", "title": "Perturbazioni dei processi LTI", "text": "Ogni sistema dinamico lineare tempo invariante (LTI) \u00e8 un'approssimazione di un generico sistema dinamico reale. Per minimizzare l'effetto dell'approssimazione si studia il sistema perturbato, ovvero una famiglia di sistemi dinamici simili: se le propriet\u00e0 di stabilit\u00e0 valgono per il sistema perturbato, allora varranno anche per quello reale.\nNominale formula_1 e perturbato formula_2.\nPer sistema nominale formula_1 si intende il modello teorico del sistema che si usa per la progettazione del controllore. In genere tale modello viene definito in un intorno delle condizioni operative del sistema reale.\nGeneralmente tali modelli vengono epurati da eventuali non linearit\u00e0, ritardi e poli stabili molto distanti dall'asse immaginario (i modi naturali relativi a tali poli si estinguono rapidamente). \nPer sistema perturbato formula_4 si intende il modello realistico del sistema che si usa per verificare il soddisfacimento delle specifiche da parte del controllore sintetizzato in particolare i \"limiti di robustezza\". Tale modello contempla una gamma di variazioni parametriche in genere maggiori rispetto a quelle possibili, ovvero \u00e8 pi\u00f9 conservativo. \nTra sistema nominale e sistema perturbato sussiste la relazione:\nformula_5 + \u2202formula_1\ndove \u2202formula_1 \u00e8 la perturbazione che contiene la dinamica non descritta da formula_1 in sede di sintesi, tale perturbazione pu\u00f2 essere descritta, nel tempo, da rumore bianco gaussiano a media nulla, la varianza di tale rumore dipende dall'accuratezza di formula_1.\nPerturbazioni non strutturate.\nLe perturbazioni introdotte nel processo nominale servono per studiare i limiti di robustezza del sistema di controllo quando i parametri sono in parte ignoti o quando sono semplicemente variabili a causa di eventi straordinari. Dopo un'analisi accurata del sistema \u00e8 possibile definire una \u2202formula_1 che descrive il tipo di perturbazione possibile. Ci\u00f2 \u00e8 difficile da sintetizzare: si preferisce studiare il sistema soggetto a variazioni parametriche ignote che producono delle perturbazioni non strutturate (ovvero di cui non si conosce la natura), rappresentate da:\nCaratterizzazione della perturbazione.\nPer ognuna delle perturbazioni di cui sopra si impone un upper bound, ovvero una funzione di trasferimento stabile, con poli e zeri invarianti tutti in formula_14 (vedi sezione \"chiarimenti) \"il cui modula sia maggiore del massimo valore singolare di ogni perturbazione non strutturata introdotta. Questa caratterizzazione permetter\u00e0, accanto alle funzioni di prestazione di sensibilit\u00e0 di garantire la formula_14 stabilit\u00e0 per sistemi perturbati da quelle perturbazioni."}
{"id": "615685", "revid": "767487", "url": "https://it.wikipedia.org/wiki?curid=615685", "title": "Due mafiosi contro Goldginger", "text": "Due mafiosi contro Goldginger \u00e8 un film del 1965 diretto da Giorgio Simonelli ed interpretato dal duo comico Franco e Ciccio (che, a dispetto del titolo, non interpretano due mafiosi).\n\u00c8 una pellicola comica di fanta-spionaggio che fa la parodia dei film di James Bond e in particolare del film \"Agente 007 - Missione Goldfinger\".\nTrama.\nIl boss mafioso e uomo d'affari Goldginger progetta in gran segreto di dominare il mondo grazie ad una serie di congegni per il controllo mentale da lui ideati, che intende installare sui principali leader del pianeta.\nI cugini fotografi Franco e Ciccio La Pecora, di natura molto simpatica ed irriverente, durante un giorno di lavoro vengono imprigionati dagli uomini di Goldginger. I due, vengono tuttavia liberati da una procace spia inglese, Marlene.\nOramai entrati nel giro, Franco e Ciccio riescono a scongiurare il conflitto mondiale architettato dalla banda di Goldginger, per poi fare ritorno al loro paese.\nProduzione.\nRiprese.\nLa palestra dove Franco e Ciccio si esercitano a sparare \u00e8 la stessa utilizzata nel film di spionaggio \"Agente 077 missione Bloody Mary\", sempre del 1965 e si trovava a Roma alla Scuola dello sport del CONI.\nLa villa dove Goldginger e Franco tentano di giocare a scacchi \u00e8 un hotel di lusso che si trova nel comune di Marino, il Grand Hotel Helio Cabala.\nIl tratto di autostrada nel quale Franco e Ciccio hanno vicissitudini varie all\u2019inizio e al termine della pellicola corrisponde all\u2019attuale Grande Raccordo Anulare di Roma nei pressi dello svincolo Magliana, ai tempi unico raccordo con la Statale Aurelia per Grosseto. La scena in cui vengono multati dal vigile mentre stanno per scappare con la Jaguar dello 007 britannico messo alle loro calcagna corrisponde a un\u2019area di servizio con motel non pi\u00f9 esistente poco lontana dall\u2019attuale intersezione tra il G.R.A. e l\u2019autostrada Roma-L\u2019Aquila zona Settecamini."}
{"id": "615688", "revid": "120785295", "url": "https://it.wikipedia.org/wiki?curid=615688", "title": "Colleparco", "text": "Colleparco \u00e8 uno dei pi\u00f9 recenti quartieri della citt\u00e0 di Teramo.\n\u00c8 una zona residenziale collinare (a quota 350 m s.l.m. circa).\nLa prima urbanizzazione dell'amena collina a ridosso del centro cittadino risale agli anni '80, a seguito delle concessioni rilasciate a numerose cooperative edilizie, le cui costruzioni costituiscono ancor oggi la maggior parte del patrimonio immobiliare del quartiere.\nLa costruzione del polo universitario risale alla fine degli anni '90. Attualmente il Campus di Coste Sant'Agostino a Colleparco comprende comprende la sede del Rettorato e delle Facolt\u00e0 di Giurisprudenza, Scienze politiche, Scienze della Comunicazione, Bioscienze e tecnologie agro-alimentari e ambientali e i corsi di laurea sulle Biotecnologie.\nIn tali sedi si tengono le pi\u00f9 importanti conferenze e vengono accolti i pi\u00f9 illustri ospiti dell'Universit\u00e0 degli studi di Teramo, in quanto costituenti le strutture di maggiore rappresentanza dell'Ateneo.\nLa presenza dell'Universit\u00e0, peraltro, caratterizza il mercato immobiliare ed i servizi offerti dagli enti locali al quartiere.\nContestualmente alla costruzione delle sedi accademiche sorge a Colleparco, grazie alla tenacia del suo primo parroco, Don Giovanni Bruni, la Parrocchia di San Gabriele dell'Addolorata, centro religioso di rilievo con sala conferenze e laboratori oratoriali nonch\u00e9 maggior punto d'incontro della popolazione residente.\nNel quartiere \u00e8 presente anche la \"Sala del Regno\" dei Testimoni di Geova.\nDal 20 maggio 2009 c'\u00e8 online anche una pagina web dedicata al quartiere, ideata con lo scopo di far conoscere e tentare di risolvere i tanti problemi di Colleparco, utile per informare residenti e non delle varie iniziative promosse dal comitato."}
{"id": "615689", "revid": "106908", "url": "https://it.wikipedia.org/wiki?curid=615689", "title": "De Broglie", "text": ""}
{"id": "615691", "revid": "79968", "url": "https://it.wikipedia.org/wiki?curid=615691", "title": "Superpotenza", "text": "Il termine superpotenza, nel linguaggio storiografico e giornalistico, \u00e8 stato usato, a partire dalla seconda met\u00e0 del XX secolo, per indicare uno Stato che, nelle relazioni internazionali, esercita una influenza in grado di condizionare le scelte degli altri Paesi grazie ad una notevole potenza economica, politica e militare e che esercita questa sua forza per orientare a proprio favore le relazioni internazionali stesse.\nDefinizione.\nNon basta essere una grande potenza per poter ergersi al rango di superpotenza: Spagna e Francia sono due esempi di Stati che, in diversi periodi storici, pur essendo state le nazioni pi\u00f9 forti dell'Europa, non raggiunsero lo status di superpotenza.\nNella storia delle relazioni internazionali il termine superpotenza \u00e8 stato riservato solo agli Stati Uniti d'America ed all'Unione Sovietica, che, nel secondo dopoguerra e fino al termine della Guerra fredda, hanno esercitato, grazie ai loro sistemi di alleanze, agli enormi arsenali nucleari ed alla grande base industriale, il predominio militare, politico, economico e ideologico mondiale.\nAlcuni commentatori utilizzano il termine \"superpotenza potenziale\" per designare quelle entit\u00e0 politiche che si ritiene possano diventare una superpotenza nel corso del XXI secolo. Questo termine \u00e8 stato applicato da alcuni ad Unione europea, Cina, Russia e India.\nStoria.\nIl termine venne adoperato per la prima volta per indicare l'Impero britannico che al momento del suo apogeo (primi decenni del Novecento) si elevava molto al di sopra delle altre tradizionali Grandi Potenze europee; la questione tuttavia \u00e8 ancora dibattuta tra gli storici, poich\u00e9 l'egemonia britannica era esercitata quasi unicamente grazie alla netta superiorit\u00e0 della marina, mentre dal punto di vista economico, demografico e militare Germania e Francia avevano poco da invidiare agli inglesi. Il termine Superpotenza quindi venne utilizzato soprattutto dopo la seconda guerra mondiale e durante la Guerra Fredda, per indicare gli Stati Uniti e l'Unione Sovietica, vale a dire le due Potenze che polarizzarono in due blocchi contrapposti le relazioni internazionali nel corso della seconda parte del Novecento.\nNell'antichit\u00e0 ed epoca moderna.\nCon uno sguardo retrospettivo sul mondo antico si pu\u00f2 affermare che non ci furono delle vere e proprie superpotenze, anche perch\u00e9 il termine \u00e8 pi\u00f9 adatto ad essere applicato al periodo storico contemporaneo, ma nelle relazioni internazionali furono comunque presenti dei prototipi, che seppero polarizzare attorno alla propria politica egemonica gli altri stati dell'epoca, alcuni esempi possono essere: Atene e Sparta all'interno del mondo greco/mediterraneo, l'Impero di Alessandro Magno e l'Impero Persiano, Roma e Cartagine nel Mediterraneo occidentale. All'inizio dell'era volgare si pu\u00f2 anche affermare che l'Impero Romano e l'Impero Cinese costituivano, agli estremi dell'Eurasia, i due centri polarizzanti. Infine, il Sacro Romano Impero riusc\u00ec a dominare la scena europea durante il periodo medioevale\nAltre superpotenze storiche furono il Regno Unito, la Francia, la Spagna, il Portogallo, i Paesi Bassi.\nNel secondo dopoguerra.\nNella storia delle relazioni internazionali il termine superpotenza tuttavia \u00e8 stato riservato solo agli Stati Uniti d'America e all'Unione Sovietica che dopo la vittoria nella seconda guerra mondiale, divennero le nazioni dominanti a livello mondiale per ragioni economiche, politiche e militari. Le due superpotenze iniziarono un acceso contrasto ideologico, militare ed economico che si prolung\u00f2 durante tutto il periodo della Guerra fredda (1946-1991) senza mai trasformarsi in guerra aperta. Le due superpotenze, dotate di enormi arsenali militari e di micidiali armi atomiche, esercitarono un netto predominio nei loro rispettivi sistemi di alleanze ed influirono globalmente sugli sviluppi politico-economici di quasi ogni regione della terra.\nLa fine della Guerra fredda (crollo del Muro di Berlino nel 1989), la dissoluzione dell'Unione Sovietica e la conseguente fine del bipolarismo hanno determinato nel sistema delle relazioni internazionali la presenza di un'unica superpotenza, gli Stati Uniti d'America (definita da alcuni anche come un'iperpotenza), attorno alla quale si incentrano gli affari internazionali: questa posizione politica fu definita da alcuni di unipolarismo, perch\u00e9 in sostanza non esiste uno Stato (o non si \u00e8 costituito un sistema di Stati) abbastanza potente da controbilanciare l'influenza statunitense (dando quindi nuovamente vita ad un sistema multipolare). Con la grande crisi economica del 2008, gli Stati Uniti hanno dimostrato i propri limiti, perdendo parte della propria egemonia, pur rimanendo, per la loro netta superiorit\u00e0 economica, tecnologica e soprattutto militare, la prima potenza mondiale.\nLa Cina \u00e8 una potenziale superpotenza secondo un certo numero di accademici e analisti che si occupano di questioni militari, politiche ed economiche."}
{"id": "615693", "revid": "1566286", "url": "https://it.wikipedia.org/wiki?curid=615693", "title": "2 mafiosi contro Al Capone", "text": "2 mafiosi contro Al Capone \u00e8 un film del 1966 diretto da Giorgio Simonelli.\nTrama.\nFranco e Ciccio sono due emigrati siciliani negli Stati Uniti e sono entrati nel corpo di polizia. Sono fidanzati con due compaesane e devono convivere col loro futuro suocero Calogero, un siciliano all'antica. Ai due viene affidata una difficile missione, entrare nella gang di Al Capone per scoprire i suoi traffici e farlo quindi arrestare.\nHanno anche il problema del suocero che vuole scoraggiarli a sposarsi perch\u00e9 crede che i due tradiscano le figlie. Nonostante tutto ci\u00f2, i due sgominano la gang di Al Capone e si sposano con le loro fidanzate."}
{"id": "615694", "revid": "767487", "url": "https://it.wikipedia.org/wiki?curid=615694", "title": "Renato Bruson", "text": "Biografia.\nDopo aver studiato canto con il soprano Elena Fava Ceriati presso il Conservatorio di Padova, intraprende nel 1957 la carriera lirica interpretando ruoli da comprimario al fianco di grandi baritoni dell'epoca come Tito Gobbi (dal quale riceve molti consigli tecnici), Ettore Bastianini e Aldo Protti e Giangiacomo Guelfi, in opere di Bellini, Donizetti, Massenet, Verdi e Puccini.\nIl vero debutto artistico, che ha segnato la sua carriera da solista, \u00e8 nel 1961 quando vince il concorso del Teatro lirico sperimentale \"Adriano Belli\" di Spoleto nel \"Il trovatore\" di Verdi, nel ruolo del Conte di Luna. Nel 1962 debutta nei \"I puritani\" di Bellini al Teatro dell'Opera di Roma; successivamente debutta in \"Un ballo in maschera\" di Verdi al \"Maggio\" di Firenze.\nNel 1964 esordisce al Teatro Biondo di Palermo, ne La cambiale di matrimonio di Rossini, poi via via in spettacoli indimenticabili, alla RAI di Torino esegue \"Il matrimonio in convento\" di Sergej Prokofiev, mentre alla RAI di Napoli debutta del \"Capriccio\" di Richard Strauss.\nNel 1965 debutta al Teatro La Fenice di Venezia come Creonte nell' \"Oedipus Rex\" di Igor' F\u00ebdorovi\u010d Stravinskij diretto da Ettore Gracis con Ruggero Raimondi, come Conte di Tolosa in \"J\u00e9rusalem\" a Wiesbaden ed al Bayerische Staatsoper con Leyla Gencer e Giacomo Aragall nella trasferta della Fenice ed \"Andrea Ch\u00e9nier (opera)\" a Bruxelles. \nPartecipa inoltre alla \"Manon Lescaut\" della Rai di Milano.\nNel 1966 debutta al Teatro Massimo di Palermo in \"Lucia di Lammermoor\" ed al Teatro comunale Luciano Pavarotti di Modena in \"Manon\" di Jules Massenet insieme a Mirella Freni e Ottavio Garaventa.\nIl 1967 \u00e8 un anno importante per la carriera di Bruson, che debutta al Teatro Regio di Parma, una piazza fra le pi\u00f9 ambite dell'Italia del dopoguerra, con un pubblico tra i pi\u00f9 competenti e severi dell'Europa del tempo. L'opera \u00e8 \"La forza del destino\" di Verdi; fra gli altri protagonisti Franco Corelli, Mario Carlin ed Agostino Ferrin. \nQuesto debutto come Don Carlo di Vargas sancisce l'affermazione di Bruson. \nIn sala c'era Roberto Bauer, incaricato dal Metropolitan di cercare voci emergenti: egli and\u00f2 a congratularsi con Bruson e gli fiss\u00f2 un appuntamento con il sovrintendente del \"Met\", Rudolf Bing.\nLa sua carriera internazionale ha inizio di l\u00ec a poco: nel 1969 debutta al Metropolitan di New York come Enrico per \"Lucia di Lammermoor\" diretto da Carlo Franci con Anna Moffo, Nicolai Gedda, Bonaldo Giaiotti e Charles Anthony Caruso; nel 1972 \u00e8 alla Scala di Milano per \"Linda di Chamounix\" e al Festival di Edimburgo per \"Attila\"; nel 1973 \u00e8 al Gran Teatre del Liceu di Barcellona per il ruolo di Lusignano in \"Caterina Cornaro\", e nel 1976 \u00e8 alla Royal Opera House, dove interpreta la parte di Renato in \"Un ballo in maschera\".\nSpecialista del repertorio verdiano e donizettiano, Bruson \u00e8 considerato tra i maggiori interpreti lirici del nostro tempo. \u00c8 dotato di un fraseggio elegante ed espressivo, di una voce brunita, all'occorrenza leggermente ruvida, e di una notevole presenza scenica.\n\u00c8 Alfio in Cavalleria rusticana (film 1982) e nel ruolo titolo in Nabucco, diretto dall'esordiente Riccardo Muti alla Scala di Milano nel 1986 (film del 1987 in rete).\nBench\u00e9 abbia superato i settant'anni d'et\u00e0, la sua voce \u00e8 ancora unita in tutta l'ottava centrale. A giugno 2008 (72 anni) ha vestito i panni di Giorgio Germont \"Traviata\" alla Scala di Milano, con Mariella Devia nei panni di Violetta e Jos\u00e9 Bros in quelli di Alfredo. Nell'ottobre dello stesso anno ha cantato \"Giovanna d'Arco\" a Parma e a dicembre \u00e8 ritornato nei panni di Giorgio Germont, al Teatro Verdi di Salerno, per una \"Traviata\" sotto la regia di Franco Zeffirelli.\nIn aprile 2009 (73 anni) ha interpretato il ruolo di Carlo G\u00e9rard in \"Andrea Ch\u00e9nier\" al Teatro Carlo Felice di Genova, accanto al tenore Marcello Giordani, sotto la direzione di Daniel Oren; a settembre canta da protagonista nel Rigoletto al teatro Verdi di Salerno, sotto la direzione del M\u00b0\u00b0Oren e della regia di Riccardo Canessa. Nel novembre dello stesso anno ha cantato l\"'Otello\" di Giuseppe Verdi al teatro dell'Aquila di Fermo, nel ruolo di Jago, svolgendo anche il ruolo di regista con la collaborazione della consorte Tita Tegano come costumista e scenografa.\nHanno riscontrato grande successo le due recite di \"Nabucco\" al Teatro Politeama di Catanzaro il 4 ed il 6 gennaio 2010 sotto la direzione di Daniel Oren e con la regia di Gigi Proietti.\nIl 23 gennaio 2010 ha cantato \"Falstaff\" sotto la regia di Zeffirelli, dando il via alla nuova stagione lirica 2010 del Teatro dell'Opera di Roma. A novembre ha festeggiato i suoi 50 anni di carriera ricevendo un premio speciale al Politeama di Catanzaro e cantando il ruolo di Scarpia in Tosca, accanto al tenore argentino Marcelo \u00c1lvarez e al soprano Micaela Carosi. A poche settimane dalle recite calabresi, nel periodo natalizio, \u00e8 ancora Scarpia al San Carlo di Napoli.\nNel 2011 viene festeggiato in tutti i teatri del mondo per i suoi meravigliosi 50 anni di carriera dal debutto lirico avvenuto a Spoleto nel 1961: la moglie Tita Tegano scrive (e gli dedica) un libro dal titolo \"Renato Bruson. Il volto, il gesto e il passo\" nel quale vengono raccolte tutte le opinioni sul celebre baritono da parte di critici musicali del calibro di Elvio Giudici, Enrico Castiglione, Rodolfo Celletti, Angelo Foletto, Daniele Rubboli e tanti altri. Il libro verr\u00e0 poi presentato in una conferenza stampa a Spoleto dove il maestro Bruson era impegnato in una masterclass gratuita per i finalisti del concorso canoro 2011, con i quali poi - nello stesso teatro A.Belli - festegger\u00e0 le sue nozze d'oro con la lirica durante un concerto di gala.\nLa sua carriera artistica prosegue: dopo i festeggiamenti del 2011 canter\u00e0 in molti recital al Teatro Liceu di Barcellona, a Vienna, al teatro alla Scala, al Regio di Parma, al Teatro Regio (Torino), al Teatro Massimo di Palermo e al Teatro G.Verdi di Salerno, dove sotto la direzione del maestro Daniel Oren d\u00e0 ancora una volta la voce a Scarpia in \"Tosca\" accanto al Cavaradossi di Marcelo \u00c1lvarez e a Martina Serafin nel ruolo di Tosca.\nNel 2012 si dedica pi\u00f9 intensamente all'insegnamento, tenendo \"masterclass\" in tutto il mondo. Nello stesso anno veste per l'ultima volta il ruolo di Giorgio Germont in \"Traviata\" sotto la direzione del maestro Keri-Lynn Wilson, titolo d'esordio della stagione lirica del Teatro Verdi di Salerno. Nel 2013, come addio alle scene, viene invitato a partecipare ai festeggiamenti del bicentenario dalla nascita di Giuseppe Verdi al Teatro Verdi di Busseto come regista e cantante nel Falstaff, alla veneranda et\u00e0 di 77 anni, insieme agli allievi dell'Accademia della Scala e diretto dal Maestro Sebastiano Rolli.\nRenato Bruson, inoltre, \u00e8 direttore didattico dell'\"Accademia lirica del teatro alla Scala di Milano\" ed \u00e8 docente di canto all'\"Accademia Chigiana di Siena\" e all'\"Accademia lirica di Spoleto\"."}
{"id": "615708", "revid": "767487", "url": "https://it.wikipedia.org/wiki?curid=615708", "title": "002 Operazione Luna", "text": "002 Operazione Luna \u00e8 un film del 1965 diretto da Lucio Fulci con Franco e Ciccio.\nIl soggetto \u00e8 una parodia del cinema di fantascienza, irridendo a dei temi di forte attualit\u00e0, quale la corsa allo spazio, la competizione tra le Superpotenze e la stessa Guerra Fredda. In questo film, il duo appare in un ruolo duplice, quello noto al pubblico ed uno serio, dove danno una piccola ma importante prova di bravura. \nTrama.\nI due primi cosmonauti russi si perdono nello spazio e non danno pi\u00f9 alcuna notizia di s\u00e9. Il Kremlino - per il quale l'insuccesso, oltre a costituire uno smacco scientifico di fronte agli americani, rappresenta un'onta che minaccia di sgretolare la credibilit\u00e0 militare sovietica - decide di mantenere segreta la notizia per studiare una via d'uscita alla disavventura. La soluzione del problema si prospetta in Cacace e Messina, due ladruncoli siciliani che vivono di espedienti, identici agli astronauti dispersi. I due vengono rapiti dai servizi segreti russi e mandati nello spazio con un razzo per far credere all'opinione pubblica che la prima missione spaziale sta continuando a marciare secondo i programmi prestabiliti. Quando tutto sembra andare per il meglio, l'inatteso ritorno dei veri cosmonauti rimetter\u00e0 tutto in discussione."}
{"id": "615712", "revid": "7", "url": "https://it.wikipedia.org/wiki?curid=615712", "title": "San Gaspare del Bufalo", "text": ""}
{"id": "615716", "revid": "2216698", "url": "https://it.wikipedia.org/wiki?curid=615716", "title": "Opel Blitz", "text": "L'Opel Blitz \u00e8 stato un modello di autocarro prodotto dalla Opel dal 1930 al 1975 il cui nome proviene dal termine in lingua tedesca dell'elemento che negli anni Sessanta sarebbe diventato parte integrante del logo aziendale: la saetta.\nEntrato in produzione nel 1930, le sue caratteristiche progettuali sono tipicamente di scuola statunitense, visto che la Opel era stata assorbita dalla General Motors nel 1929. Il motore, sei cilindri a benzina, \u00e8 un Buick costruito su licenza in Germania. La trazione, per il tipo \"S\" era solo posteriore e venne approntata, nel 1940, una versione (tipo \"A\") con trazione anteriore inseribile.\nDal suo telaio vennero ricavati innumerevoli allestimenti, da quelli classici di trasporto di merci in versioni chiuse furgonate a quelle fornite di cassone e telo per passare alle versioni autobus o ad usi specifici come ad esempio per mezzi antincendio.\nVersione militare.\nNella versione da 3 tonnellate fu il principale autocarro tattico tedesco della seconda guerra mondiale nonostante che nella sua versione base, la pi\u00f9 diffusa, fosse un mezzo 4x2 di cui vennero costruiti 70.000 esemplari (Typ S); della versione 4x4 ne vennero costruiti invece 25.000 esemplari (Typ A). Esso contribu\u00ec grandemente a razionalizzare il parco veicoli dell'esercito, con oltre 100 modelli in servizio alla fine degli anni trenta.\nLa sua caratteristica pi\u00f9 famosa era quella di avere le ruote posteriori doppie, in un tentativo di diminuire la pressione specifica sul terreno senza aggiungere un terzo asse, ma i risultati non furono pienamente all'altezza dei veicoli a tre assi. Gli ultimi modelli costruiti durante il conflitto vennero costruiti con carrozzeria in legno e infine l'abitacolo venne a sua volta costruito in legno e cartone pressato, il tutto per ovviare alla scarsit\u00e0 di materie prime.\nUn modello particolare apparso sul fronte russo, nei reparti delle SS fu il Maultier (\"mulo\"), con le ruote posteriori sostituite dal treno di rotolamento del carro armato Inglese Carden Loyd Questo a causa del fatto che anche i veicoli a trazione integrale erano in grande difficolt\u00e0 nel terreno che l\u00e0 si incontrava.\nAltre versioni compresero mezzi comando, autoambulanze, lavanderie campali e altro ancora. Rommel gli prefer\u00ec tuttavia un grosso autocarro inglese, chiamato Mammouth, che con le sue ruote di grande diametro era pi\u00f9 adatto alla sabbia del deserto.\nAlcuni esemplari di Opel Blitz vennero modificati per poter costituire i cosiddetti Gaswagen, in seguito utilizzati dai nazisti per sterminare gli ebrei.\nMolti esemplari vennero ceduti dalla Germania all'alleato italiano e impiegati dal Regio Esercito e dalla Regia Aeronautica."}
{"id": "615717", "revid": "1494169", "url": "https://it.wikipedia.org/wiki?curid=615717", "title": "Lago Giorgio", "text": ""}
{"id": "615721", "revid": "130823", "url": "https://it.wikipedia.org/wiki?curid=615721", "title": "Controtenore", "text": ""}
{"id": "615725", "revid": "2217638", "url": "https://it.wikipedia.org/wiki?curid=615725", "title": "Jean-Paul Gaultier", "text": "Carriera.\nCresciuto nei sobborghi di Parigi, Gaultier non ha mai frequentato scuole per stilisti.\nInvece, cominci\u00f2 a mandare dei bozzetti direttamente agli stilisti di alta moda sin da quando era molto giovane. Pierre Cardin rimase impressionato dal suo talento e l'assunse come assistente nel 1970. La sua prima collezione venne realizzata e il suo stile irriverente comincia a comparire nel 1981. Fu infatti conosciuto come \"enfant terrible\" (bambino terribile) della moda francese per molto tempo. Molte tra le collezioni successive di Gaultier sono basate sullo \"street wear\", concentrandosi sulla cultura popolare. Le sue collezioni di alta moda sono molto formali ma allo stesso tempo inusuali e allegre.\nNegli anni '90, Jean-Paul Gaultier produsse molti costumi per Madonna e ha inoltre lavorato con Wolford Hosiery. Rese popolare l'uso di gonne, specialmente l'uso del \"kilt\" per gli uomini. Ha talvolta causato uno \"shock\" usando modelli e modelle non convenzionali per le sue sfilate; come ad esempio anziani, modelle sovrappeso o con molti \"piercing\" o tatuaggi. Continua tuttora a giocare con i tradizionali ruoli di genere durante le esibizioni. Questo ha fatto s\u00ec che avesse sia grande popolarit\u00e0 che critica.\nHa disegnato capi per molti film, inclusi \"Il quinto elemento\" di Luc Besson, \"Kika - Un corpo in prestito\" di Pedro Almod\u00f3var e \"La citt\u00e0 perduta\" di Jean-Pierre Jeunet. Ha inoltre collaborato con Madonna durante il Blond Ambition Tour, creando capi iconici, come il reggiseno a cono o il body nero indossato durante il brano \"Vogue\". Oltre a Madonna, ha creato numerosi abiti per Kylie Minogue, per la cantante francese Myl\u00e8ne Farmer.\nDisegna tre collezioni: le due linee di alta moda e di \"pr\u00e8t-a-porter\", cos\u00ec come la nuova linea di vestiti per Herm\u00e8s, un marchio francese specializzato in accessori in pelle, conosciuto per le sue sciarpe e borse molto costose e difficili da ottenere. Nel 2006, Gaultier, ha di nuovo collaborato con Madonna, disegnando i costumi di scena del suo Confessions Tour, continuando la loro lunga collaborazione.\nHa disegnato molti dei costumi indossati da Marilyn Manson, inclusi quelli del periodo di promozione dell'album The Golden Age of Grotesque. Gaultier \u00e8 conosciuto anche per le sue esibizioni al Metropolitan Museum of Art di New York, dove fa sfilare degli uomini in gonna, tutto ci\u00f2 \u00e8 conosciuto come \"Bravehearts - Men in Skirts\".\nLa sua linea di profumi \u00e8 anch'essa molto popolare. Il suo primo profumo, \"Classique\", una fragranza floreale-orientale per donne, fu introdotta del 1993, seguita da \"Le M\u00e2le\", per uomo. Entrambi ebbero molto successo e \"Le M\u00e2le\" \u00e8 il profumo per uomo pi\u00f9 venduto nell'Unione europea, mantiene una buona posizione anche in Australia e negli Stati Uniti. Il suo terzo profumo, la fragranza per donna \"Fragile\", venne realizzata nel 2000 e a causa di poco successo adesso \u00e8 disponibile soltanto un'edizione limitata. Nel 2005 viene realizzato il \"profumo per l'umanit\u00e0\" unisex, \"Gaultier\u00b2\" (pronunciato Gaultier alla seconda potenza). Una nuova fragranza per uomo, \"Fleur du Male\" \u00e8 disponibile in Europa dal 14 marzo 2007. Verso la seconda met\u00e0 del 2008 lancia la sua nuova fragranza femminile \"Ma Dame\", la cui testimonial \u00e8 la popolare modella (e cantante) inglese Agyness Deyn. Tutti i profumi di Jean-Paul Gaultier sono prodotti sotto licenza dalla \"Beaute Prestige International\", la sezione parigina della compagnia giapponese Shiseido che produce anche i profumi di Narciso Rodriguez e Issey Miyake.\nGaultier ha lavorato anche come musicista (realizzando il singolo new-beat-house \"How To Do That\" del 1989) e presentatore; ha infatti co-presentato le prime sei serie di \"Eurotrash\" (\"show\" britannico con celebrit\u00e0), ha commentato per France 3 l'Eurovision Song Contest 2008 ed ha presentato nel 1995 la seconda edizione degli MTV Europe Music Awards.\nNel 2016 ha realizzato oltre 500 costumi per lo spettacolo di rivista THE ONE Grand Show al Friedrichstadt-Palast di Berlino."}
{"id": "615726", "revid": "2124998", "url": "https://it.wikipedia.org/wiki?curid=615726", "title": "Sacha Baron Cohen", "text": "\u00c8 noto per i suoi personaggi cinematografici di grande successo: Ali G, un aspirante gangsta-rapper inglese; Borat, un giornalista kazako; Br\u00fcno, un giornalista di moda austriaco gay; e Hafez Aladeen, un dittatore islamico. Tutti questi personaggi appaiono nel \"Da Ali G Show\", uno spettacolo spesso improvvisato in cui Baron Cohen intervista persone ignare che lo credono un vero giornalista.\nHa vinto due Golden Globe come miglior attore protagonista in un film commedia o musicale per \"Borat - Studio culturale sull'America a beneficio della gloriosa nazione del Kazakistan\" e per \"Borat - Seguito di film cinema\" ed \u00e8 stato candidato al Premio Oscar per la migliore sceneggiatura non originale per il primo dei due film nel 2007 e per il secondo nel 2021, stesso anno in cui ottiene la candidatura a miglior attore non protagonista per la sua interpretazione in \"Il processo ai Chicago 7\".\nBiografia.\nNato in una famiglia di ebrei ortodossi, Sacha \u00e8 figlio di Gerald Baron Cohen e Daniella Weiser; il padre, gallese, \u00e8 discendente di ebrei lituani, mentre la madre \u00e8 una fotografa israeliana. Ha due fratelli, Erran (compositore delle musiche di alcuni suoi film) e Ammon. Sacha parla infatti ebraico come seconda lingua, e spesso si \u00e8 servito di questa per quasi tutti i dialoghi non in inglese dei suoi film. \nIl \"Baron\" presente nel nome dell'attore non \u00e8 un titolo nobiliare ma la prima parte del suo cognome, nato come una inglesizzazione di Baruch. \u00c8 inoltre cugino del regista, sceneggiatore e produttore Ash e di Simon Baron-Cohen, psicopatologo di fama mondiale.\nHa studiato storia presso l\u2019universit\u00e0 di Cambridge, approfondendo in particolare il tema dell'antisemitismo e diplomandosi nel 1993. Legato all\u2019universit\u00e0 ha anche recitato presso il Cambridge University Amateur Dramatic Club, interpretando ruoli in opere quali il \"Cyrano de Bergerac\" e \"Fiddler of the Roof.\"\nVita privata.\nDi fede ebraica, Cohen si \u00e8 fidanzato nel 2004 con l'attrice Isla Fisher che ha sposato il 15 marzo 2010 a Parigi. La coppia ha tre figli, Olive (nata nel 2007), Elula (nata nel 2010) e Moses Brian (nato nel 2015).\nPersonaggi.\nAli G\nBaron Cohen divenne famoso quando il suo personaggio inizi\u00f2 ad apparire in uno spettacolo del canale televisivo inglese Channel 4. Nel 2000 iniziarono le trasmissioni del Da Ali G Show e il personaggio apparve nel video della canzone di Madonna \"Music\". Nel 2002 Ali G fu il protagonista di un film chiamato \"Ali G Indahouse\".\nSi tratta di un personaggio che stereotipizza il fenomeno rapper e gangster che esisteva ai margini delle grandi citt\u00e0, americane e inglesi in particolare. Come loro utilizza un linguaggio scorretto grammaticalmente e pieno di frasi fatte che diventano prive di senso decontestualizzate dall'ambiente di strada in cui sono nate. Indossa vestiti che ricalcano la moda rap di quegli anni, adattandoli in maniera comica agli intervistati e alla professione che essi svolgono.\nAli G intervista gente ignara della natura comica della situazione, che prende per vero il finto rapper. Tende a partire con domande banali che fanno abbassare l'attenzione all'intervistato, per poi incalzarlo in dialoghi di natura estremamente stupida che disorientano la vittima la quale risponder\u00e0 confusa e ci\u00f2 innescher\u00e0 un circolo vizioso di situazioni comiche e assurde, soprattutto grazie alla capacit\u00e0 di improvvisazione di Sasha Baron Cohen.\nLe interviste con personaggi famosi, politici su tutti, divennero molto note e toccarono moltissimi temi: imparit\u00e0 di genere, etica medica, religioni a confronto, manovre di alta finanza e storia. In un'intervista con David Letterman, Sacha Baron Cohen spieg\u00f2 la sua tecnica: si presentava alle interviste vestito da Ali G con in mano l'attrezzatura, insieme ad un altro attore inglese molto fine ed attraente. In questo modo gli intervistati erano indotti a credere che l'altro attore fosse l'intervistatore, e Ali G un semplice tecnico. L'intervista invece veniva condotta dallo stesso Ali G, che si rivelava un perfetto idiota e faceva domande assurdamente idiote ai personaggi pi\u00f9 noti e capaci del mondo.\nTra le personalit\u00e0 intervistate da Ali G figurano:\nLe interviste di Ali G dovettero finire poich\u00e9, con la fama successiva alla trasmissione televisiva Da Ali G Show, non era pi\u00f9 possibile trovare vittime inconsapevoli per le gag. Politici e personaggi istituzionali ormai conoscevano tutti il finto rapper e venendo meno la struttura portante delle interviste, ovvero l'incoscienza dell'intervistato che si trattasse di uno scherzo, il programma perse il suo senso.\nBorat\nIl secondo personaggio creato da Baron Cohen \u00e8 Borat, un giornalista televisivo kazako sessista, infantile e antisemita, anche lui ideato per il \"Da Ali G Show\". Il personaggio \u00e8 inoltre protagonista del film \"Borat - Studio culturale sull'America a beneficio della gloriosa nazione del Kazakistan\" e del seguito \"Borat - Seguito di film cinema\", uscito a ottobre 2020.\nAttraverso l'ingenuit\u00e0 del personaggio Cohen mette a nudo i luoghi comuni, le ipocrisie e le convinzioni dei malcapitati che si prestano alle sue gag. Tipicamente Borat si approccia al mondo occidentale (in particolare l'Inghilterra e gli USA) con le proprie convinzioni e pregiudizi stereotipicizzati di uomo ignorante dell'Asia centrale , che crede nella stregoneria e nella disparit\u00e0 di genere, portando a situazioni comiche e grottesche con le persone con cui interagisce, le quali non hanno idea che si tratti di uno scherzo. Attraverso Borat viene dimostrato come le persone tendono a respingere le idee che non condividono, marcando il fatto di essere nel giusto in quanti cittadini occidentali, ma si svela invece che esattamente come Borat anche esse vivono di pregiudizi e luoghi comuni, non meno sbagliati di quelli del giornalista kazako.\nBr\u00fcno\nBruno (a volte scritto Br\u00fcno) \u00e8 un giornalista austriaco omosessuale, apparso per la prima volta in piccoli sketch realizzati per il canale televisivo The Paramount Comedy Channel nel 1998;\nLa comicit\u00e0 del personaggio si basa sul mettere in risalto la differenza tra come le persone interagiscono con un uomo prima e dopo l'essere venuti a conoscenza della sua omosessualit\u00e0. Tipicamente alla rivelazione l'agire della vittima cambia e a volte questo pu\u00f2 portare anche a istinti violenti: famosa \u00e8 infatti scena in cui Br\u00fcno, dopo avere baciato appassionatamente un altro uomo (attore) su un ring di wrestling davanti a una folla di spettatori omofobi, viene riempito di insulti, spazzatura e gli viene addirittura tirata contro una sedia di metallo; per uscire indenne dallo stadio dovette usare un tunnel creato nel ring apposta per l'occasione delle riprese e che gli evit\u00f2 il linciaggio da parte della folla inferocita.\nBaron Cohen lo ha interpretato nuovamente nel suo \"Da Ali G Show\", dandogli un proprio spazio chiamato \"Funkyzeit mit Br\u00fcno\" (\"Funkytime con Bruno\" in tedesco). Sull'onda del successo di Borat, la Universal Studios ha acquistato, per 43 milioni di dollari comprensivi del budget di realizzazione stimato in circa 20-25 milioni di dollari, i diritti per la realizzazione del film \"Br\u00fcno\".\nIl 26 settembre 2008 irrompe in passerella durante la sfilata di \u00c1gatha Ruiz de la Prada a Milano vestito in modo eccentrico. Viene applaudito dal pubblico in sala ma immediatamente allontanato e arrestato dalle forze dell'ordine; sar\u00e0 in breve tempo rilasciato. In realt\u00e0 stava solo girando una scena del suo film \"Br\u00fcno\". Sempre per il film, ad aprile 2009 si era presentato all'aeroporto di Wichita in abiti succinti provocando l'intervento della security aeroportuale.\nGenerale Aladeen\nBaron Cohen impersona l'ammiraglio generale Aladeen, dittatore di uno stato fittizio localizzato nella regione etiope dell\u2019Africa chiamato Repubblica di Wadiya. Il film \u00e8 una satira che trae ispirazione dal personaggio di Muammar Gheddafi, ancora in vita all'epoca delle riprese del film; temendo che la pellicola avrebbe potuto indispettire il dittatore libico e portare ad attacchi terroristici, venne dichiarato che il film si basava sul dittatore ormai deceduto Saddam Hussein.\nIl personaggio non \u00e8 privo di controversie, infatti Baron Cohen non fu invitato all'84th Academy Award per paura che potesse portare troppo scalpore con il suo comportamento e per il timore che potesse introdurre, sempre a scopo provocatorio, delle armi da fuoco. Tuttavia Baron Cohen si present\u00f2, facendo il suo ingresso sul red carpet scendendo da una limousine vestito da Aladeen e con due donne guardie del corpo (riferimento alle vergini guardie del corpo di Gheddafi). Port\u00f2 con s\u00e9 anche un\u2019urna contenente le finte ceneri del dittatore nord-coreano Kim Jong-il e le rovesci\u00f2 addosso a Ryan Seacrest che lo stava intervistando in diretta. L'accaduto port\u00f2 all\u2019allontanamento dell'attore dal red carpet da parte delle autorit\u00e0.\nIl Generale Aladeen non figura nel famoso \"Da Ali G Show\", poich\u00e9 il personaggio fu inventato anni dopo la fine della serie.\nRiconoscimenti.\nGolden Globe\nDoppiatori italiani.\nNelle versioni in italiano delle opere in cui ha recitato, Sacha Baron Cohen \u00e8 stato doppiato da:\nDa doppiatore \u00e8 sostituito da:"}
{"id": "615727", "revid": "4868448", "url": "https://it.wikipedia.org/wiki?curid=615727", "title": "Jean Paul Gaultier", "text": ""}
{"id": "615729", "revid": "729019", "url": "https://it.wikipedia.org/wiki?curid=615729", "title": "AEC Matador", "text": "Il Matador era un trattore di artiglieria prodotto dalla Associated Equipment Company (AEC) per le forze armate britanniche e del Commonwealth durante la seconda guerra mondiale e venne pensato per trainare il cannone da 140\u00a0mm.\nIl Matador, apparso nel 1939, era facilmente riconoscibile per l'aspetto \"piatto\" della parte anteriore della cabina e per il tetto della stessa leggermente curvo. Il cassone di carico poteva avere una copertura di tela o in tessuto impermeabile. Il mezzo, per l'uso al quale era destinato, era inoltre dotato di un verricello dalla capacit\u00e0 di 7 ton e restava, in termini strutturali, un autocarro.\nServizio.\nIl mezzo venne utilizzato sia dalla Royal Air Force che dall'esercito britannico. Con la forza aerea venne impiegato sia come mezzo di trasporto che, nella versione a tre assi, come autocisterna per il rifornimento dei velivoli con capacit\u00e0 di 2.500 galloni (11.365 litri). Venne anche utilizzato per alare i grandi idrovolanti Short Sunderland.\nCon l'esercito il suo impiego principale fu il traino di pezzi di artiglieria quali il cannone/obice 25 pdr (88 mm ) o l'obice da 7,2\" (177\u00a0mm). In questo caso si affiancava ai trattori Morris C8 Quad e allo Scammel Pioneer. L'utilizzo pi\u00f9 comune rimaneva per\u00f2 il traino dell'obice da 5,5\" (140\u00a0mm) o del pezzo antiaereo QF 3,75\" (76,2\u00a0mm).\nNel periodo 1942 \u2013 1943, nel teatro operativo del Nord Africa venne anche utilizzato quale semovente di artiglieria di emergenza. In questo caso veniva montato sul cassone un pezzo Ordnance QF 6 lb da 57\u00a0mm. Il mezzo cos\u00ec realizzato venne designato AEC Mk.I Gun Carrier \"Deacon\". Un modello venne usato anche come portee da 57mm, con 175 mezzi completati.\nLa produzione totale fu di 9.000 esemplari. Con la fine del conflitto molti di questi veicoli furono destinati ad usi civili in vari settori."}
{"id": "615733", "revid": "116896289", "url": "https://it.wikipedia.org/wiki?curid=615733", "title": "Menotre", "text": "Il Menotre \u00e8 un fiume di alta collina che scorre interamente nel territorio del comprensorio montano folignate.\nGeografia.\nIl fiume nasce dalle sorgenti del fosso di Favuella, ad 800 , nei pressi del paese di Orsano (frazione montana del comune di Sellano, a 30\u00a0km da Foligno) e del monte Mareggia. Nei pressi dell'abitato di Rasiglia, il fiume si arricchisce di un certo numero di acque tributarie e si allarga a scorrere nella omonima valle, ad un'altezza media di 530 \nIl bacino imbrifero di 113\u00a0km\u00b2 copre una distanza di circa 30\u00a0km; all'altezza di Pale, una serie di salti e gole (dette dell'Altolina) lo fanno precipitare per circa 300\u00a0m nella Valle Umbra, prima che il fiume sfoci nel Topino nei pressi di Scanzano, alle porte di Foligno.\nLa buona portata (1\u00a0m\u00b3/s), ora drasticamente diminuita a causa delle innumerevoli opere di captazione, ha sempre assicurato forza motrice ad agricoltura ed opifici, sviluppatisi nel corso dei secoli nei paesi attraversati, quali Rasiglia, Scopoli, Pale, Belfiore, Vescia.\nAnche se in numero esiguo, \u00e8 tuttora possibile incontrare esemplari di trota fario e gamberi di fiume nel corso superiore."}
{"id": "615734", "revid": "729019", "url": "https://it.wikipedia.org/wiki?curid=615734", "title": "Bedford QL", "text": "Il Bedford QL era un mezzo militare da trasporto 4x4 inglese prodotto dalla Bedford, anche se inizialmente completato come autocarro medio 4\u00d72 da 3 tonnellate, e ampiamente usato per ruoli di trasporto truppa, trattore d'artiglieria, portee e altri impieghi ancora. Il primo modello apparve nel 1939.\nEsistevano diverse versioni: la QL-D era il trattore d'artiglieria, il QL-T, conosciuto come \"Drooper\" era la versione trasporto truppe (poteva trasportare 29 soldati completamente equipaggiati). La RAF utilizz\u00f2 soprattutto la versione autocisterna. Una versione anfibia, la \"Giraffe\" (giraffa), fu sviluppata, ma non pass\u00f2 mai lo stadio di prototipo."}
{"id": "615737", "revid": "1444396", "url": "https://it.wikipedia.org/wiki?curid=615737", "title": "Tarano", "text": "Tarano \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nTarano sorge a 234 metri di altezza sul livello del mare, su un costone dei monti Sabini.\nNel territorio comunale scorre il torrente Aia.\nStoria.\nIl paese di Tarano sub\u00ec dei danni a causa del terremoto della Marsica del 1915, per un po' di tempo gli sfollati furono accolti in baracche di legno poste nel luogo ove in seguito nacquero gli abitati di San Giorgio (Baracche di Tarano) e Borgonuovo (Baracche di San Polo).\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Tarano passa a quella di Rieti."}
{"id": "615738", "revid": "33689", "url": "https://it.wikipedia.org/wiki?curid=615738", "title": "Da Dresda a Venezia a piedi. Ancora in viaggio con la Musa", "text": ""}
{"id": "615741", "revid": "729019", "url": "https://it.wikipedia.org/wiki?curid=615741", "title": "Leyland Hippo", "text": "Il Leyland Hippo (ippopotamo) era un grosso autocarro inglese da 10 tonnellate con trazione 6x4, prodotto in Gran Bretagna. Sebbene basato su di un modello anteguerra, nella versione militare \u00e8 apparso solo nel 1944. Era un eccellente veicolo da trasporto dotato di una grande autonomia e capace di trasportare fino a 10 tonnellate. Era simile agli autocarri moderni, con un motore sistemato sotto alla cabina e un grande vano da carico posteriore.\nSviluppo.\nTra il 1939 ed il 1940 le forze armate britanniche ricevettero 330 Leyland Hippo \"Mk.I\", conosciuti anche come WSW17. Questa versione era stata realizzata adattando alle esigenze militari la versione destinata all'utilizzo civile. La principale differenza era costituita dalla adozione della versione militare della cabina e della carrozzeria aperta. Il Leyland Hippo \"Mk.II\" era un autocarro da trasporto pesante per usi generici utilizzato dalla RAF e dal British Army durante le fasi finali della seconda guerra mondiale e negli anni immediatamente successivi alla fine di questo conflitto.. Aveva una cabina in acciaio completamente chiusa ed era disponibile in una grande variet\u00e0 di allestimenti, compresa una camera oscura per lo sviluppo delle foto. Negli anni ottanta ve ne erano ancora in servizio.\nSe la versione precedente era stata realizzata utilizzando come base un veicolo destinato al mercato civile, l'Hippo \"Mk.II\" era un nuovo progetto della Leyland che venne sviluppato come risultato della pianificazione per il futuro sbarco sul continente europeo. In questa fase si era giunti alla conclusione che un veicolo che avesse una capacit\u00e0 di trasporto di 10 ton avrebbe offerto considerevoli vantaggi logistici rispetto all'utilizzo di veicoli di portata minore. Nel 1943 la Leyland inizi\u00f2 i lavori di progettazione di questo nuovo veicolo mentre la produzione inizi\u00f2 verso la fine del 1944. Per questo motivo l'Hippo \"Mk.II\" non giunse in tempo per essere impiegato durante lo sbarco in Normandia ma alla fine del conflitto in Europa erano entrati in servizio circa 1.000 Hippo \"Mk.II\". Questi veicoli furono utilizzati dalla RAF e dall'esercito britannico durante gli anni '50.\nL'Hippo \"Mk.II\" era un autocarro a tre assi con trazione 6x4. Il motore era un diesel sei cilindri in linea da 100 hp (75 kW) prodotto dalla stessa Leyland. La trasmissione era dotata di un cambio a cinque marce con una trasmissione ausiliaria a due rapporti. L'Hippo \"Mk.II\" era dotato di una cabina chiusa dotata di finestrini che si potevano abbassare. La parte superiore della cabina poteva essere rimossa in modo da ridurre l'altezza totale del veicolo quando doveva essere trasportato. La versione \"Mk.II\" era dotata di due ruote singole sugli assi posteriori della stessa sezione di quelle montate sull'asse anteriore mentre la successiva versione \"Mk.IIA\" aveva su questi assi delle ruote gemellate che per\u00f2 erano pi\u00f9 strette di quelle montate sull'asse anteriore. Questi veicoli erano quindi dotati di ruote di scorta differenti per l'asse anteriore e quello posteriore. Per gli impieghi generali il veicolo era dotato di una carrozzeria da un telaio in acciaio con tavole in legno che inglobavano anche i passaruota in modo da ridurre l'altezza del piano di carico, soluzione importante in quanto quasi sempre il veicolo veniva caricato e scaricato a mano. Archi di acciaio e una copertura in tela proteggevano il carico dagli agenti atmosferici e, se necessario, dall'osservazione del nemico. Su alcuni Hippo \"Mk.II\" vennero montati anche dei caravan, anche di tipo estensibile che permettevano di avere una superficie maggiore estendendo i lati e la parte posteriore. I veicoli di questo tipo potevano essere uniti tra di loro per formare un'area di lavoro ampia e stabile. Dopo la fine della guerra venne anche realizzata una versione cisterna con capacit\u00e0 di 9.000 l (2000 galloni imperiali) utilizzata per il rifornimento."}
{"id": "615746", "revid": "287204", "url": "https://it.wikipedia.org/wiki?curid=615746", "title": "Maria de' Medici (disambigua)", "text": "Per Maria de' Medici si pu\u00f2 intendere:"}
{"id": "615747", "revid": "125288116", "url": "https://it.wikipedia.org/wiki?curid=615747", "title": "Microsoft Flight Simulator X", "text": "Microsoft Flight Simulator X (detto anche FSX o FS10) costituisce il decimo capitolo della serie \"Microsoft Flight Simulator\". Il gioco \u00e8 venduto in 4 edizioni: \"Standard\", \"Professional\", \"Gold\" e \"Steam\". La versione Professional (chiamata anche Deluxe all'estero), rispetto a quella Standard, comprende molte pi\u00f9 cose, tra queste spiccano 6 nuovi aerei, pi\u00f9 missioni e il ruolo di controllore del traffico aereo nelle sessioni in rete. La Gold, invece, comprende tutti gli oggetti presenti nell'edizione Professional e nell'estensione \"Microsoft Flight Simulator X Acceleration\". Il 18 dicembre 2014 Flight Simulator X esce anche su Steam grazie a Dovetail Games, con il nome \"Microsoft Flight Simulator X: Steam Edition\".\nModalit\u00e0 di gioco.\nIl gameplay di Microsoft Flight Simulator X non si discosta molto dagli altri titoli della serie, questo, infatti, propone un livello di volo abbastanza simulativo. Durante il volo, infatti, non sar\u00e0 raro imbattersi in correnti d'aria che deviano il moto dell'aeromobile oppure subire effetti di precessione. Tuttavia il realismo del volo pu\u00f2 essere regolato a piacimento tramite l'apposito menu che permette all'utente di settare vari parametri tra i quali il rilevamento delle collisioni e dei danni oppure il controllo manuale o automatico del timone.\nNel gioco si possono inoltre programmare o attivare guasti all'aeromobile, tra questi si possono citare, per esempio, i guasti al carrello d'atterraggio o alla pompa del carburante.\nUn'altra possibilit\u00e0 che il gioco offre \u00e8 quella di poter modificare a piacimento il carburante e il carico dell'aeromobile, anche se questo influir\u00e0 sulla manovrabilit\u00e0 dello stesso e nel caso del carburante costringer\u00e0 l'utente anche a tenere sott'occhio la quantit\u00e0 di quest'ultimo durante i suoi voli.\nIn ogni volo si potr\u00e0 parlare con la torre di controllo tramite una finestra ATC che ci consentir\u00e0 di selezionare varie opzioni di risposta.\nVisuale di gioco.\nIl gioco presenta molte visuali di gioco intercambiabili tramite uno o pi\u00f9 tasti o tramite un apposito menu a tendina. Come nei titoli precedenti vi sono quattro visuali principali che possono essere cambiate in sequenza con il tasto \"\"S\" (di default) \"della tastiera, le visuali principali sono:\nLa visuale si pu\u00f2, per\u00f2, personalizzare in base alle esigenze dell'utente modificando, ad esempio, l'altezza della stessa oppure ruotando la telecamera nella direzione voluta.\nVolo libero.\nLa modalit\u00e0 di volo libero permette all'utente di creare un volo personalizzato potendo scegliere la data, l'ora, il luogo di partenza e il luogo d'arrivo (potendo, quindi, creare un piano di volo VFR o IFR) le condizioni atmosferiche e l'aeromobile, nonch\u00e9 includere anche guasti o modificare il carburante e il carico dello stesso. Il meteo pu\u00f2 essere selezionato tra le varie opzioni oppure personalizzato a piacimento, il quale pu\u00f2 variare da regione a regione o scaricando i dati meteo reali con la possibilit\u00e0 di aggiornarli ogni 15 minuti o lasciarli statici.\nMissioni.\nIl gioco, oltre alla possibilit\u00e0 di svolgere voli liberi, offre anche quella di poter eseguire missioni con obbiettivi prefissati. Le missioni sono pi\u00f9 di 30 nella versione Standard, mentre superano le 50 in quella Professional. Le missioni vanno dalle esercitazioni, a quelle dove si dovr\u00e0 effettuare un atterraggio d'emergenza, a quelle riguardanti gare e molte altre le quali presentano dialoghi in cabina col co-pilota preregistrati. Durante la missione, se l'opzione \u00e8 attivata, si possono apportare delle modifiche alla stessa le quali possono comprendere una modifica delle condizioni meteo, del luogo e molto altro, ma cos\u00ec facendo, dopo il completamento di quest'ultima non si otterr\u00e0 alcuna ricompensa.\nCentro di addestramento.\nPur non essendo una vera e propria modalit\u00e0 di gioco, il centro di addestramento permette all'utente di acquisire nozioni sul gioco le quali possono toccare vari campi come, ad esempio, la configurazione grafica, le visuali oppure informazioni riguardanti gli aeromobili. Nella sezione sono, inoltre, presenti alcune lezioni di volo tenute dall'istruttore Rod Machado con tanto di appunti da studiare che consentono all'utente di imparare le nozioni base del volo.\nSessioni Online.\nSi pu\u00f2 volare con altri piloti utilizzando una VPN o network di chat online. In entrambi si pu\u00f2 far carriera superando esami. Numerose VA (Compagnie Virtuali) permettono di svolgere il lavoro di un pilota di linea. In molte di queste si pu\u00f2 volare online utilizzando i networks gi\u00e0 descritti.\nAerei.\nTutti gli aerei dei pacchetti di espansione sono stati resi disponibili nella Steam Edition."}
{"id": "615748", "revid": "729019", "url": "https://it.wikipedia.org/wiki?curid=615748", "title": "OM Autocarretta", "text": "Per velocizzare e migliorare i collegamenti tra le truppe in alta montagna e le caserme poste in fondo valle, agli inizi degli anni trenta del XX secolo si progettarono e si misero in opera alcuni mezzi leggeri, quali il Lancia 3Ro 4x2 da 6,5 tonnellate, usato anche come cannone contraerei semovente, il Fiat-SPA 38R 4x2 e il Fiat Dovunque 33; il mezzo pi\u00f9 versatile ed utilizzato fu la OM Autocarretta.\nStoria.\nNel 1927 l'appena costituito Ispettorato tecnico automobilistico del Regio Esercito, al fine di migliorare, e rendere pi\u00f9 veloci, i collegamenti tra le truppe operanti in montagna e le caserme poste in fondo valle, eman\u00f2 un bando di concorso \"servizio in montagna\" per la progettazione e la realizzazione di un piccolo autocarro capace di operare sulle mulattiere carrarecce militari in montagna. Vennero invitare a presentare i loro progetti quattro ditte, Ansaldo, Ceirano, Fiat, e Lancia. Le ultime tre erano gi\u00e0 ditte che avevano fornito numerosi, ottimi, mezzi al Regio Esercito, come il Lancia 3Ro 4x2 da 6,5 tonnellate, il Fiat-SPA 38R 4x2, il Fiat Dovunque 33 e il Ceirano 50. La ditta Ansaldo di Genova era passata, in quello stesso anno, sotto il controllo della Macchi di Varese, che aveva acquisito il controllo della maggioranza delle azioni. Presidente della ditta era appena stato nominato il sindaco di Milano, Ernesto Belloni.\nLa S.A. automobili Ansaldo di Torino incaric\u00f2 l'ingegnere Giulio Cesare Cappa, che aveva lasciato la Fiat per aprire un proprio ufficio tecnico, di progettare il nuovo automezzo.\nIn risposta la bando \"servizio in montagna\" la Fiat present\u00f2 il modello 1014, la Ceirano il modello 1015, mentre la Lancia rinunci\u00f2 a presentare alcunch\u00e9 nei primi sei mesi del 1931. Inaspettatamente nel 1930, e fuori dal concorso ufficiale, la Moto Guzzi present\u00f2 una elaborazione della motoblindomitragliatrice a tre ruote, dapprima trasformata in trattore leggero per il traino in montagna di un pezzo d'artiglieria da 65/17 Mod. 1908/1913, e poi in autocarro cingolato o ruotato con due treni di rotolamento svincolati dal telaio.\nIl prototipo dell'autocarro da montagna Ansaldo fu provato nella valli del pinerolese nel dicembre 1929, e il giorno 13 del mese partendo da San Germano raggiunse Ruata di Pramollo avanzando su una strettissima mulattiera. A causa delle difficolt\u00e0 finanziarie in cui versava la Ansaldo, il progetto fu ceduto per la commercializzazione alla ditta O.M. di Brescia, che aument\u00f2 la cilindrata del propulsore da 1.350 cm\u00b3 a 1.615 cm\u00b3. Cos\u00ec modificato fu presentato in tre esemplari alla prove di omologazione che si svolsero nella seconda met\u00e0 del 1931, ma gi\u00e0 nel primo semestre era stato emesso un ordine di produzione per un primo lotto. L'omologazione avvenne nella prima met\u00e0 del 1932, e il messo fu designato ufficialmente autocarretta 32, mentre tutti i modelli concorrenti furono abbandonati. Nel 1933 la OM entr\u00f2 a far parte del gruppo Fiat, e vennero sperimentata una carrozzeria speciale per il trasporto di persone, e una versione autobotte per il trasposto di acqua.\nNel prime sei mesi del 1934 fu avviato un progetto di modernizzazione dell'autoveicolo, installando una dinamo Bosch in grado di alimentare il faro centrale e i due laterali, che prima funzionavano ad acetilene, fu aumentata la carreggiata a 1,10 m per cercare di migliorare la condotta di guida, che risultava difficile, e vennero introdotte migliorie annche alle sospensioni e alla tiranteria dello sterzo. Queste modifiche diedero vita alla versione autocarretta 35, e furono poi adottate retroattivamente sulle modello 32. Rimase a livello sperimentale l'uso di un pre-selettore Wilson, mentre nel corso di una seconda commessa del modello 32 furono realizzati 20 esemplari di una versione trasporto persone denominata \"vettura da ricognizione in montagna\".\nCon l'adozione dell'ordinamento Baistrocchi il Regio Esercito costitu\u00ec le prima due divisioni motorizzate, la \"Trento\" e la \"Po\". L'adozione sul modello 35 di ruote pneumatiche e di un moltiplicatore diede vita alla versione denominata autocarretta 36mt, da cui vennero derivate le 36 P o DM con carrozzeria torpedo per il trasporto di una squadra di fucilieri con due armi di reparto Breda Mod. 30 montate su di essa su supporti a candeliere Chiappi-Soriani. A livello sperimentale rimasero l'installazione in affusti singoli o binati di mitragliatrici Fiat Mod. 35 cal.6,5 mm per il tiro contro aerei in volo a bassa quota. Nel 1937 il modello 36mt fu rivisto abbandonando le ruote pneumatiche, mantenendo per\u00f2 gli ammortizzatori idraulici. Questa variante fu denominata autocarretta 37.\nTecnica.\nPer quanto riguarda la parte meccanica, si va dai 20 CV del mod. 32 ai 23 CV dei modelli successivi, ed una velocit\u00e0 massima di 20\u00a0km/h per il primo modello e di 40\u00a0km/h nei successivi.\nL'autocarretta OM era dotata di sospensioni a doppia balestra trasversale e 4 ruote motrici sterzanti con semipneumatici (con eventuali cingoli) nei primi modelli o pneumatici nelle ultime versioni. Questo mezzo, assai versatile e con buone doti meccaniche, permetteva di superare i tratti pi\u00f9 erti delle strade militari d'alta montagna (ne \u00e8 un valido esempio la strada militare di Val Morino, che da Fenils conduce alla Batteria dello Chaberton in un tragitto di circa 14\u00a0km e 72 tornanti), anche se la scarsa stabilit\u00e0 ne rese difficoltoso l'utilizzo nei percorsi trasversali.\nImpiego operativo.\nIl primo impiego bellico avvenne durante il corso della guerra d'Etiopia, e nel maggio 1936 risultavano inviate in Eritrea 1.337 autocarrette modello 32 e 35, e altre 78 in Somalia. Assegnati a quattro autogruppi, durante l'uso in Africa Orientale Italiana emersero alcuni problemi e furono consigliata l'introduzione di modifiche come un aumento della cilindrata del motore, diminuzione del numero dei giri dello stesso, applicazione di un filtro di depurazione dell'aria, miglioramento del sistema di sospensioni e trasmissione, la possibilit\u00e0 di sostituire le ruote normali con quelle pneumatiche durante le lunghe percorrenze o nell'utilizzo su fondi ghiaiosi e sulla sabbia.\nDurante la guerra civile spagnola, il Corpo Truppe Volontarie ne impieg\u00f2 328 esemplari distribuiti in Autosezioni di 24 mezzi cadauna, utilizzate anche per il traino meccanico dei cannoni 65/17 Mod. 1908/1913.\nNel settembre 1937 si era rilevato che, a fronte di un fabbisogno di 2.411 esemplari, ne fossero in fase di allestimento solo 700 esemplari, mentre nell'ottobre 1939 si rilevava l'esistenza di un totale di 2.751 esemplari dei vari modelli. Questo fatto port\u00f2 ad una indagine dell'Ispettorato generale della Finanza presso il Ministero della guerra, che port\u00f2 alla scoperta che, con i fondi assegnati dal giugno 1935 al 15 ottobre 1939 erano stati acquistati dal Servizio motorizzazione un totale di 2.000 autocarrette al costo complessivo di 66.000.000 di lire dell'epoca. Ogni esemplare era costato la rilevante cifra di 33.000 lire.\nIl Regio Esercito entr\u00f2 nella seconda guerra mondiale con 2.751 autocarrette (senza contare quelle in Africa Orientale Italiana) ed altri commissionati. Malgrado le difficolt\u00e0 riscontrate con le autocarrette modello 36 DM e P, queste furono utilizzate ampiamente durante tutto il conflitto, specialmente sul fronte russo e nei Balcani. Sul teatro operativo balcanico venne utilizzata anche sulle linee a scartamento ridotto, dotato di blindature di fortuta costituite da piccoli scudi di trincea risalenti alla prima guerra mondiale, e con la sostituzione delle ruote pneumatiche con ruote ferroviarie. La produzione fu interrotta a favore dei pi\u00f9 moderni autocarri leggeri SPA CL39 e Fiat-SPA 38R, mentre il sostituto designato, il trattorino Pavesi R.8, pur sottoposto a prove tecniche fin dal 1936, non entr\u00f2 mai in produzione.\nVersioni.\nOM 32.\n\u00c8 stata la prima versione del mezzo. I primi due lotti furono lungamente testati dal Regio Esercito e suggerirono quindi le modifiche che porteranno al modello successivo.\nOM 35.\nPresentata a Milano nel 1935, aveva la carreggiata allargata di 100\u00a0mm per aumentare la stabilit\u00e0 trasversale non esaltante del primo modello; inoltre risulta migliorata la tenuta di strada e il sistema di illuminazione. Alla prova dei fatti, il mezzo si dimostr\u00f2 eccellente per manovrabilit\u00e0, mobilit\u00e0 sui terreni difficili e facilit\u00e0 di gestione, mentre una pecca era rappresentata dalla bassa velocit\u00e0.\nOM 36 DM.\nL'Autocarretta 36 DM (Divisione Motorizzata) \u00e8 un adattamento della 35 alle esigenze delle Grandi Unit\u00e0 motorizzate, cui era stata decisa l'assegnazione di 2000 esemplari. Le modifiche consistevano nell'aumento degli uomini trasportabili, la sostituzione delle gomme piene con gli pneumatici \"Artiglio\", una maggiore velocit\u00e0 massima e la predisposizione per l'installazione dei due Breda Mod. 30 da 6,5\u00a0mm. Dopo sperimentazione da parte delle truppe in patria ed in Libia, fu criticato per la cattiva manovrabilit\u00e0, la fragilit\u00e0 del parabrezza e soprattutto l'eccessiva altezza che ne facilitava l'individuazione.\nFu prodotta in due versioni:\nOM 37.\nIl modello definitivo fu presentato nel 1938; era ottimizzato per il trasporto materiali in ambiente europeo (e non coloniale); le differenze rispetto al modello precedente riguardano il ritorno allo pneumatico pieno, l'assenza del parabrezza anteriore, una maggiore capacit\u00e0 del serbatoio carburante da 39 a 41 litri ed un aumento del carico utile a 900\u00a0kg. Alcuni esemplari equipaggiarono anche i Vigili del fuoco.\nAutocarretta ferroviaria blindata Mod. 42.\nNel 1942 venne realizzato il prototipo di \"Autocarretta ferroviaria blindata\" su richiesta del Comando Superiore FF.AA. di Slovenia e Dalmazia, che aveva la necessit\u00e0 di sostituire le autoblindo AB40 sulle linee ferroviarie a scartamento ridotto dell'Erzegovina. Testata in Val Gardena dal Genio ferrovieri, il mezzo venne adottato il 18 dicembre 1942 come Autocarretta ferroviaria blindata Mod. 42. Essa derivava dall'autotelaio della OM 36, dotato di una casamatta blindata con mitragliatrice Breda Mod. 38 su supporto sferico. L'equipaggio era di due persone, conduttore e mitragliere, con la possibilit\u00e0 di trasportare altri uomini o materiali nel vano di trasporto munito di feritoie di tiro. Raggiungeva la velocit\u00e0 di 15\u00a0km/h e, non essendo dotata di doppia guida, per invertire la marcia l'autocarretta veniva sollevata dal binario con un martinetto idraulico e girata manualmente. Prodotta in 20 esemplari riuniti in un Reparto autonomo su due plotoni, alcuni esemplari furono impiegati, dopo l'Armistizio di Cassibile, dalla Wehrmacht."}
{"id": "615752", "revid": "38275", "url": "https://it.wikipedia.org/wiki?curid=615752", "title": "Dodge WC62 (trasporto)", "text": ""}
{"id": "615753", "revid": "31886", "url": "https://it.wikipedia.org/wiki?curid=615753", "title": "Black Wall Street", "text": "Con il termine Black Wall Street si pu\u00f2 intendere:"}
{"id": "615754", "revid": "640277", "url": "https://it.wikipedia.org/wiki?curid=615754", "title": "Rumi (disambigua)", "text": ""}
{"id": "615756", "revid": "339392", "url": "https://it.wikipedia.org/wiki?curid=615756", "title": "Autocarri medi in servizio nell'US Army (trasporti)", "text": ""}
{"id": "615757", "revid": "226458", "url": "https://it.wikipedia.org/wiki?curid=615757", "title": "Halfdan il Mite", "text": "Figlio di Eystein Halfdansson secondo la Saga degli Ynglingar era generoso nell'elargire oro, ma avaro di cibo per i suoi uomini.\nGrande condottiero, comp\u00ec spesso saccheggi ottenendo grandi ricchezze.\nSua moglie fu Liv, la figlia di re Dag di Vestmar. Halfdan il Mite mor\u00ec di malattia nel suo letto.\nIl suo successore fu suo figlio, Gudr\u00f8d il Cacciatore."}
{"id": "615758", "revid": "287204", "url": "https://it.wikipedia.org/wiki?curid=615758", "title": "Kricketune", "text": ""}
{"id": "615759", "revid": "72563", "url": "https://it.wikipedia.org/wiki?curid=615759", "title": "H\u00e1lfdan hinn mildi", "text": ""}
{"id": "615761", "revid": "729019", "url": "https://it.wikipedia.org/wiki?curid=615761", "title": "Mack NO", "text": "Tra gli autocarri pesanti americani della seconda guerra mondiale vennero ad essere particolarmente importanti quelli di produzione Mack, come il Mack EXBX, il Mack NR4, e soprattutto il Mack NO, usato dal 1944 come trasporto di artiglierie pesanti.\nUsato come trattore tanto per il Long Tom quanto per l'obice M1 8 in,divenne leggendario per la sua potenza e la sua affidabilit\u00e0.\nCollegamenti esterni.\nMuseo con esemplare di Mack NO"}
{"id": "615765", "revid": "339392", "url": "https://it.wikipedia.org/wiki?curid=615765", "title": "Gudr\u00f8d Veidekonge", "text": ""}
{"id": "615767", "revid": "339392", "url": "https://it.wikipedia.org/wiki?curid=615767", "title": "Gu\u00f0r\u00f6\u00f0ur vei\u00f0ikonung", "text": ""}
{"id": "615776", "revid": "327773", "url": "https://it.wikipedia.org/wiki?curid=615776", "title": "Fittone", "text": "Il fittone \u00e8 la radice principale delle piante quando le ramificazioni laterali dell'apparato radicale sono meno lunghe e robuste rispetto al suo centrale.\nCaratteristiche.\nSi presenta come un grosso corpo cilindrico a carattere legnoso che scende verticalmente dal fusto della pianta, assicurando ancoraggio e stabilit\u00e0 alla pianta, oltre al normale scopo di trasporto delle sostanze nutritive al corpo emerso del vegetale. Un esempio di fittone \u00e8 la parte arancione delle carote impiantate saldamente nel terreno grazie ad esso. \nAltra pianta con radice fittonante \u00e8 il girasole, che grazie a questa struttura intercetta bene l'acqua del terreno, rendendosi cos\u00ec quasi \"autonomo\" per quanto concerne l'approvvigionamento idrico.\nNelle eudicotiledoni sono presenti radici che si spingono in profondit\u00e0 in modo molto caratteristico. Una radice centrale, infatti, raggiunge la profondit\u00e0 del suolo lasciandosi dietro delle radici laterali le quali si dividono, ulteriormente, in piccole radici. Le radici a fittone scavano nel terreno cunicoli il cui rapporto parte epigea/radice arriva a 1:10; per ogni metro di pianta quindi, si sviluppano circa dieci metri di radici.\nLe piante messe in vaso spesso perdono la capacit\u00e0 di penetrare il suolo fino alle falde per l'atrofizzazione del fittone. Una pianta d'albicocco che abbia penetrato dalla nascita il terreno, pu\u00f2 raggiungere gli 800 anni di vita."}
{"id": "615779", "revid": "110157", "url": "https://it.wikipedia.org/wiki?curid=615779", "title": "Partito Democratico (Serbia)", "text": "Il Partito Democratico (\"\u0414\u0435\u043c\u043e\u043a\u0440\u0430\u0442\u0441\u043a\u0430 \u0441\u0442\u0440\u0430\u043d\u043a\u0430\", DS) \u00e8 un partito politico serbo.\nIl DS si trova attualmente all'opposizione. \u00c8 un partito progressista vicino ad istanze liberali sociali, membro presso l'Internazionale Socialista, l'Alleanza Progressista e il PSE.\nLa storia.\nDal 1919 al 1989.\nIl DS venne fondato nel 1919 dopo la formazione del Regno dei Serbi, Croati e Sloveni. Il DS nacque dalla fusione del \"Partito Radicale Indipendente\" e alcuni partiti croati e sloveni. Primo presidente fu Ljubomir Davidovi\u0107. Dopo la morte di questi, nel 1940, venne eletto Milan Grol. Il PD divenne il primo partito alle elezioni del 1920 e fino al 1929 prese parte a vari governi. Nel 1929, Alessandro I di Jugoslavia cambi\u00f2 il nome del paese in Regno di Jugoslavia ed assunse i pieni poteri, abolendo la costituzione. Si pass\u00f2, cos\u00ec, da una monarchia costituzionale ad una monarchia assoluta. Il DS rimase, in tal modo, all'opposizione fino alla Seconda guerra mondiale, durante la quale, tra il 1941 ed il 1945, la Jugoslavia cadde sotto l'occupazione nazista e fascista. Molti esponenti del DS esiliarono in Gran Bretagna, altri parteciparono alla lotta di liberazione. Alla fine della guerra, dopo le elezioni politiche e la presa del potere del Partito Comunista di Jugoslavia, guidato da Josip Broz Tito, il DS venne bandito dalla vita politica del paese. Molti militanti e responsabili del partito vennero arrestati ed incarcerati.\nDal 1989 ad oggi.\nIl DS venne rifondato nel 1989, alla fine del regime comunista, e venne eletto presidente Dragoljub Mi\u0107unovi\u0107. Alle prime elezioni democratiche del 1990, DS ottenne 7 deputati. Nel 1994 il partito elesse proprio presidente Zoran \u0110in\u0111i\u0107. \u0110in\u0111i\u0107, nel 1997, venne eletto sindaco di Belgrado. Nel 2000 DS partecip\u00f2 attivamente alle proteste di piazza, che portarono alle dimissioni del Presidente della Repubblica, Slobodan Milo\u0161evi\u0107 del Partito Socialista di Serbia.\nAlle politiche dello stesso anno, il DS si present\u00f2 all'interno della coalizione \"Opposizione Democratica di Serbia\". L'ODS raccoglieva ben 18 partiti, tra cui: Partito Democratico di Serbia di Vojislav Ko\u0161tunica, Alleanza Civica di Serbia, Partito Democratico Cristiano di Serbia, Nuova Serbia, Unione Socialdemocratica.\nL'ODS ottenne la maggioranza parlamentare (64,7% dei voti). Zoran \u0110in\u0111i\u0107, leader del DS, venne eletto primo ministro. Vojislav Ko\u0161tunica, nel settembre dello stesso anno, venne eletto Presidente della Serbia. L'ODS govern\u00f2, per\u00f2, solo fino al 2003 a causa delle divisioni all'interno della coalizione, dovute alla volont\u00e0 del Partito Democratico di Serbia di agire autonomamente.\nNel marzo 2003, Zoran \u0110in\u0111i\u0107, leader del DS e primo ministro, venne assassinato. Milorad Ulemek accusato dell'omicio venne condannato a quarant'anni di carcere. Nelle operazioni per ricercare i colplevoli il governo venne accusato, dall'opposizione e da Amnesty International, di aver violato i diritti umani.\nIl nuovo primo ministro Zoran \u017divkovi\u0107 port\u00f2 il paese alle elezioni politiche. Nelle proprie liste, il DS accolse i candidati di alcuni partiti minori che avevano fatto parte della OSD: Alleanza Civica di Serbia, Centro Democratico, Unione Socialdemocratica, Partito Bosniaco di Sand\u017eak, Partito Social Liberale di Sand\u017eak.\nLa coalizione del DS ottenne il 12,7% ed elesse 38 deputati, di cui 23 andarono al DS. Il DS non entr\u00f2 a far parte del nuovo governo composto dal Partito Democratico di Serbia, dal Movimento Rinnovamento Serbo - Nuova Serbia e da G17 Plus. Boris Tadi\u0107, nello stesso anno venne eletto nuovo leader del partito Boris Tadi\u0107. Tadi\u0107 si present\u00f2 alle elezioni presidenziali del 2004 e venne eletto Presidente di Serbia al secondo turno, con il 53,7% dei voti.\nNel 2004, il Centro Democratico conflu\u00ec nel DS. Nel 2005, il DS sub\u00ec la scissione ad opera di \u010cedomir Jovanovi\u0107, che diede vita al Partito Liberal-Democratico (LDP).\nAlle elezioni parlamentari del 2007, il Partito Democratico increment\u00f2 i propri voti, passando dal 12,6 al 22,9%. I democratici passarono, cos\u00ec, da 23 a 60 deputati, superando in tal modo gli alleati-rivali del Partito Democratico di Serbia. Il Partito Radicale Serbo, nazionalista, rimase il primo partito, ma perse un seggio. Il dato dei democratici risult\u00f2 ancora pi\u00f9 rilevante perch\u00e9 la Coalizione filo-europea di partiti di centro-sinistra, (LDP, GSS, LSV, SDU) super\u00f2 il 5% dei voti, ottenendo 15 seggi.\nAlle elezioni presidenziali del 2008 il leader del DS Tadic si ripresent\u00f2 alle presidenziali vincendo al secondo turno col 50,7%. Alle elezioni politiche anticipate del 2008, DS si present\u00f2 insieme ai liberal-conservatori di G17 Plus, al Movimento Rinnovamento Serbo e altri socialdemocratici nella lista Per una Serbia Europea. La lista unitaria ottenne il 38,4% dei voti, permettendo ai democratici di incrementare i propri seggi a 64. DS ha formato il nuovo governo, che \u00e8 sostenuto anche da: G17+, Partito Socialista di Serbia, pensionati (PUPS), Lega dei Socialdemocratici di Voivodina, Movimento del Rinnovamento Serbo, Serbia Unitaria, Insieme per Kragujevac.\nAlle elezioni parlamentari del 2012 DS si present\u00f2 insieme al Partito Socialdemocratico di Serbia, alla Lega dei Socialdemocratici di Voivodina e al Partito Democratico Cristiano di Serbia. Questa coalizione \u00e8 arrivata seconda (dietro al Partito Progressista Serbo) e ha ottenuto il 22,07% e 67 seggi di cui 49 sono andati al DS. Per\u00f2 alle elezioni presidenziali Tadic candidatosi per la terza volta \u00e8 stato sconfitto da Tomislav Nikoli\u0107, candidato del Partito Progressista Serbo principale partito di centro-destra.\nDopo la sconfitta di Tadic, il DS fallisce le trattative per la formazione del governo e dopo dodici anni passa all'opposizione del nuovo governo guidato da Ivica Da\u010di\u0107.\nIl 25 novembre 2012 Dragan \u0110ilas \u00e8 stato eletto nuovo presidente del partito subentrando a Tadi\u0107.\nNel gennaio 2014 cade il governo Da\u010di\u0107 e si va a elezioni anticipate a marzo. A febbraio per\u00f2 l'ex-presidente Tadi\u0107 in contrasto con \u0110ilas, abbandona il DS fondando il Nuovo Partito Democratico - Verdi. Dopo la scissione i democratici si presentano autonomamente (candidando solo alcuni esponenti del Nuovo Partito e dell'Alleanza Democratica dei Croati in Voivodina) con la lista \"Con il Partito Democratico per una Serbia Democratica\". Subiscono per\u00f2 una sonora sconfitta ottenendo il 6,03% e 19 deputati (17 al DS). Cos\u00ec indebolito il partito \u00e8 passato all'opposizione del governo di Aleksandar Vu\u010di\u0107 (leader del Partito Progressista). Dopo le elezioni il governatore della Voivodina Bojan Pajti\u0107 diviene leader dei democratici.\nAlle elezioni anticipate del 2016 DS si allea con il Nuovo Partito, Insieme per la Serbia e l'Alleanza Democratica dei Croati in Voivodina ottenendo il 6,02%, 16 deputati (12 al DS) e rimanendo all'opposizione.\nPolitiche.\nIl DS si caratterizza per il sostegno alla democrazia parlamentare, la depoliticizzazione della pubblica amministrazione, l'indipendenza della magistratura e dei mass media. Il DS \u00e8 favorevole al decentramento amministrativo, in particolar modo della Voivodina, e dell'ingresso della Serbia nell'Unione europea. Si impegna per il rafforzamento dello Stato sociale, sostiene i sindacati, ma nel frattempo si fa portavoce delle istanze della classe media.\nLeader del partito.\ntra il 1945 e il 1990 il partito fu sciolto"}
{"id": "615780", "revid": "729019", "url": "https://it.wikipedia.org/wiki?curid=615780", "title": "Pegaso 3055", "text": "Il Pegaso 3055 \u00e8 un autocarro dell'esercito spagnolo, scelto nel 1982 come successore del Pegaso 3050.\nCaratteristiche.\nIl veicolo, con trazione 6x6, ha il vano di carico e la cabina coperti da un telone e il parabrezza \u00e8 abbattibile per facilitare il trasporto aereo. \u00c8 disponibile un \"hardtop\" (una copertura rigida) per la cabina del conducente.\nIl Pegaso 3055 pu\u00f2 trasportare 6t in marcia fuoristrada e circa 12 quando viaggia su strada. Le varianti prodotte includono un trattore d'artiglieria, un mezzo per le riparazioni, una autogr\u00f9, un'autocisterna, un autocarro con cassone ribaltabile e un mezzo antincendio.\nL'autocarro prodotto dalla Pegaso pu\u00f2, in alternativa, trasportare fino a 30 soldati completamente equipaggiati. L'ultima versione del Pegaso 3055, prodotta prima dell'acquisto della casa spagnola da parte di IVECO, \u00e8 la \"Model 7323\" con passo allungato."}
{"id": "615786", "revid": "712828", "url": "https://it.wikipedia.org/wiki?curid=615786", "title": "Mutaito", "text": ""}
{"id": "615788", "revid": "1305772", "url": "https://it.wikipedia.org/wiki?curid=615788", "title": "Partito Democratico Serbo", "text": "La voce pu\u00f2 riferirsi a:"}
{"id": "615789", "revid": "2029172", "url": "https://it.wikipedia.org/wiki?curid=615789", "title": "Gessate (metropolitana di Milano)", "text": "La stazione di Gessate \u00e8 una stazione della linea M2 della metropolitana di Milano, capolinea della tratta extraurbana nord-orientale da/per Cascina Gobba. Serve l'omonimo comune.\nStoria.\nLa stazione venne attivata il 13 aprile 1985, come capolinea del prolungamento proveniente da Gorgonzola.\nDal 26 luglio al 31 agosto 2014 la stazione di Gessate \u00e8 stata chiusa per la realizzazione della Tangenziale Est Esterna di Milano. Per quel periodo i treni hanno limitato le corse a Cascina Antonietta, capolinea temporaneo.\nStrutture e impianti.\nSi tratta di una stazione di superficie, strutturalmente molto simile alla stazione Cascina Antonietta. Si tratta inoltre dell\u2019impianto della rete pi\u00f9 periferico, distante 21,3 km da Duomo.\nDi conseguenza la stazione esula dall'area urbana della metropolitana milanese, ed \u00e8 regolata dalla tariffa interurbana.\nServizi.\nLa stazione dispone di:\nInterscambi.\nAlla stazione della metropolitana \u00e8 annessa un'autostazione che funge da capolinea delle autolinee interurbane dirette a Cassano, Melzo, Monza, Paderno d\u2019Adda, Vaprio e Vimercate."}
{"id": "615791", "revid": "729019", "url": "https://it.wikipedia.org/wiki?curid=615791", "title": "YAZ 2300", "text": "Lo YAZ 2300 \u00e8 un modello di autocarro militare prodotto dall'azienda olandese DAF, con trazione integrale e con capacit\u00e0 di trasporto di 10 tonnellate.\nGli autocarri DAF sono ben noti per il loro ruolo di mezzi commerciali, ma anche nel settore militare essi sono stati largamente impiegati. Lo YAZ 2300 \u00e8 uno dei modelli pi\u00f9 importanti, praticamente un autocarro civile adattato al ruolo militare."}
{"id": "615792", "revid": "41949", "url": "https://it.wikipedia.org/wiki?curid=615792", "title": "Netbeans", "text": ""}
{"id": "615793", "revid": "729019", "url": "https://it.wikipedia.org/wiki?curid=615793", "title": "Cascina Antonietta", "text": "La stazione di Cascina Antonietta \u00e8 una stazione della linea M2 della metropolitana di Milano. Si trova sulla tratta extraurbana Cascina Gobba-Gessate e serve l'omonima localit\u00e0 nel comune di Gorgonzola.\nStoria.\nLa stazione venne attivata il 13 aprile 1985, come parte del prolungamento da Gorgonzola a Gessate. Cascina Antonietta mantiene da allora il titolo di stazione meno frequentata dell\u2019intera metropolitana: nel 2018 l\u2019afflusso giornaliero di passeggeri \u00e8 stato di 600 persone. Unica eccezione \u00e8 l\u2019anno 2014, in cui la stazione ha servito come capolinea temporaneo in sostituzione di Gessate.\nStrutture e impianti.\nSi tratta di una stazione di superficie, strutturalmente molto simile alla stazione Gessate.\nLa stazione esula dall'area urbana della metropolitana milanese, ed \u00e8 regolata dalla tariffa interurbana.\nServizi.\nLa stazione dispone di:"}
{"id": "615794", "revid": "729019", "url": "https://it.wikipedia.org/wiki?curid=615794", "title": "GBU 15", "text": "Per circa un quarto di secolo, fino a met\u00e0 degli anni ottanta, il Berliet GBU 15 \u00e8 stato l'autocarro 6x6 standard dell'esercito francese prodotto dalla Berliet.\nCon un peso a vuoto di 15,8 tonnellate era capace di trasportarne fino a 6 in fuoristrada, 10 su strada normale e di trainarne 15. \nIl motore era collocato sotto l'insolita cabina a quattro porte, con le due posteriori spostate alla fine dell'abitacolo, che aveva tetto e finestrini removibili. Il veicolo poteva usare una grande quantit\u00e0 di carburanti, incluso benzina, paraffina, JP4, gasolio, carburante agricolo e, a regimi pi\u00f9 bassi, oli minerali e vegetali.\nAl veicolo veniva applicato un argano che poteva sollevare fino a 8t. Il GBU 15 veniva usato di solito per trainare l'obice da 155mm \"Modele 1950\".\nLe varianti principali includevano un trattore d'artiglieria, un'autocisterna e un veicolo per le riparazioni. \u00c8 stato in seguito sostituito dal Renault TRM 10.000."}
{"id": "615798", "revid": "1970900", "url": "https://it.wikipedia.org/wiki?curid=615798", "title": "Bianca de' Medici", "text": "Biografia.\nNata il 10 settembre del 1445, fu educata come le sorelle ed i fratelli ad una cultura umanistica.\nSpos\u00f2 Guglielmo de' Pazzi nell'agosto 1459 e fu di fatto coinvolta nella Congiura dei Pazzi, sebbene suo marito ne fosse estraneo. Infatti, grazie alla parentela recentemente acquisita, suo cognato Francesco de' Pazzi e lo zio di suo marito Jacopo de' Pazzi poterono entrare in contatto familiare con i Medici e tradirli. Sfumata la prima occasione del pranzo nella Villa Medici a Fiesole, causa assenza di Giuliano, il delitto si consum\u00f2 tramite l'uso di sicari il giorno di Pasqua del 1478 nella cattedrale di Santa Maria del Fiore.\nDopo la \"Congiura\", fu esiliata assieme al marito, sebbene egli ne fosse estraneo. Dei figli, nati in esilio, si hanno pochissime informazioni.\nMor\u00ec nell'aprile del 1488 a 43 anni.\nDiscendenza.\nDall'unione di Bianca e Guglielmo nacquero 16 figli:\nRitratti.\nDi lei rimangono almeno due ritratti, uno nel gruppo di fanciulle a cavallo nella scena di Giovanni VII Paleologo nella Cappella dei Magi di Benozzo Gozzoli a Palazzo Medici Riccardi, dove sarebbe la ragazza al centro, tra le due sorelle.\nL'altro si troverebbe nella \"Madonna del Magnificat\" di Sandro Botticelli, dove alcuni hanno visto la famiglia di Piero il Gottoso: si ipotizza che Bianca sia dipinta come angelo che regge la corona alla Madonna, a sinistra, mentre sua madre Lucrezia Tornabuoni, sarebbe da ravvisare nel volto della Vergine."}
{"id": "615799", "revid": "2029172", "url": "https://it.wikipedia.org/wiki?curid=615799", "title": "Gorgonzola (metropolitana di Milano)", "text": "La stazione di Gorgonzola \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve l'omonima citt\u00e0.\nStoria.\nLa stazione di Gorgonzola venne attivata il 5 maggio 1968, come parte della prima tratta delle linee celeri dell'Adda. La nuova tratta, lunga 13 chilometri, andava dalla periferia di Milano (Cascina Gobba) a Gorgonzola; oltre questa stazione confluiva, mediante un raccordo, sulla vecchia tranvia per Vaprio.\nLa \"linea celere\" fu inizialmente servita dai tram per Vaprio e per Cassano; dal 4 dicembre 1972 il servizio sulla tratta Milano-Gorgonzola fu effettuato dai treni della linea 2 della metropolitana di Milano; rimase ai tram il servizio fra Gorgonzola e Vaprio, e pertanto la stazione di Gorgonzola divenne punto d'interscambio fra mezzi metropolitani e tranviari. La tranvia per Cassano fu dismessa quello stesso giorno.\nLa stazione tuttavia si rivel\u00f2 inadatta a svolgere la funzione di capolinea metropolitano, per la mancanza di aree adatte all'interscambio ferro-gomma e adeguati parcheggi; pertanto nel 1973 iniziarono i lavori per prolungare la linea fino a Gessate.\nI lavori procedettero lentamente, con alcune interruzioni; tuttavia, ben prima della loro conclusione, il 1\u00ba febbraio 1978 la residua tranvia Gorgonzola-Vaprio venne soppressa e sostituita da un'autolinea.\nIl prolungamento da Gorgonzola a Gessate fu infine attivato il 13 aprile 1985.\nStrutture e impianti.\nLa stazione venne costruita a quattro binari, serviti da due banchine laterali coperte da pensiline; il fabbricato viaggiatori venne costruito a sud dei binari, e collegato alle banchine tramite un sovrapassaggio.\nLa decisione di dotare la stazione di quattro binari era dovuta al progetto originario delle linee celeri dell'Adda, che prevedeva servizi locali e diretti, e quindi la necessit\u00e0 di binari di precedenza: i due binari centrali, infatti, sarebbero stati destinati ai convogli diretti a e in ritorno da Bergamo. La presenza di quattro binari si rivel\u00f2 tuttavia utile solo fra il 1972 e il 1978, quando la stazione fu utilizzata come interscambio fra la metropolitana e i tram. In seguito i due binari laterali, divenuti inutili, vennero disarmati; fino al 2021 la stazione contava tre binari, uno dei quali di fatto inutilizzato. Il terzo binario \u00e8 stato alla fine demolito per permettere la ristrutturazione della stazione, provvedendola di un secondo ingresso in via Ticino (a nord dei binari) e due nuovi ascensori.\nServizi.\nLa stazione dispone di:"}
{"id": "615802", "revid": "260676", "url": "https://it.wikipedia.org/wiki?curid=615802", "title": "Villa Pompea (metropolitana di Milano)", "text": "La stazione di Villa Pompea \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve la localit\u00e0 di Villa Pompea, nel territorio comunale di Gorgonzola.\nStoria.\nLa stazione di Villa Pompea venne attivata il 5 maggio 1968, come parte della tratta Milano-Gorgonzola delle linee celeri dell'Adda. Si tratta di una delle quattro stazioni non previste nel progetto iniziale (con Bussero, Cascina Burrona e Villa Fiorita), e realizzate a lavori gi\u00e0 iniziati con elementi prefabbricati. Il nome deriva dalla frazione del comune di Cassina de' Pecchi.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nStrutture e impianti.\nLa stazione, interamente realizzata con elementi prefabbricati secondo criteri di economia, ha struttura analoga a quella delle stazioni di Bussero, Cascina Burrona e Villa Fiorita, realizzate contemporaneamente.\nVi sono due binari serviti da banchine in cemento, sostenute da pali e coperte da pensiline a struttura metallica ricoperta da pannelli traslucidi.\nLe due banchine sono collegate da un sovrappasso; sul lato meridionale \u00e8 presente un piccolo fabbricato viaggiatori.\nServizi.\nLa stazione dispone di:"}
{"id": "615804", "revid": "729019", "url": "https://it.wikipedia.org/wiki?curid=615804", "title": "Bussero (metropolitana di Milano)", "text": "La stazione di Bussero \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve l'omonimo comune.\nStoria.\nLa stazione di Bussero venne attivata il 5 maggio 1968, come parte della tratta Milano-Gorgonzola delle linee celeri dell'Adda. Si tratta di una delle quattro stazioni non previste nel progetto iniziale (con Cascina Burrona, Villa Fiorita e Villa Pompea), e realizzate a lavori gi\u00e0 iniziati con elementi prefabbricati.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nStrutture e impianti.\nLa stazione, interamente realizzata con elementi prefabbricati secondo criteri di economia, ha struttura analoga a quella delle stazioni di Cascina Burrona, Villa Fiorita e Villa Pompea, realizzate contemporaneamente.\nVi sono due binari serviti da banchine in cemento, sostenute da pali e coperte da pensiline a struttura metallica ricoperta da pannelli traslucidi.\nLe due banchine sono collegate da un sovrappasso; sul lato settentrionale \u00e8 presente un piccolo fabbricato viaggiatori.\nDal 26 settembre 2018 sono cominciati i lavori per la riqualificazione della stazione e l'abbattimento delle barriere architettoniche con la creazione di una rampa di accesso all\u2019ingresso in direzione Milano.\nServizi.\nLa stazione dispone di:"}
{"id": "615805", "revid": "729019", "url": "https://it.wikipedia.org/wiki?curid=615805", "title": "Cassina de' Pecchi (metropolitana di Milano)", "text": "La stazione di Cassina de' Pecchi \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve l'omonimo comune.\nStoria.\nLa stazione di Cassina de' Pecchi venne attivata il 5 maggio 1968, come parte della tratta Milano-Gorgonzola delle linee celeri dell'Adda.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nStrutture e impianti.\nLa stazione conta due binari, uno per ogni senso di marcia, serviti da due banchine laterali coperte da pensiline. L'intero impianto \u00e8 posto sul viadotto che scavalca il Naviglio della Martesana, lungo 144 metri.\nIl viadotto, progettato dall'ingegner Silvano Zorzi, costituisce un'opera di rilevante impegno strutturale, per la necessit\u00e0 di scavalcare il Naviglio con un'ampia luce libera. Cassina de\u2019 Pecchi \u00e8 l\u2019unica stazione metropolitana in viadotto a scavalcare un corso d\u2019acqua.\nNon vi \u00e8 un vero e proprio fabbricato viaggiatori: i locali tecnici e per il pubblico sono ospitati in una sorta di mezzanino integrato nella struttura, posto sotto i binari, all'estremit\u00e0 occidentale delle banchine.\nServizi.\nLa stazione dispone di:"}
{"id": "615807", "revid": "729019", "url": "https://it.wikipedia.org/wiki?curid=615807", "title": "Renault TRM 10.000", "text": "Per molti anni il Berliet GBU 15 6x6 da 6t. \u00e8 stato l'autocarro pesante standard francese, ma ad un certo punto anche questo veicolo ha avuto bisogno di un sostituto.\nA partire dalla met\u00e0 degli anni ottanta, il principale autocarro francese pesante \u00e8 diventato cos\u00ec il Renault TRM 10.000, un mezzo utilizzato per vari compiti, come il trasporto dei cannoni TR da 155mm dell'artiglieria campale e altri carichi, vista la sua capacit\u00e0 di trasportare su terreno vario 10 ton. teoriche, 12,6 massime.\nIn verit\u00e0, questo mezzo costruito da Renault ha una storia complessa perch\u00e9 \u00e8 il derivato del Berliet GBD, messo in commercio come Renault TRM 9000 ma non adottato dall'esercito d'oltralpe. In compenso ne vennero prodotti oltre 3.000 per l'export, la met\u00e0 dei quali finita in Marocco.\nIl Renault TRM 10.000 ha quindi ancora la discendenza Berliet, visto che rispetto al TRM 9000 ha solo poche modifiche che comprendono una leggera capacit\u00e0 di incremento del carico utile da 9t. a 10t., un sistema di trasmissione diverso, una maggiore lunghezza. L'autonomia \u00e8 una delle migliori della categoria.\nLa cabina del mezzo \u00e8 di tipo 'moderno', con forma squadrata, ribaltabile in avanti per ispezionare il motore sottostante. Il cambio \u00e8 manuale, con 9 marce avanti e 1 indietro. Il comparto trasporto ha copertura in tela e pu\u00f2 ospitare se necessario 24 uomini in sedili appositi. Le opzioni sono varie, in termini di equipaggiamento; cambio automatico, verricello, postazione per mitragliatrice da 12,7mm.\nOltre 5000 mezzi costruiti dal 1994 per le sole esigenze dell'Esercito francese, che cos\u00ec ha rinnovato il suo parco automezzi pesanti. Uno dei compiti \u00e8 il traino dei cannoni TR da 155mm di nuova produzione, assai pi\u00f9 pesanti e potenti dei tipi precedenti."}
{"id": "615808", "revid": "729019", "url": "https://it.wikipedia.org/wiki?curid=615808", "title": "Villa Fiorita (metropolitana di Milano)", "text": "La stazione di Villa Fiorita \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve la localit\u00e0 di Villa Fiorita, nel territorio comunale di Cernusco sul Naviglio.\nStoria.\nLa stazione di Villa Fiorita venne attivata il 5 maggio 1968, come parte della tratta Milano-Gorgonzola delle linee celeri dell'Adda. Si tratta di una delle quattro stazioni non previste nel progetto iniziale (con Bussero, Cascina Burrona e Villa Pompea), e realizzate a lavori gi\u00e0 iniziati con elementi prefabbricati.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nLa stazione \u00e8 stata sottoposta a interventi di restyling ed \u00e8 stata dotata di ascensori.\nStrutture e impianti.\nLa stazione, interamente realizzata con elementi prefabbricati secondo criteri di economia, ha struttura analoga a quella delle stazioni di Bussero, Cascina Burrona e Villa Pompea, realizzate contemporaneamente.\nVi sono due binari serviti da banchine in cemento, sostenute da pali e coperte da pensiline a struttura metallica ricoperta da pannelli traslucidi.\nLe due banchine sono collegate da un sovrappasso; sul lato meridionale \u00e8 presente un piccolo fabbricato viaggiatori.\nServizi.\nLa stazione dispone di:"}
{"id": "615810", "revid": "123788943", "url": "https://it.wikipedia.org/wiki?curid=615810", "title": "Cernusco sul Naviglio (metropolitana di Milano)", "text": "La stazione di Cernusco sul Naviglio \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve l'omonimo comune.\nStoria.\nLa stazione di Cernusco sul Naviglio venne attivata il 5 maggio 1968, come parte della tratta Milano-Gorgonzola delle linee celeri dell'Adda.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nStrutture e impianti.\nLa stazione \u00e8 situata in viale Assunta, all'interno del territorio del comune di Cernusco sul Naviglio. Si tratta di una stazione di superficie.\nLa stazione esula dall'area urbana della metropolitana milanese, ed \u00e8 regolata dalla tariffa interurbana.\nServizi.\nLa stazione dispone di:"}
{"id": "615811", "revid": "729019", "url": "https://it.wikipedia.org/wiki?curid=615811", "title": "Cascina Burrona", "text": "La stazione di Cascina Burrona \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve la localit\u00e0 di Cascina Burrona, nel territorio comunale di Vimodrone.\nStoria.\nLa stazione di Cascina Burrona venne attivata il 5 maggio 1968, come parte della tratta Milano-Gorgonzola delle linee celeri dell'Adda. Si tratta di una delle quattro stazioni non previste nel progetto iniziale (con Bussero, Villa Fiorita e Villa Pompea), e realizzate a lavori gi\u00e0 iniziati con elementi prefabbricati.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nStrutture e impianti.\nLa stazione, interamente realizzata con elementi prefabbricati secondo criteri di economia, ha struttura analoga a quella delle stazioni di Bussero, Villa Fiorita e Villa Pompea, realizzate contemporaneamente.\nVi sono due binari serviti da banchine in cemento, sostenute da pali e coperte da pensiline a struttura metallica ricoperta da pannelli traslucidi.\nLe due banchine sono collegate da un sovrappasso; sul lato meridionale \u00e8 presente un piccolo fabbricato viaggiatori.\nLa stazione esula dall'area urbana milanese ed \u00e8 quindi regolata dalla tariffa extraurbana; dal 15 luglio 2019, con l'entrata in vigore del nuovo sistema tariffario STIBM, la stazione \u00e8 raggiungibile con il biglietto ordinario.\nServizi.\nLa stazione dispone di:"}
{"id": "615812", "revid": "2029172", "url": "https://it.wikipedia.org/wiki?curid=615812", "title": "Vimodrone (metropolitana di Milano)", "text": "La stazione di Vimodrone \u00e8 una stazione posta sulla tratta extraurbana Cascina Gobba-Gessate della linea M2 della metropolitana di Milano. Serve l'omonimo borgo.\nStoria.\nLa stazione di Vimodrone venne attivata il 5 maggio 1972, come parte della tratta Milano-Gorgonzola delle linee celeri dell'Adda.\nLa linea fu inizialmente servita dai tram per Vaprio e per Cassano; dal 4 dicembre 1972 venne servita dai treni della linea 2 della metropolitana di Milano, prolungati dal vecchio capolinea di Cascina Gobba al nuovo di Gorgonzola.\nStrutture e impianti.\nSi tratta di una stazione con due binari serviti da due banchine laterali coperte da pensiline; il fabbricato viaggiatori \u00e8 posto a cavallo dei binari, all'estremit\u00e0 occidentale delle banchine.\nNell'attraversamento di Vimodrone i binari corrono in una trincea lunga 802 metri, ricavata nell\u2019antico alveo del Naviglio Martesana, deviato circa 200 metri pi\u00f9 a nord.\nLa stazione esula dall'area urbana milanese ed \u00e8 quindi regolata dalla tariffa extraurbana; dal 15 luglio 2019, con l'entrata in vigore del nuovo sistema tariffario STIBM, la stazione \u00e8 raggiungibile con il biglietto ordinario.\nServizi.\nLa stazione dispone di:"}
{"id": "615814", "revid": "108166587", "url": "https://it.wikipedia.org/wiki?curid=615814", "title": "Fiat 6605 TM69", "text": "Il Fiat 6605 TM 69 (Trattore Medio) \u00e8 un autocarro da 7 tonnellate, che in pratica svolge soprattutto un ruolo di trattore d'artiglieria per cannoni o obici quali l'Obice FH-70 (artiglieria pesante campale) e il 203/25 (artiglieria pesante) che l'Esercito Italiano ha adottato in 164 esemplari.\n\u00c8 dotato di un motore Fiat Modello 8212.02.500 a 6 cilindri diesel di 13.798 cc., da 260 CV ed ha la trazione 6 x 6. La velocit\u00e0 massima \u00e8 di 91 km/h per un'autonomia di 700 km ed una capacit\u00e0 di guado di 1,5 m.\nHa una lunga cabina che comprende sia la guida che la squadra di serventi. Le cariche, i proiettili e le scorte in generale sono tenute in compartimenti separati per ragioni di sicurezza. Il mezzo pu\u00f2 fungere in alternativa da trasporto personale e cos\u00ec, oltre agli 11 soldati in cabina, pu\u00f2 trasportare 21 soldati nell'area di carico. Le varianti principali includono un mezzo per il trasporto esclusivo di carichi equipaggiato con una gru idraulica dietro la cabina e un mezzo per le riparazioni equipaggiato con stabilizzatori e una gru telescopica.\n\u00c8 stato esportato in Libia e in Somalia."}
