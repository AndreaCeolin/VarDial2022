{"id": "563805", "revid": "1318658", "url": "https://it.wikipedia.org/wiki?curid=563805", "title": "Arrondissement di Cahors", "text": "L\"arrondissement\" di Cahors \u00e8 una suddivisione amministrativa francese, situata nel dipartimento del Lot e nella regione dell'Occitania.\nComposizione.\nL\"arrondissement\" di Cahors raggruppa 135 comuni in 13 cantoni:"}
{"id": "563813", "revid": "439868", "url": "https://it.wikipedia.org/wiki?curid=563813", "title": "Rabbit", "text": "Un rabbit (anche wabbit), nella sicurezza informatica, indica un tipo di malware che attacca le risorse del sistema duplicando in continuazione la propria immagine su disco, o attivando nuovi processi a partire dal proprio eseguibile, in modo da consumare tutte le risorse disponibili sul sistema in pochissimo tempo. Entrambi i nomi si riferiscono proprio alla prolificit\u00e0 di questo \"infestante\" (\"rabbit\" \u00e8 l'inglese per coniglio). Si distinguono dai virus in quanto non \"infettano\" i file.\nL'origine probabile del termine \u00e8 la pronuncia da parte del personaggio dei cartoni animati Elmer Fudd (Taddeo), dell'universo di Bugs Bunny, della parola \"rabbit\", in inglese: coniglio. Tale personaggio \u00e8 un cacciatore che viene ridicolizzato, tra l'altro, per la sua incapacit\u00e0 a pronunciare le \"r\": \"rabbit\" diventa \"wabbit\"; inoltre i conigli, come Bugs Bunny, possono riprodursi a gran velocit\u00e0. Oltre ad autoriprodursi velocemente, i rabbit possono avere altri effetti malevoli. Un esempio di rabbit \u00e8 la \"fork bomb\", dal nome del comando Unix sfruttato, ovvero fork."}
{"id": "563814", "revid": "1318658", "url": "https://it.wikipedia.org/wiki?curid=563814", "title": "Arrondissement di Gourdon", "text": "L\"arrondissement\" di Gourdon \u00e8 una suddivisione amministrativa francese, situata nel dipartimento del Lot e nella regione dell'Occitania.\nComposizione.\nL\"arrondissement\" di Gourdon raggruppa 85 comuni in 9 cantoni:"}
{"id": "563824", "revid": "125658114", "url": "https://it.wikipedia.org/wiki?curid=563824", "title": "Joseph Darnand", "text": "Biografia.\nPrima guerra mondiale.\nJoseph Darnand combatt\u00e9 durante la prima guerra mondiale ricevendo diverse menzioni per il suo coraggio come \"nettoyeur de tranch\u00e9es\" (ovvero \"pulitore di trincee\"). Ricevette la medaglia militare dalle mani del maresciallo P\u00e9tain, per il quale in seguito nutrir\u00e0 un attaccamento senza limiti. Deluso per non essere stato nominato ufficiale in servizio permanente effettivo a guerra conclusa, ne attribuir\u00e0 la responsabilit\u00e0 al regime repubblicano.\nTra le due guerre.\nTra le due guerre, contemporaneamente alla sua attivit\u00e0 di trasportatore, milit\u00f2 nell'ambito dei movimenti fascisti francesi, primo dei quali l'Action fran\u00e7aise. In seguito cospir\u00f2 contro la Repubblica partecipando al complotto della Cagoule, della quale fu il responsabile a Nizza. Diverse fonti lo indicano come uomo di collegamento della Cagoule con il Servizio Informazioni Militare italiano.\nSeconda guerra mondiale.\nNel 1939 e 1940, combatt\u00e9, in un battaglione alpini (nel corpo franco della 29 D.I), nelle retrovie del nemico.\nVenne nominato \"primo soldato di Francia\" e ufficiale della Legion d'Onore, per aver cercato tra le linee nemiche il corpo del suo superiore e amico: il capitano Agnely.\nP\u00e9tain e il SOL.\nNel giugno 1940, quando P\u00e9tain prese il potere, ader\u00ec alla \"R\u00e9volution nationale\". Darnand si mise alla testa della nuova \"L\u00e9gion fran\u00e7aise des combattants\" (LFC), nelle Alpi Marittime. Dopo l'apertura della LFC ai giovani fascisti senza ancora esperienze di guerra, fond\u00f2 nell'agosto del 1941, nel suo dipartimento, un \"Service d'Ordre L\u00e9gionnaire\" (SOL), dove entrarono alcuni elementi del \u00abMilieu\u00bb nizzardo. Il SOL, esteso ulteriormente a tutta la zona non occupata e al Nordafrica, raccomandava la collaborazione attiva con i tedeschi. \nQuando il comando nazionale del SOL venne assegnato a Darnand, questi si insedi\u00f2 a Vichy. Ostentava posizioni apertamente collaborazioniste, sempre restando molto vicino a P\u00e9tain.\nIl 5 gennaio 1943 il Maresciallo esalt\u00f2 il patriottismo dei SOL che avrebbero sparato a fianco dell'Armata d'Africa sugli americani, in seguito allo sbarco alleato del novembre 1942 nel continente nero. , \nLa nascita della milizia.\nP\u00e9tain annunci\u00f2 l'autonomia del SOL e la sua trasformazione in \"Milice fran\u00e7aise\", agli ordini del suo capo nazionale Darnand. L'autonomia del SOL fu decisa sia per allontanare dalla \"L\u00e9gion\" i suoi membri pi\u00f9 estremisti sia per permettere a Darnand e ai suoi uomini d'agire in modo autonomo.\nNell'agosto 1943, Darnand divenne \"Sturmbannf\u00fchrer\" della Waffen SS e prest\u00f2 giuramento a Hitler.\nIl 30 dicembre 1943 venne nominato da P\u00e9tain \"Secr\u00e9taire G\u00e9n\u00e9ral au Maintien de l'Ordre\" (\"Segretario Generale al Mantenimento dell'Ordine\") e il 13 giugno 1944 \"Segretario di Stato all'interno\".\nNel 1944 la milizia fu estesa al Nord della Francia e i militanti di diversi partiti fascisti e no entrarono a farne parte.\nL'attivit\u00e0 della milizia.\nDarnand si rec\u00f2 a Parigi e cerc\u00f2 un alloggio confortevole. \n, combatt\u00e9 contro la Resistenza e partecip\u00f2 alla liquidazione dei maquis di Gli\u00e8res. Compromessi dalla loro impopolarit\u00e0 presso la maggior parte dei francesi, i miliziani assunsero posizioni sempre pi\u00f9 estremiste. Si abbandonarono anche a esecuzioni sommarie: in seguito all'assassinio per opera della resistenza del segretario di Stato dell'informazione e della propaganda Philippe Henriot, membri della Milizia percorsero in auto le vie di Ch\u00e2teauroux sparando a caso sui passanti. , e \nIn Valtellina.\nAlla Liberazione, i miliziani si ritirarono in Germania, dove furono assegnati alle Waffen SS. Ma Darnand dovette lasciare il comando a un ufficiale superiore tedesco, mentre lui stesso venne inviato in Italia del Nord per combattere i partigiani. La Milice rimase a presidiare Tirano in Valtellina fino al 29 aprile 1945 quando, unitamente alla compagnia \"Cremona\" della RSI, cedette le armi. Secondo Giorgio Pisan\u00f2 furono gli ultimi reparti in tutta la Valtellina ad accettare la resa. \u00c8 qui che venne arrestato il 25 giugno 1945 dai britannici e consegnato alle autorit\u00e0 francesi.\nCondanna a morte.\nTrasferito in Francia, Darnand fu giudicato colpevole il 3 ottobre 1945 e condannato a morte dall'Haute Cour de Justice. Venne fucilato il 10 ottobre 1945. Il corpo venne sepolto nel Cimitero dei Batignolles, a Parigi."}
{"id": "563825", "revid": "1005847", "url": "https://it.wikipedia.org/wiki?curid=563825", "title": "Impugnazione incidentale", "text": "L'impugnazione incidentale, nel diritto processuale italiano (artt. 333 - 334 c.p.c., art. 96 c.p.a.), \u00e8 quella che viene proposta successivamente all'impugnazione principale.\nCaratteristiche.\nIl \"presupposto\" dell'impugnazione incidentale \u00e8 che in un processo vi sia una pluralit\u00e0 di soccombenti (si pensi ad una soccombenza parziale reciproca: ad es. l'attore chiede la condanna al pagamento di capitale e interessi, ma il giudice accoglie solo la domanda relativa al capitale, rigettando quella relativa agli interessi).\nLo \"scopo\" delle impugnazioni incidentali \u00e8 quello di consentire l'unitariet\u00e0 del processo di impugnazione attraverso l'imposizione dell'obbligo di inserire le impugnazioni successive alla principale all'interno del processo gi\u00e0 aperto.\nI \"soggetti\" obbligati ad utilizzare la forma incidentale sono indicati dall'art. 333 c.p.c.:\nProcedura.\nDato che l'impugnazione incidentale si innesta nel processo aperto con l'impugnazione principale, \u00e8 chiaro che essa deve essere contenuta nell'atto di difesa che l'impugnato pu\u00f2 compiere avverso l'impugnazione principale (es: qualora si tratti di un appello incidentale, dovr\u00e0 essere inserita nella comparsa di risposta depositata nella cancelleria del giudice d'appello venti giorni prima della udienza di comparizione). Sar\u00e0 inammissibile qualora proposta dopo il termine ultimo per il compimento dell'atto difensivo.\nLa \"violazione dell'obbligo della forma incidentale\" importa decadenza (sebbene la giurisprudenza si accontenti dell'utilizzo della forma principale, purch\u00e9 proposta nei termini in cui si sarebbe dovuta proporre l'impugnazione incidentale).\nL'impugnazione incidentale pu\u00f2 essere tempestiva o tardiva.\nRimessione in termini.\nLa \"ratio\" dell'impugnazione incidentale tardiva consiste nel fatto che la legge vuole consentire a chi non pu\u00f2 impugnare la sentenza (perch\u00e9 soccombente su questioni di rito ma non nel merito, o perch\u00e9 ha prestato acquiescenza, oppure perch\u00e9 ha fatto decorrere i termini per l'impugnazione) di proporre a sua volta impugnazione nel caso in cui l'iniziativa sia presa da altri. Si pensi ad una parte soccombente su una sentenza non definitiva, ma vittorioso sulla definitiva: il suo interesse ad impugnare nasce solo nel momento in cui viene proposta l'impugnazione principale, formulando delle censure che, se accolte, le consentirebbero di mantenere la posizione di vantaggio assicuratagli dalla sentenza di primo grado. L'impugnazione incidentale tardiva \u00e8 ipotizzabile anche in una situazione di soccombenza parziale reciproca, in cui una parte \u00e8 soccombente rispetto ad una domanda, e l'altra parte rispetto ad un'altra domanda. Pensiamo al caso in cui l'attore chieda la risoluzione del contratto ed il risarcimento del danno: qualora il giudice accolga solo la domanda di risoluzione (ritenendo che l'inadempimento non abbia prodotto alcun danno), l'attore potrebbe comunque accettare la sentenza, potendo contare sul fatto che egli, anche nell'ipotesi in cui l'altra parte impugni la (parte di) decisione a s\u00e9 sfavorevole in prossimit\u00e0 della scadenza dei termini per impugnare, potr\u00e0 rimettere in discussione il capo su cui \u00e8 rimasto soccombente.\nTra l'impugnazione principale e quella incidentale tardiva sussiste un rapporto di dipendenza, in virt\u00f9 del quale l'inammissibilit\u00e0 dell'impugnazione principale determina la perdita di efficacia di quella incidentale (art. 334 c.p.c.)."}
{"id": "563829", "revid": "183581", "url": "https://it.wikipedia.org/wiki?curid=563829", "title": "Impugnazione tardiva", "text": ""}
{"id": "563830", "revid": "15756", "url": "https://it.wikipedia.org/wiki?curid=563830", "title": "Campo di concentramento di Neuengamme", "text": "Il campo di concentramento di Neuengamme (\"Konzentrationslager-Neuengamme\") fu organizzato il 13 dicembre 1938 in una fabbrica di mattoni in disuso a Neuengamme, un sobborgo a sud-est di Amburgo e fu operativo fino al 4 maggio 1945, inizialmente come dipendenza del campo di Sachsenhausen poi trasformato nell'estate del 1940 in campo di lavoro indipendente con pi\u00f9 di 85 campi esterni annessi. Creato in origine principalmente per l'internamento di oppositori politici, dal 1937 furono internati anche ebrei, zingari Sinti e Rom, omosessuali, testimoni di Geova, presunti \"asociali\" e \"criminali\".\nStoria.\nDagli inizi al 1941.\nNel 1938 la Deutsche Erd- und Steinwerke cominci\u00f2 le trattative con la citt\u00e0 di Amburgo per l'acquisto di una fabbrica di mattoni in disuso e del terreno circostante (circa 50 ettari) nel sobborgo di Neuengamme. Il 12 dicembre del 1938 il campo entr\u00f2 in attivit\u00e0 con i primi 100 prigionieri provenienti dal campo di Sachsenhausen sorvegliati da 40 guardie provenienti da Buchenwald.\nPochi mesi dopo l'inizio della guerra Neuengamme divenne un campo autonomo, dopo la visita da parte di Himmler nel gennaio del 1940 la produzione di mattoni per i progetti di edilizia sulla riva dell'Elba divenne l'attivit\u00e0 principale del campo. Il progetto di ampliamento del campo prevedeva l'ampliamento della fabbrica, la costruzione di un raccordo ferroviario, un canale di collegamento alla Dove Elbe (un affluente dell'Elba), l'ampliamento verso valle del fiume e un nuovo bacino portuale. Alla fine del 1940 i detenuti erano 2 900, vennero aperte le prime cave di argilla. A fine anno i morti registrati erano gi\u00e0 432.\nNel 1941 si registr\u00f2 l'arrivo di oltre 1 000 prigionieri da Auschwitz, per lo pi\u00f9 minori, nell'ottobre dello stesso anno arrivarono i primi prigionieri di guerra sovietici dallo Stalag XD 310 di Wietzendorf alloggiati separatamente in condizioni pessime, molti morirono di fame e di stenti. Alla fine del 1941 i prigionieri erano 4 500, i morti del 1941 furono 495. In seguito ai continui arrivi di prigionieri l'affollamento del campo provoc\u00f2 un'epidemia di tifo esantematico, dal 28 dicembre del 1941 al marzo 1942 il campo fu messo in quarantena.\n1942 - 1944.\nTra il 1941 e l'inizio del 1942 iniziarono le uccisioni dei prigionieri inabili al lavoro con iniezioni di fenolo. Nell'aprile del 1942 circa 500 prigionieri vennero trasferiti e venne costruito il campo di concentramento di Arbeitsdorf, il 1942 \u00e8 l'anno in cui venne cambiata la destinazione del campo, dalla fabbricazione di mattoni si pass\u00f2 alla produzione di armi e materiali bellici, di fianco al campo sorse un complesso industriale con diverse aziende: la Jastram che produceva attrezzature per la marina, soprattutto motori e siluri, la Messap che produceva detonatori a tempo e la Walther-Werke specializzata in fucili automatici, contemporaneamente vi fu un ordine del comando amministrativo delle SS di ridurre il tasso di mortalit\u00e0 nel campo, temporaneamente vennero aumentate le razioni alimentari.\nNel maggio del 1942 venne messo in funzione un forno crematorio interno al campo, in precedenza i cadaveri venivano cremati nei forni della citt\u00e0 di Amburgo.\nA fine giugno i 348 prigionieri sovietici ancora in vita furono deportati a Sachsenhausen. Nella seconda met\u00e0 dell'anno si registr\u00f2 l'arrivo di oltre 6 800 prigionieri da altri campi e dagli arresti della Gestapo. Nell'ottobre dello stesso anno venne allestita una camera a gas, tra ottobre e novembre vi furono uccisi 448 prigionieri sovietici con il Zyklon B.\nNel corso del 1943 vengono deportati a Neuengamme circa 11 300 prigionieri.\nDall'inizio del 1944 sono circa 60 i nuovi campi esterni che vennero istituiti principalmente per lo sgombero di macerie dei bombardamenti nelle citt\u00e0 del nord della Germania e per la costruzione di fortificazioni difensive. Nel luglio del 1944 arrivarono a Neuengamme circa 10 000 prigionieri ebrei trasferiti da Auschwitz e dall'Ungheria.\nAlla fine del 1944 il numero di detenuti era pari a circa 49 000, 12 000 nel campo principale e 37 000 nei campi esterni, le donne erano circa 10 000. I morti, riconosciuti, nell'anno 1944 furono 5 692.\n1945 e le tragedie dell'evacuazione.\nQuando apparve ormai evidente la sconfitta della Germania, cominci\u00f2 l'evacuazione dei campi e la sistematica distruzione delle prove degli abomini commessi.\nL'ordine di evacuazione del campo arriv\u00f2 il 19 aprile, tutta la documentazione, le forche, gli strumenti di tortura vennero bruciati. Le baracche di detenzione vennero completamente ripulite.\nL'unico sottocampo a non essere evacuato fu quello di Salzwedel, dove il 14 aprile le 3 000 donne detenute vennero liberate dalla 9\u00aa Armata degli Stati Uniti.\nGli autobus bianchi.\nNel marzo 1945 Folke Bernadotte, vicepresidente della Croce Rossa svedese, negozi\u00f2 con Himmler la liberazione di tutti i prigionieri di origine scandinava. Insieme ai circa 8 000 prigionieri scandinavi, vennero portati a Neuengamme dai campi di concentramento di Theresienstadt e Ravensbr\u00fcck altri 10 000/12 000 prigionieri di varie nazionalit\u00e0; circa 4 000 di questi vennero portati, a partire dal 21 aprile, dapprima in un centro di raccolta a Padborg, sul confine con la Danimarca, e poi in Svezia tramite un'operazione di salvataggio detta degli autobus bianchi. In seguito la Croce Rossa svedese riusc\u00ec a far uscire minimo altri 10 000 prigionieri, fra i quali 9 000 donne, dai campi di Ravensbr\u00fcck e dai campi esterni di Neuengamme.\nL\u00fcneburg.\nIl 7 aprile un treno con oltre 400 prigionieri provenienti dal campo di Wilhelmshaven (Alter Banter Weg) venne attaccato dai bombardieri alleati: circa 260 prigionieri morirono durante l'attacco. I sopravvissuti vennero radunati in un prato, il giorno dopo 140 di loro vennero portati a Bergen-Belsen. I rimanenti 60/80, in gran parte feriti, vennero uccisi sul posto l'11 aprile.\nCelle.\nLa notte dell'8 aprile i bombardieri alleati colpirono un treno fermo alla stazione di Celle che trasportava circa 4 000 deportati dai sottocampi di Salzgitter-Dr\u00fctte e Salzgitter-Bad. Circa la met\u00e0 perse la vita, alcuni riuscirono a fuggire ma furono massacrati dalle SS e dalla polizia, circa 1 100 vennero catturati. 500 vennero costretti a marciare verso Bergen-Belsen, dove arrivarono il 10 aprile. Coloro, circa 600, che erano stati feriti durante il bombardamento e quindi erano \"inabili alla marcia\", vennero lasciati in una caserma di Celle, dove furono liberati dalle truppe britanniche il 12 aprile.\nGardelegen.\nVerso la met\u00e0 dell'aprile 1945 due convogli di evacuazione dei campi di Mittelbau-Dora e Hannover-St\u00f6cken transitarono nei pressi di Gardelegen; qui la linea ferroviaria era interrotta per danni da bombardamenti, i prigionieri vennero incolonnati e fatti proseguire a piedi. La sera del 13 aprile i prigionieri vennero chiusi in un fienile al quale venne dato fuoco: morirono 1 016 persone. Le truppe statunitensi raggiunsero Gardelegen il giorno dopo e ordinarono alla popolazione di seppellire singolarmente ogni cadavere.\nL'assassinio dei prigionieri politici.\nIl 20 aprile venne disposto il trasferimento a Neuengamme di 71 prigionieri politici dal campo di prigionia di Fuhlsb\u00fcttel, che era stato evacuato. Erano 13 donne e 58 uomini, soprattutto membri di diversi gruppi della resistenza. Gli uomini vennero rinchiusi in un braccio apposito, le donne nei bunker delle SS. Durante la notte fra il 21 e il 22 di aprile le donne vennero portate nel bunker di detenzione; dodici di esse vennero impiccate e una picchiata a morte. Gli uomini furono portati anch'essi nel bunker di detenzione e met\u00e0 di loro riuscirono a barricarsi, ma vennero uccisi la notte successiva da granate lanciate dentro il bunker. I rimanenti vennero impiccati o fucilati, i corpi furono bruciati nel crematorio del campo.\nI bambini di Neuengamme.\nConvinto che un alto numero di cavie umane avrebbe garantito al Reich risultati scientifici pi\u00f9 autorevoli, Himmler aveva affidato alle SS il compito di supervisionare i prigionieri selezionati come cavie umane per gli esperimenti.\nLe cavie furono collocate in una zona d'ospedale, interdetta al resto del campo. Lo storico Paul Julian Weindling conferma che la presenza dei 20 bambini ebrei prelevati dai Kinderblock di Birkenau fu tenuta nascosta agli altri prigionieri di Neuengamme.\nI bacilli vivi della tubercolosi venivano iniettati mediante un tubo calato nello stomaco delle cavie, alle quali due settimane dopo veniva esaminato l'ispessimento dei linfonodi per confermare che avessero contratto per la prima volta l'infezione. Un'ulteriore resezione era praticata per somministrare i bacilli per via endovenosa, qualora ad esempio l'esito fosse stato negativo.\nLe azioni sulle cavie umane proseguirono fino alla liberazione, quando i nazisti decisero di ucciderle nel tentativo di cancellare le prove storiche e penali dei propri crimini.\nNella notte tra il 20 e il 21 aprile 1945, 20 bimbi ebrei di et\u00e0 inferiore ai dodici anni, con i loro infermieri e 24 deportati sovietici furono condotti nella cantina della scuola di Bullenhuser Damm, un fabbricato che serviva da campo esterno dall'ottobre 1944. Ai bambini fu detto di spogliarsi in vista dell'arrivo dei genitori, finch\u00e9 vennero uccisi con un'iniezione di morfina al cuore. I sopravvissuti e furono portati in un'altra stanza per essere impiccati. Con questa azione si vollero camuffare, prima dell'arrivo delle truppe alleate, gli esperimenti medici condotti dal medico delle SS Kurt Hei\u00dfmeyer sui deportati con il bacillo della tubercolosi.\n\"Cap Arcona\" e \"Thielbeck\".\nTra il 21 e il 26 di aprile del 1945, le SS trasferirono circa 10 000 prigionieri dal campo di Neuengamme a Lubecca, dove vennero imbarcati su tre navi da trasporto, la \"Thielbek\", la \"Athen\" e la \"Elmenhorst\". Molti vennero imbarcati sulla \"Cap Arcona\", che era ancorata nella baia di Lubecca al largo di Neustadt in Holstein. Poco prima dell'ingresso delle truppe britanniche a Lubecca, due delle navi, la \"Athen\" e la \"Thielbek\" si spostarono nella baia vicino alla \"Cap Arcona\". Il 3 maggio aerei britannici attaccarono le tre navi pensando che fossero navi di trasporto truppe, la \"Athen\" si salv\u00f2, ma la \"Thielbek\" e la \"Cap Arcona\" furono colpite e affondarono, morirono circa 7 000 persone. Poche ore dopo le truppe inglesi entrarono nel campo di concentramento di Neuengamme, completamento vuoto.\nLista dei sottocampi di Neuengamme.\nFonte: KZ-Gedenkst\u00e4tte Neuengamme - Satellite Camps (consultato il 14 febbraio 2017)\nVittime accertate.\nNel memoriale sono presenti gli elenchi con 20 400 nomi accertati di persone morte nel campo di concentramento e nei campi esterni. Secondo le stime le vittime complessive dovrebbero essere circa 26 800. Durante l'evacuazione vi furono numerosissime vittime, il numero stimato \u00e8 di circa 17 000. Da queste cifre si pu\u00f2 affermare che circa 42 900 persone non sopravvissero alla detenzione nel campo di Neuengamme.\nSecondo dopoguerra.\nNel maggio del 1945 il campo venne usato per quattro settimane per l'accoglienza di sfollati, soprattutto russi deportati per i lavori forzati, venne poi usato per un mese come campo di prigionia per prigionieri di guerra. Dall'estate 1945 all'agosto 1948 venne utilizzato dagli alleati come campo di internamento per i membri delle SS e per i responsabili del partito nazionalsocialista, dal novembre 1945 con la definizione ufficiale di \"Civil Internment Camp No. 6\" (CIC 6).\nDopo la restituzione alla citt\u00e0 di Amburgo, nel settembre 1948, vi venne istituito un carcere maschile, progressivamente vennero abbattuti gli edifici dove alloggiavano i prigionieri per ampliare l'edificio carcerario.\nNello stesso anno, per ricordare questo passato, un \u00abistituto pedagogico\u00bb fu costruito sul terreno del campo, ma anche l'\u00abedificio carcerario della Vierlande\u00bb.\nNel 1953, degli ex deportati di questo campo di concentramento fecero installare una targa commemorativa all'interno del campo. Sull'area del campo nel 1970 venne edificato un carcere minorile e quindi l'area non era pi\u00f9 accessibile. I lavori per la trasformazione dell'ex campo di concentramento in un luogo di documentazione e un memoriale iniziarono nel 1981, il primo passo fu la costruzione di un centro di documentazione nell'area in cui si trovava il vivaio del campo di concentramento. Quando a met\u00e0 degli anni 1980 la citt\u00e0 di Amburgo dichiar\u00f2 di voler demolire la fabbrica di mattoni vi furono forti proteste; dal 1984, i resti dei fabbricati di questo campo sono stati posti sotto la tutela dei Monumenti Storici. Il trasferimento del carcere n\u00b0 12, previsto gi\u00e0 dal 1989, si \u00e8 realizzato a met\u00e0 dell'anno 2003, nel 2006 \u00e8 stato trasferito anche l'altro carcere che si trovava nella zona dell'ex cava di argilla.\nNel 2005 vennero riportate alla luce le fondamenta della piazza centrale, quella delle adunate, \u00e8 l'unica parte del memoriale che \u00e8 stata ricostruita, le macerie del carcere sono state usate, in gabbie metalliche, per delimitare la posizione degli edifici del campo di concentramento, i due edifici di alloggio in pietra sono stati trasformati in un centro studi e un museo e ospitano la \"KZ-Gedenkst\u00e4tte Neuengamme\".\nIl processo.\nTra il 1946 e il 1948 oltre 120 membri del personale di sorveglianza del campo di concentramento di Neuengamme vennero processati da tribunali militari britannici. Il processo principale ebbe luogo tra il 18 marzo e il 13 maggio 1946 ad Amburgo all'interno dei cosiddetti processi del Curiohaus nei quali vennero processati anche i responsabili di Ravensbr\u00fcck e Bergen-Belsen.\nDei 14 ufficiali delle SS e di sorveglianza del campo 11 vennero condannati a morte e giustiziati l'8 ottobre 1946. Nei sette processi successivi vi furono altri 15 imputati dei quali 12 vennero condannati a morte. I reati commessi nei campi esterni di Neuengamme furono esaminati in 26 processi successivi fino al 1948.\nSuccessivamente sia in Germania Occidentale sia nella DDR vi furono ulteriori 142 processi legati a reati commessi nel campo di Neuengamme e campi collegati. Al contrario dei processi militari, pochi di questi si conclusero con sentenze di colpevolezza.\nMonumenti nei siti della memoria del campo di Neuengamme.\nSul terreno dei siti commemorativi, si trova un gran numero di monumenti tra i quali quelli che seguono:\nLo spazio della memoria.\nLa Casa della memoria \u00e8 uno spazio commemorativo dei siti del KL di Neuengamme. Direttore del Memoriale \u00e8 il dott. Detlef Garbe, storico e accademico di storia contemporanea presso l'universit\u00e0 di Amburgo, uno fra i massimi esperti di storia dell'olocausto.\nIl fabbricato fu costruito nel 1981 e ospita sia un'esposizione sia gli uffici per gli impiegati. La casa della memoria fu all'inizio un centro di documentazione. Nel 1995, un'area per un'esposizione fu trovata nell'ex Walther-Werke.\nDai muri della galleria pendono dei rotoli con i nomi delle vittime ordinati per data. Sono circa 20\u00a0000 nomi e per quelli che non sono stati ancora ritrovati c'\u00e8 uno spazio particolare con numerosi rotoli vuoti sotto l'iscrizione \u00abNoi pensiamo alle vittime sconosciute\u00bb.\nNella zona centrale della casa si trovano due plastici di tutto l'insediamento del KL: quello che dopo il 1945 d\u00e0 una visione complessiva e che fu eseguito dai colpevoli nazisti prigionieri e quello che mostra l'insediamento nel 1995.\nIn una sala annessa \u00e8 conservato in una vetrina il libro originale che recensisce i morti del campo e che \u00e8 ancora leggibile. Vicino a questa vetrina, lo sguardo spazia, attraverso la stretta finestra, sul prato, l\u00e0 dove erano deposte le ceneri dei morti utilizzate come concime per l'orto del KL. Qualche cipresso dona a questo luogo un'atmosfera da cimitero.\nStele commemorative internazionali.\nIl Memoriale internazionale \u00e8 il monumento centrale dei siti della memoria del KL di Neuengamme.\nFin dal 1953, il presidente dell'Amicale Internationale de Neuengamme, un sopravvissuto del campo di Neuengamme, il francese Jean Dolidier, fece realizzare una prima colonna commemorativa sul vecchio orto del campo, il Lagerg\u00e4rtnerei; un luogo dove le SS facevano spargere come concime le ceneri della combustione del forno crematorio. Attorno a questa colonna commemorativa niente \u00e8 stato modificato.\nNel 1965, un altro memoriale che si compone di una stele, un muro della memoria con le nazionalit\u00e0 incise su tavoletta e la scultura pi\u00f9 grande del naturale \u00ab Il detenuto morente\u00bb furono eretti. I siti della memoria furono completati nel 1981 con la casa della documentazione che dal 1995 diventa la \u00abCasa della Memoria\u00bb accanto al Memoriale internazionale.\nLa disperazione di Meensel-Kiezegem.\nQuesto monumento fu eretto il 29 agosto 1998 in ricordo degli abitanti uccisi di Meensel-Kiezegem, paese belga. Queste vittime innocenti della razzia di Meensel-Kiezegem il 1\u00ba agosto e 11 agosto 1944 furono imprigionate dai nazisti e dai loro collaboratori. Da questo villaggio, 61 abitanti furono deportati nel KL di Neuengamme e solo 8 di loro sopravvissero.\nIl monumento alla memoria delle vittime olandesi di Putten.\nLa lapide Het drama van Putten fu eretta in ricordo di oltre 600 olandesi dai 15 anni in su, di Putten nella regione del Veluwe (Gheldria, Paesi Bassi) che furono le vittime di una razzia effettuata su ordine del comando della Wehrmacht, il 1\u00ba ottobre 1944.\nIl 2 ottobre 1944, furono condotti nel campo di Amersfoort (Paesi Bassi) e da qui nel campo di Neuengamme. Dei 600 solo 49 tornarono a casa, gli altri perirono nel campo di Neuengamme o negli altri campi di concentramento.\nIn ricordo dei deportati dell'insurrezione di Varsavia del 1944.\nIl monumento In ricordo dei deportati dell'insurrezione di Varsavia del 1944 si trova nel campo di Neuengamme.\nFa riferimento all'insurrezione di Varsavia nel 1944, seguita da una repressione da parte della Wehrmacht: 10\u00a0000 membri dell'Armia Krajowa furono deportati nei campi di concentramento tedeschi.\nCirca 6\u00a0000 di questi deportati furono trasferiti nel campo di Neuengamme e nei suoi sottocampi.\nLa cifra totale dei detenuti polacchi del KL Neuengamme e dei suoi sottocampi \u00e8 di circa 17\u00a0000 donne, uomini e bimbi, di cui molti ebrei. Il numero totale di queste vittime \u00e8 stimato intorno a 7 500 unit\u00e0. I primi arrivarono nel 1940, nel 1941/1942 rappresentavano la nazionalit\u00e0 pi\u00f9 numerosa.\nMonumento alle vittime russe.\nIl Monumento alle vittime russe di Neuengamme \u00e8 un monumento che fa parte dei siti commemorativi del campo di Neuengamme ma si trova sul terreno del cimitero di Amburgo-Bergedorf. La maggior parte delle vittime sovietiche del KL Neuengamme riposano nel cimitero di Bergedorf, \u00e8 per questo che si \u00e8 deciso d'installarvi il memoriale (pi\u00f9 grande del naturale)."}
{"id": "563832", "revid": "106908", "url": "https://it.wikipedia.org/wiki?curid=563832", "title": "Duane Carter", "text": "Carriera.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Carter ha all'attivo anche 8 Gran Premi ed un quarto posto in Formula 1.\nCarter muore nel 1993; dopo i solenni funerali, tenutisi presso la cappella dell'Indianapolis Motor Speedway, il suo corpo venne cremato."}
{"id": "563836", "revid": "101031720", "url": "https://it.wikipedia.org/wiki?curid=563836", "title": "Keredic", "text": "Keredic \u00e8 un sovrano leggendario della Britannia (odierna Inghilterra) di cui parla l\"'Historia Regum Britanniae\" di Goffredo di Monmouth. Non si conosce il suo luogo d'origine, ma si sa che non era sassone. Secondo Goffredo, il regno di Keredic fu cos\u00ec impopolare che gli abitanti sassoni dell'isola chiesero l'aiuto di un'armata di vandali provenienti dall'Irlanda per spodestarlo.\nLa figura del Keredic di Goffredo potrebbe essere la risultanza della fusione tra il Cerdic, tradizionale fondatore del Wessex, che nonostante la sua affiliazione politica coi sassoni era probabilmente un mezzo-britanno, e il Cerdic che fu sovrano del regno britannico dell'Elmet (oggi Leeds) e che fu sconfitto da re Edwin di Northumbria.\nComunque sia, Goffredo pone un lungo periodo di interregno sassone tra l'espulsione di Keredic e l'ascesa al trono di un nuovo re britannico, Cadvan."}
{"id": "563839", "revid": "2178", "url": "https://it.wikipedia.org/wiki?curid=563839", "title": "Mussenden Temple", "text": ""}
{"id": "563840", "revid": "62221", "url": "https://it.wikipedia.org/wiki?curid=563840", "title": "Afide", "text": ""}
{"id": "563845", "revid": "267975", "url": "https://it.wikipedia.org/wiki?curid=563845", "title": "San Nicomede in Via Nomentana (titolo cardinalizio)", "text": "Nicomede \u00e8 un titolo cardinalizio soppresso, attestato nel V secolo.\nAl sinodo romano del 1\u00ba marzo 499, convocato da papa Simmaco, presero parte i presbiteri Sebastiano e Genesio del titolo \"Nicomedis\". Una lastra marmorea scoperta nell'Ottocento riferisce di un altro presbitero del titolo di Nicomede, Vittore, deposto il 20 novembre di un anno sconosciuto, ma forse precedente il VI secolo.\nIl titolo si riferiva ad una chiesa urbana, da non confondere con la chiesa extraurbana che sorgeva sopra l'omonima catacomba sulla via Nomentana."}
{"id": "563850", "revid": "18397", "url": "https://it.wikipedia.org/wiki?curid=563850", "title": "Impugnazioni", "text": ""}
{"id": "563854", "revid": "169219", "url": "https://it.wikipedia.org/wiki?curid=563854", "title": "Giro d'Italia 1919", "text": "Il Giro d'Italia 1919, settima edizione della \"Corsa Rosa\", si svolse in dieci tappe dal 21 maggio all'8 giugno 1919, per un percorso totale di 2984 km. Fu vinto dall'italiano Costante Girardengo, primo corridore nella storia del Giro a guidare la classifica generale dalla prima all'ultima tappa. Su 66 partenti, arrivarono al traguardo finale 15 corridori.\nIl Giro 1919 attravers\u00f2 l'Italia segnata dalla Grande Guerra: ai ciclisti reduci del fronte le case fornirono gratuitamente le biciclette; molte strade erano ancora distrutte, e in Veneto i corridori dovettero attraversare a piedi il letto prosciugato del Tagliamento. \nLa Gazzetta dello Sport, organizzatrice della corsa, decise di attraversare i territori irredenti e le prime due tappe raggiunsero Trento e Trieste. Il Giro fu letteralmente dominato da Girardengo, che si lasci\u00f2 sfuggire la vittoria solo in tre tappe. L'\"eterno secondo\" Gaetano Belloni vinse la sua prima tappa al Giro, Oscar Egg fu il primo svizzero ad aggiudicarsi una tappa, e il belga Marcel Buysse il primo straniero sul podio."}
{"id": "563865", "revid": "2120102", "url": "https://it.wikipedia.org/wiki?curid=563865", "title": "Via dei pentoso fosfati", "text": "La via dei pentoso fosfati (definita anche shunt dell'esoso monofosfato [HMP shunt] o, in inglese, pentose phosphate pathway [PPP]) \u00e8 un processo metabolico citoplasmatico, parallelo alla glicolisi, in grado di generare NADPH e convertire zuccheri esosi (a 6 atomi di carbonio) in pentosi (a 5 atomi di carbonio).\nCostituisce la via alternativa seguita da tutti quei batteri che non possiedono nel loro bagaglio enzimatico l'enzima aldolasi, fondamentale per proseguire nella glicolisi a livello della quarta tappa della fase preparatoria.\nEsistono due fasi distinte della via metabolica:\nFase ossidativa.\nConsiste nella generazione di 2 molecole di NADPH e di una molecola di ribulosio-5-P.\nFase non ossidativa.\nVede la riconversione dei pentosi in esosi tramite due enzimi (transchetolasi e transaldolasi) che fanno rimaneggiamento dei primi.\nRegolazione.\nLa glucosio 6-fosfato deidrogenasi \u00e8 l'enzima principale della via che \u00e8 soggetto a regolazione endogena. Essa \u00e8 inibita da ADP e AMP e attivata da ATP. Un altro suo regolatore endogeno \u00e8 il palmitoil-coenzima A. \u00c8 anche inibita da eccessive concentrazioni citosoliche di NADPH, suo prodotto di reazione, tanto che un rapporto tra NADPH/NADP+ superiore a 10 inibisce lo shunt per pi\u00f9 del 90%.\nDal punto di vista farmacologico, la G6PDH \u00e8 inibita in modo non-competitivo ed abbastanza specifico dallo steroide deidroepiandrosterone e suoi derivati alogenati. L'anione vanadato invece inibisce l'enzima in modo competitivo.\nIl farmaco metformina usato nella terapia del diabete di tipo II \u00e8 capace di attivare l'enzima con una modalit\u00e0 che non \u00e8 stata ancora scoperta; comunque, potrebbe rappresentare un effetto secondario positivo dato che la via dei pentoso fosfati produce NADPH che rigenera il glutatione, antossidante naturale che si abbassa nella patologia diabetica.\nFunzioni.\nLe funzioni primarie di questa via metabolica sono:\nGli zuccheri pentosi alimentari derivati dalla digestione degli acidi nucleici possono essere metabolizzati attraverso questa via metabolica e gli scheletri carboniosi dei carboidrati alimentari possono essere convertiti in intermedi glicolitici o gluconeogenici.\nQuesta via metabolica, che \u00e8 localizzata esclusivamente nel citoplasma, \u00e8 una delle tre vie principali attraverso cui la cellula ripristina la forma ridotta della molecola, con una produzione approssimativa di NADPH pari al 60% della produzione totale nell'uomo.\nIn conseguenza di quanto riportato, appare chiaro che oltre a rifornire la cellula di precursori per la sintesi dei nucleotidi, una delle funzioni delle via \u00e8 anche quella di prevenire lo stress ossidativo."}
{"id": "563868", "revid": "44939", "url": "https://it.wikipedia.org/wiki?curid=563868", "title": "Shunt dell'esosomonofosfato", "text": ""}
{"id": "563872", "revid": "44939", "url": "https://it.wikipedia.org/wiki?curid=563872", "title": "Pentose phosphate pathway", "text": ""}
{"id": "563875", "revid": "964734", "url": "https://it.wikipedia.org/wiki?curid=563875", "title": "Consequentia mirabilis", "text": "La consequentia mirabilis (\"conseguenza ammirevole\") \u00e8 una locuzione in latino anche nota come legge di Clavius, utilizzata in logica classica, che fa derivare la validit\u00e0 di un'affermazione dalla constatazione di incoerenza della sua negazione. \u00c8 per certi versi un ragionamento analogo alla reductio ad absurdum; tuttavia essa non produce la confutazione di una premessa, ma fa s\u00ec che si possa derivare la validit\u00e0 di una premessa dalla sua negazione, se la proposizione \u00e8 vera.\nEssenzialmente afferma che se una proposizione segue addirittura dalla sua negazione, allora \u00e8 vera, per coerenza. Il principio permette quindi di dimostrare una certa cosa senza fare appello a principi diversi dalla coerenza. In geometria compare qualche volta negli \"Elementi\" di Euclide. Ne fece largo uso Girolamo Saccheri. \nIn formule:\nSe dalla negazione di una proposizione \"A \"si deduce \"A\", allora \"A\" \u00e8 vera.\nIl matematico Gabriele Lolli scrive in proposito:\nIn conclusione, la \"consequentia mirabilis\" pu\u00f2 ritenersi un interessante strumento dimostrativo, poich\u00e9 consente di scartare le proposizioni che sono \"internamente\" incoerenti.\nTabella di verit\u00e0:\nQuindi, per qualsiasi valore delle due variabili (formula_2 e formula_3), la \"consequentia mirabilis\" \u00e8 vera, e pertanto si tratta di una legge logica universale.\nEsempi.\nAd esempio: \"Non esiste alcuna verit\u00e0\" (formula_4), ma questa affermazione implica che essa stessa sia una verit\u00e0 (formula_5), dunque \"esiste qualche verit\u00e0\" (quindi formula_6 \u00e8 vera).\nO addirittura: \"Nulla esiste\" comporta che esista questa affermazione, per cui \"qualcosa esiste\".\nL'esempio forse pi\u00f9 famoso \u00e8 il \"cogito ergo sum\" cartesiano: Se non esiste nulla, esiste almeno questo pensiero, e dunque il pensante. Anche se si pu\u00f2 questionare sulla validit\u00e0 dell'esistenza del pensante, non si pu\u00f2 negare l'esistenza del pensiero.\nSi deve ricordare Georg Cantor che di fatto utilizz\u00f2 la \"consequentia mirabilis\" insieme con il procedimento diagonale per dimostrare che l'insieme dei numeri reali non \u00e8 numerabile. Infatti:"}
{"id": "563882", "revid": "1318658", "url": "https://it.wikipedia.org/wiki?curid=563882", "title": "Lyc\u00e9e Henri-IV", "text": "Il lyc\u00e9e Henri-IV (liceo Enrico IV) \u00e8 una scuola francese d'insegnamento secondario e superiore, situata al numero civico 23 di rue Clovis a Parigi, nel V \"arrondissement\", poco distante dalla chiesa Saint-\u00c9tienne-du-Mont e dal Panth\u00e9on.\nL'attuale preside del liceo \u00e8 Patrice Corre.\nIl liceo conta pi\u00f9 di 2500 studenti dal \"coll\u00e8ge\" (che accoglie ragazzi dagli 11 ai 16 anni) alle \"classi preparatorie (CPGE)\".\n\u00c8 rinomato per i risultati al baccalaureato, ma anche ai \"Concours g\u00e9n\u00e9ral\", come pure ai concorsi d'entrata alle grandes \u00e9coles. \nMonumento storico per gli edifici in cui ha sede (datano dal XII secolo al XVIII secolo), il liceo li ha ereditati dall'antica abbazia di Sainte-Genevi\u00e8ve. Fra questi, la torre Clovis (antico campanile dell'abbazia), il refettorio (attuale cappella) ed il gabinetto delle Medaglie (camera delle meraviglie). Lavori recenti (1966 circa) di restauro hanno permesso di portare alla luce vestigia di epoca carolingia.\nCuriosa \u00e8 la presenza di una coppia di gheppi che nidifica da qualche anno sulla torre Clovis, che presto sar\u00e0 inserita fra i monumenti che costituiscono il patrimonio nazionale transalpino.\nStoria.\nL'area occupata dal liceo \u00e8 quella dove sorgeva dal VI secolo l'Abbazia di Sainte-Genevi\u00e8ve, un'abbazia benedettina eretta nel 502 da Clodoveo I in onore dei SS. Pietro e Paolo. Nel 512, ricevette il corpo di santa Genoveffa. Saccheggiata a pi\u00f9 riprese dai Normanni, accoglieva dei canonici secolari che verranno chiamati in seguito i \"genoveffani\". Nel XII secolo, questi vennero riformati da Suger, abate della Basilica di Saint-Denis, che li obblig\u00f2 a fondare una bottega di copisti e una biblioteca. La disciplina si allent\u00f2 nuovamente in seguito. Nel 1619, Luigi XIII diede l'abbazia in commenda al cardinale di La Rochefoucauld, che divenne il capo della Congregazione di Francia, che riuniva tutti i canonici agostiniani.\nI canonici furono espulsi dall'edificio all'epoca della Rivoluzione francese e l'abbazia fu dichiarata \"bien national\" nel 1790, ma fu evitata la dispersione delle opere raccolte nella loro ricca biblioteca (58 000 testi stampati e 2\u00a0000 manoscritti \u2013 terza biblioteca in Europa dopo quella del Vaticano e la \"Bodleian Library\" a Oxford). \nL'abbazia venne trasformata in un istituto scolastico che prese il nome di \"\u00c9cole Centrale du Panth\u00e9on\" nel 1791, dove insegnarono anche celebri naturalisti come Georges Cuvier, fondatore dell'anatomia comparata e della paleontologia, e Aubin-Louis Millin de Grandmaison.\nL'\"\u00c9cole centrale du Panth\u00e9on\" venne sostituita dal \"lyc\u00e9e Napol\u00e9on\", ed \u00e8 quindi il primo liceo francese, storicamente parlando. La chiesa abbaziale fu rasa al suolo fra il 1801 e il 1807 per aprire la rue Clovis. Con la Restaurazione la scuola venne ribattezzata \"coll\u00e8ge royal Henri-IV\": era un liceo d'\u00e9lite, frequentato dai figli di Luigi Filippo e dall'alta nobilit\u00e0.\nIl liceo riprese il nome di \"Napol\u00e9on\" sotto il Secondo Impero, e nel 1870, con la proclamazione della Terza repubblica cambi\u00f2 nome ancora una volta, diventando il \"lyc\u00e9e Corneille.\" Ma nel 1873 il governo del generale Patrice de Mac Mahon, monarchico legittimista, ribattezz\u00f2 il liceo con il nome dell'unico esponente della dinastia borbonica apprezzato anche dai repubblicani, \"il buon re Enrico\". Cos\u00ec il \"lyc\u00e9e Henri-IV\" trov\u00f2 il suo nome attuale.\nIl liceo oggi.\nLe classi preparatorie.\nNel lyc\u00e9e Henri IV vi sono:\n12 classi preparatorie letterarie, 8 scientifiche e 4 economiche.\nIl liceo comprende pure una classe di preparazione agli studi superiori (CPES) dal settembre 2006. Questa classe si prefigge lo scopo di permettere ai giovani borsisti di raggiungere il livello in \"cultura generale\" dei loro compagni delle classes pr\u00e9pas vere e proprie, provenienti spesso dall'ambiente pi\u00f9 favorito, e di permettere loro anche di frequentare con pi\u00f9 facilit\u00e0 gli studi superiori.\nPer questo, beneficiano di un inquadramento privilegiato (classe con pochi alunni, tutorato), di aiuti materiali (fornitura di un computer, alloggio nella citt\u00e0 universitaria) e di numerosi vantaggi culturali (accesso gratuito ai musei, ai teatri, all'opera ecc.). La classe ha undici ore in comune e da 16 a 19 ore di corsi specializzati (lettere, economia e scienze sociali o scienze).\nIl fatto che gli allievi delle classes pr\u00e9pas siano essenzialmente letterari (12 divisioni su 24) ha due conseguenze: da una parte, il liceo Henri-IV \u00e8 considerato letterario; dall'altra, la percentuale di stranieri nelle classi preparatorie di questo liceo \u00e8 estremamente bassa. La selezione da superare per accedere a questo liceo \u00e8 ostica. Una tendenza riscontrata \u00e8 quella che ad entrare nelle pr\u00e9pas del liceo sono quasi solamente i \"migliori della classe\".\nPertanto, anche se i tentativi si sono moltiplicati, il liceo Henri-IV continua ad accogliere le categorie sociali pi\u00f9 agiate."}
{"id": "563887", "revid": "2014155", "url": "https://it.wikipedia.org/wiki?curid=563887", "title": "Manuel Deodoro da Fonseca", "text": "Biografia.\nFu il primo presidente della Repubblica del Brasile, prima provvisoriamente dal 15 novembre 1889 al 26 febbraio 1891, poi regolarmente fino alle sue dimissioni il 23 novembre 1891.\nUfficiale dell'esercito imperiale brasiliano, Da Fonseca combatt\u00e9 nella guerra della Triplice Alleanza contro il Paraguay (1864-1870), fu promosso maresciallo e fu nominato vicegovernatore della provincia del Rio Grande do Sul (1887-1889).\nIl 15 novembre 1889 Da Fonseca rovesci\u00f2 l'imperatore Pietro II con un pronunciamento incruento dell'esercito appoggiato da repubblicani, conservatori e schiavisti, proclamando la repubblica degli Stati Uniti del Brasile. Eletto presidente provvisorio dalla Camera Comunale di Rio de Janeiro, sciolse l'Assemblea Generale (il Parlamento dell'Impero), le Assemblee provinciali e le Camere comunali, e invi\u00f2 \"interventores\" (ispettori con poteri straordinari) in tutte le province. Convoc\u00f2 un'Assemblea Costituente (1890-1891) che promulg\u00f2 una Costituzione presidenziale e federalista sul modello statunitense (presidente della Repubblica capo dell'esecutivo, Congresso Nazionale bicamerale formato da Senato e Camera dei deputati, divisione amministrativa in Stati con propri organi di governo) e introdusse il matrimonio civile e la separazione della Chiesa dallo Stato. Eletto presidente dal Congresso Nazionale (26 febbraio 1891), volle sciogliere il Senato, ostile alla sua politica, per governare con poteri dittatoriali. L'insurrezione della marina militare, capeggiata dall'ammiraglio de Melo, e dello Stato del Rio Grande do Sul (che si trascin\u00f2 fino al 1894), lo convinsero a dimettersi il 23 novembre 1891, lasciando il governo al vicepresidente Floriano Peixoto. Fu membro della Massoneria\nSpos\u00f2 nel 1860 Mariana Cec\u00edlia de Sousa Meirelles."}
{"id": "563888", "revid": "1840984", "url": "https://it.wikipedia.org/wiki?curid=563888", "title": "Hermann Lang", "text": "Carriera.\nGli inizi in moto.\nLang nacque in una famiglia di operai e a quattordici anni fu costretto a cercare lavoro a seguito della morte del padre. Divenne quindi apprendista meccanico in un negozio di moto locale e, presto, si occup\u00f2 pure delle automobili che venivano portate in officina. Nel 1929 fece il suo debutto come pilota motociclistico, guadagnandosi presto una buona fama ed ottenendo alcuni successi. Pochi anni pi\u00f9 tardi, nel 1931, fu protagonista di un incidente dal quale usc\u00ec miracolosamente illeso. L'avvento della recessione economica lo costrinse, per\u00f2, a trovare lavoro come muratore, ma nel 1933 venne assunto dalla Mercedes-Benz, visti i suoi trascorsi da meccanico, con il compito di installare i motori delle vetture. Negli anni seguenti fece anche l'autotrasportatore e il cuoco, finch\u00e9, nel 1935, Alfred Neubauer gli diede la possibilit\u00e0 di fare un test da pilota e Lang ottenne ottimi parziali, tanto da essere assunto come membro del team.\nPilota Mercedes.\nAl suo debutto come pilota ottenne subito un quinto posto al N\u00fcrburgring. Nel 1937 vinse la sua prima gara al Gran Premio di Tripoli e ripetendosi subito dopo al circuito dell'Avus. Intanto l'avvento del nazismo nel 1933 aveva fatto s\u00ec che l'automobilismo divenisse sempre pi\u00f9 sport di massa e Lang, pur non condividendo l'ideologia, divenne suo malgrado uno dei simboli del regime, in quanto era un pilota che proveniva da una famiglia operaia e non dalle classi elevate come, ad esempio, Rudolf Caracciola. Nel 1938, sempre con la Mercedes Lang si impose in due appuntamenti, a Tripoli (per la seconda volta) e a Livorno nella Coppa Ciano.\nPer il 1939 la Mercedes port\u00f2 un nuovo modello, pi\u00f9 leggero di circa cento chili rispetto al precedente e maggiormente competitivo. La squadra cerc\u00f2 poi di accontentare le richieste dei propri piloti, ma la configurazione scelta per i serbatoi fu quella preferita da Lang, sfavorendo dunque Caracciola che optava per una differente soluzione. Al Gran Premio di Pau, che apriva la stagione, Lang ottenne la prima di quattro vittorie consecutive, tra cui il Gran Premio del Belgio, funestato per\u00f2 dalla morte del compagno di squadra Richard Seaman. Intanto, per\u00f2, all'interno della scuderia si svilupparono diverse tensioni tra i piloti, con accuse reciproche di favorire l'uno o l'altro. Dopo essere stato vittima di alcuni guasti Lang riusc\u00ec ad imporsi al Gran Premio di Svizzera e in una gara in Austria, prima che lo scoppio della seconda guerra mondiale interrompesse il campionato. Venne quindi ufficiosamente dichiarato vincitore del titolo europeo dall'ONS (l'organizzazione nazista dello sport). In realt\u00e0, successive indagini mostrarono come il titolo di campione avrebbe dovuto essere assegnato a Hermann Paul M\u00fcller secondo i punteggi in vigore fino al 1938. Tuttavia, non \u00e8 mai stato confermato quale tipo di punteggio fosse in vigore nel 1939, e lo scoppio della guerra complic\u00f2 definitivamente la questione, tuttora aperta.\nIl secondo dopoguerra e la Formula 1.\nAl termine del secondo conflitto mondiale Lang torn\u00f2 subito a correre con una BMW di sua propriet\u00e0 con cui ottenne una vittoria a Ruhestein. Nel 1949 pass\u00f2 a guidare vetture sport, prima di ricongiungersi nuovamente con la Mercedes nel 1951. Nel 1952 ottenne poi un successo alla 24 Ore di Le Mans in coppia Fritz Riess.\nNel 1953 ebbe poi l'occasione di debuttare in Formula 1 alla guida di una Maserati, cogliendo un quinto posto al Gran Premio di Svizzera. La sua ultima apparizione fu al Gran Premio di Germania 1954 in cui si ritir\u00f2 per un testacoda. Decise quindi di ritirarsi dalle corse, pur continuando a lavorare per la Mercedes.\nMor\u00ec nel 1987."}
{"id": "563890", "revid": "44939", "url": "https://it.wikipedia.org/wiki?curid=563890", "title": "Via dei pentoso-fosfati", "text": ""}
{"id": "563891", "revid": "64688", "url": "https://it.wikipedia.org/wiki?curid=563891", "title": "Lyc\u00e9e Henri IV", "text": ""}
{"id": "563900", "revid": "36426", "url": "https://it.wikipedia.org/wiki?curid=563900", "title": "Peste di San Carlo", "text": "\u00c8 chiamata peste di San Carlo la terribile pestilenza che colp\u00ec il territorio milanese nel biennio 1576-1577.\nIl contagio si verific\u00f2 durante l'episcopato milanese di san Carlo Borromeo che, proprio nel 1576, aveva ottenuto l'estensione a Milano del giubileo romano dell'anno precedente. Grande fu l'affluenza a Milano dei fedeli provenienti dalle localit\u00e0 circostanti, ma il giubileo milanese dur\u00f2 solo poche settimane: il 17 aprile il governatore spagnolo Antonio de Guzm\u00e1n, preoccupato per i casi di peste verificatisi a Venezia e Mantova, limit\u00f2 prima i pellegrinaggi in citt\u00e0 vietandoli poi definitivamente quando a luglio si registrarono i primi episodi anche a Milano e l'11 agosto la pestilenza divenne conclamata. Mentre il governatore spagnolo e i notabili lasciavano la citt\u00e0 per luoghi ritenuti pi\u00f9 salubri, l'arcivescovo, allora a Lodi, rientr\u00f2 subito a Milano e da quel momento, con l'autorit\u00e0 della sua carica e simbolo del cristianesimo militante, si prodig\u00f2 con ogni mezzo per portare soccorso agli ammalati divenendo l'\"unico refrigerio\" di Milano appestata.\nLa peste di San Carlo \u00e8 citata nel capitolo XXXI de \"I promessi sposi\" di Alessandro Manzoni come antecedente di quella, ben pi\u00f9 grave e descritta nel romanzo stesso, abbattutasi in Lombardia nel 1630, quando arcivescovo di Milano era il cardinal Federico Borromeo, cugino dello stesso san Carlo.\nLa peste di San Carlo \u00e8 stata raffigurata dal pittore Cesare Nebbia in un famoso affresco eseguito nel 1604 nel salone principale del palazzo dell'Almo Collegio Borromeo di Pavia."}
{"id": "563901", "revid": "119584851", "url": "https://it.wikipedia.org/wiki?curid=563901", "title": "Problema dei due corpi", "text": "Il problema dei due corpi riguarda il moto di due corpi puntiformi sotto l'azione delle sole forze di interazione dei due corpi stessi, che si suppongono forze centrali per le quali valga il terzo principio della dinamica.\nEquazioni del moto.\nFissato un opportuno sistema di riferimento, indichiamo con formula_1\ne formula_2 i vettori posizione dei due corpi e con formula_3 e \nformula_4 le loro masse. Se il corpo 1 agisce sul corpo 2 con una forza formula_5, per la legge di azione e reazione (terzo principio della dinamica) il corpo 2 agisce su 1 con una forza formula_6: allora le equazioni del moto sono\nda cui si ricava\nDi conseguenza per il centro di massa vale la seguente equazione:\ncio\u00e8 il centro di massa si muove di moto rettilineo uniforme. \nNotiamo ora che \ne che\nPertanto si ha\nIntroducendo la coordinata del moto relativo del corpo 2 rispetto al corpo 1:\nSi ottiene dunque \ndove formula_16 si dice massa ridotta. \nNel caso notevole del moto di due corpi celesti la forza di interazione \u00e8 data dalla legge di gravitazione universale di Newton\nL'equazione differenziale del moto \u00e8 allora \nL'energia.\nL'energia meccanica totale \u00e8 costante, perch\u00e9 le uniche forze considerate sono conservative. L'energia \u00e8 uguale alla somma di energia cinetica ed energia potenziale, perci\u00f2 nel sistema di riferimento iniziale vale\nNel sistema di riferimento del centro di massa, usando la formula della forza trovata precedentemente, si pu\u00f2 considerare la massa ridotta formula_16 come distante \"r\" dall'origine del sistema. \nDefiniamo l'energia cinetica della massa ridotta rispetto al corpo 1 come\ndove compare la velocit\u00e0 relativa del corpo 2 rispetto al corpo 1 (formula_22). \nPassando in coordinate polari si pu\u00f2 scrivere: \ne perci\u00f2\nL'energia potenziale gravitazionale vale \nAllora\nIl momento angolare.\nPer definizione il momento angolare totale dei due corpi vale, nel sistema iniziale, \nconsiderando come polo l'origine del sistema. Nel sistema di riferimento del centro di massa\nPoich\u00e9 le uniche forze agenti sono interne al sistema dei due corpi, il momento delle forze esterne \u00e8 nullo e quindi il momento angolare si conserva. Come si vede dall'ultima relazione, se la distanza relativa aumenta la velocit\u00e0 angolare deve diminuire (formula_29 \u00e8 costante) e viceversa.\nInoltre, del momento angolare non si conserva solo il modulo, ma anche la direzione: poich\u00e9 essa \u00e8 sempre perpendicolare al piano del moto (per definizione di momento angolare), ne consegue che tale piano non cambia nel tempo. Quindi possiamo concludere che il moto \u00e8 piano.\nIl potenziale efficace.\nRicordando i risultati ottenuti,\novvero\n\u00c8 evidente che il primo termine della somma non dipende solo dalla distanza relativa, ma non pu\u00f2 essere minore di zero. Nella seconda parte della somma compaiono invece due addendi che dipendono solo da formula_32 (le altre grandezze sono costanti!). Allora definiamo la funzione \"potenziale efficace\" come\nSi vede facilmente che\ne studiando la derivata si trova un punto di minimo per formula_35. Quindi la nuova funzione ha la forma di una \"buca di potenziale\"; \u00e8 chiaro inoltre che \ncio\u00e8 quando la velocit\u00e0 radiale \u00e8 nulla il potenziale efficace \u00e8 uguale all'energia. D'altra parte,\nRisolviamo quest'ultima equazione in formula_32:\ncio\u00e8\nLa traiettoria.\nStudiamo ora le soluzioni dell'equazione precedente al variare di formula_41.\nSi hanno quattro casi, corrispondenti alle sezioni coniche:\nformula_42\nLa soluzione \u00e8 nella forma formula_43, quindi \u00e8 accettabile perch\u00e9 positiva.\nIl significato fisico \u00e8 chiaro: l'energia si mantiene costantemente uguale al potenziale efficace, quindi la velocit\u00e0 radiale formula_44 \u00e8 sempre nulla. La traiettoria \u00e8 una circonferenza di raggio formula_45.\nformula_46 con formula_47\nAllora ci sono due soluzioni positive, poich\u00e9\nformula_48\nIn pratica ci sono due punti in cui formula_49: si tratta della distanza relativa minima e massima (vedi figura). Il corpo 2 non pu\u00f2 spingersi oltre tali punti, poich\u00e9 dovrebbe avere energia cinetica negativa. Allora si pu\u00f2 concludere che la traiettoria \u00e8 chiusa ed ha forma di ellisse con fuoco corrispondente al corpo 1 (prima legge di Keplero).\nformula_50\nVi \u00e8 quindi una sola soluzione, ma bisogna notare che\nformula_51\nPerci\u00f2 quando formula_52 , formula_49. Allora la traiettoria si richiude a distanza infinita: si tratta di una parabola.\nformula_54 con formula_55\nAllora solo una soluzione \u00e8 positiva, poich\u00e9\nformula_56\nLa traiettoria \u00e8 aperta, ed ha forma di iperbole. Nel caso particolare formula_57, si tratta di una retta.\nIl problema dei due corpi in meccanica quantistica.\nIn meccanica quantistica il problema dei due corpi \u00e8 basilare nello studio di sistemi composti da due particelle interagenti, come l'atomo di idrogeno, che \u00e8 una delle applicazioni pi\u00f9 note.\nL'hamiltoniana che descrive il sistema \u00e8 composta dai termini cinetici delle due particelle e da un potenziale dipendente dalla distanza tra esse\nL'analisi delle simmetrie del sistema permette notevoli semplificazioni. Come nel caso classico ci aspettiamo che l'atomo nel complesso, in quanto sistema isolato, si trovi in uno stato di moto stazionario, e di poterci mettere nel sistema di riferimento del centro di massa per poter eludere il moto complessivo concentrandoci su quello relativo. Infatti notiamo che il potenziale \u00e8 invariante per traslazioni in quanto\nQuesto coincide con il fatto che l'impulso totale P \u00e8 una costante del moto\nCerchiamo allora un cambio di variabili che sia una trasformazione canonica, che conservi quindi le regole di commutazione, e che evidenzi la simmetria.\nDue delle nuove variabili si riconoscono nel generatore della simmetria P e nella quantit\u00e0 invariante\u00a0q che compare nel potenziale. Restano da individuare le variabili coniugate Q e p tali che\nOtteniamo quindi\ne la Hamiltoniana si riscrive, introducendo la massa totale M e la massa ridotta formula_65\nIn questo modo abbiamo diviso H in due termini espressi in variabili diverse che commutano tra loro. Il problema si pu\u00f2 quindi studiare separatamente e le soluzioni saranno della forma\nLa Hamiltoniana del centro di massa \u00e8 banale, le sue soluzioni sono le onde piane. La parte interessante del problema \u00e8 invece l'Hamiltoniana relativa.\nNotiamo che il potenziale non dipende dagli angoli, quindi \u00e8 invariante per rotazioni. Infatti H, composto da termini scalari, commuta con il momento angolare L che \u00e8 il generatore delle rotazioni.\nRicordando che la variabile coniugata di L \u00e8 l'angolo \u03c6 che compare nelle coordinate sferiche possiamo riscrivere H, procedendo come sopra, nella forma\ndove compare l'impulso radiale\nTutte le informazioni sulla parte radiale sono quindi contenute nel momento angolare L, e poich\u00e9 questo commuta con H possiamo procedere separatamente all'individuazione delle soluzioni. L'equazione di Schr\u00f6dinger infatti si riduce a tre equazioni pi\u00f9 semplici\nLa soluzione del problema sar\u00e0 quindi il prodotto\ndove n,l,m sono gli autovalori di formula_77\nLa soluzione radiale si ottiene ricordando la definizione di impulso come derivata rispetto alla posizione coniugata r ed esplicitando il potenziale.\nLe soluzioni angolari Y, che prendono il nome di armoniche sferiche, non hanno alcuna dipendenza dalla forma radiale del potenziale. Si tratta quindi di soluzioni di carattere generale."}
{"id": "563903", "revid": "101031867", "url": "https://it.wikipedia.org/wiki?curid=563903", "title": "Interregno sassone", "text": "Secondo la semi-leggendaria e poco attendibile \"Historia Regum Britanniae\" di Goffredo di Monmouth, dopo il regno di Keredic in Britannia (odierna Inghilterra) si ebbe un periodo di interregno sassone (554\u2013615 d.C.). Durante questo periodo nessun sovrano britannico sal\u00ec sul trono. Tre tiranni e diversi altri signori della guerra lottarono in Cornovaglia e in Galles per il controllo dei britanni. Queste guerre civili indebolirono molto la forza e la potenza dei britanni, limitando di molto la loro capacit\u00e0 di opporsi agli invasori anglosassoni."}
{"id": "563904", "revid": "44939", "url": "https://it.wikipedia.org/wiki?curid=563904", "title": "Via d'Embden-Meyerhof-Parnas", "text": ""}
{"id": "563905", "revid": "44939", "url": "https://it.wikipedia.org/wiki?curid=563905", "title": "Via di Embden-Meyerhof-Parnas", "text": ""}
{"id": "563906", "revid": "44939", "url": "https://it.wikipedia.org/wiki?curid=563906", "title": "Via di Embden-Meyerhof", "text": ""}
{"id": "563907", "revid": "1610933", "url": "https://it.wikipedia.org/wiki?curid=563907", "title": "Cardinale rosso", "text": ""}
{"id": "563908", "revid": "161374", "url": "https://it.wikipedia.org/wiki?curid=563908", "title": "SS 3 bis", "text": ""}
{"id": "563914", "revid": "6923", "url": "https://it.wikipedia.org/wiki?curid=563914", "title": "Partito dei Democratici", "text": "Il Partito dei Democratici \u00e8 stato un partito politico sammarinese operante dal 2001 al 2005.\nIl movimento politico venne costituito il 25 marzo 2001 in occasione del 95\u00ba anniversario dell'Arengo, dalla fusione fra il Partito Progressista Democratico Sammarinese i Riformisti Democratici e Socialisti Idee in Movimento.\nAlle elezioni politiche del 2001 ottenne 4.535 voti, pari al 20,81% delle preferenze guadagnando 12 dei 60 seggi del Consiglio Grande e Generale.\nNel febbraio 2005 si unisce al Partito Socialista Sammarinese assieme al quale d\u00e0 vita al Partito dei Socialisti e dei Democratici."}
{"id": "563921", "revid": "111796895", "url": "https://it.wikipedia.org/wiki?curid=563921", "title": "\u00c9toile Filante de Ouagadougou", "text": "L'\u00c9toile Filante de Ouagadougou \u00e8 la pi\u00f9 prestigiosa societ\u00e0 calcistica del Burkina Faso.\nFondata nel 1955, ha vinto pi\u00f9 volte sia lo scudetto che le coppe nazionali.\nIl suo presidente \u00e8 Kassoum Ouedraogo, stella della Nazionale di calcio del Burkina Faso nella Coppa d'Africa del 1998. Tra le file della squadra militano diversi giocatori della nazionale.\nI colori della squadra sono blu e bianco.\nPalmar\u00e8s.\nCompetizioni nazionali.\n1963, 1964, 1965, 1970, 1972 (\"attribuzione incerta\"),1975, 1976, 1985 (\"attribuzione incerta\"), 1988, 1990, 1991, 1992, 1993, 1996, 1999, 2000, 2001, 2003, 2006, 2008"}
{"id": "563923", "revid": "2812", "url": "https://it.wikipedia.org/wiki?curid=563923", "title": "Problema dei 2 corpi", "text": ""}
{"id": "563926", "revid": "125377307", "url": "https://it.wikipedia.org/wiki?curid=563926", "title": "Futbol'nyj Klub Rubin Kazan'", "text": "Il Rubin Kazan', ufficialmente Futbol'nyj Klub \u00abRubin\u00bb () \u00e8 una societ\u00e0 calcistica russa con sede nella citt\u00e0 di Kazan'. Milita nella Prem'er-Liga, la massima divisione del campionato russo di calcio, e disputa le gare casalinghe nella Kazan Arena ( posti).\nFondato nel 1958, ha esordito in massima serie nel 2003. Ha vinto 2 titoli nazionali, nel 2008 e nel 2009, e una Coppa di Russia, nel 2011-2012.\nStoria.\nIl club venne fondato nel 1958 come \"Iskra Kazan\"' e nel 1964 cambi\u00f2 denominazione in \"Rubin Kazan\". Alla prima stagione nel campionato sovietico di calcio venne iscritto in Klass B, la seconda serie, che proprio nel 1958 aveva visto un allargamento dell'organico. Nel corso degli anni ha alternato periodi nel secondo livello del campionato sovietico a periodi nel terzo livello, retrocedendo in quarta serie al termine della stagione 1989. Dal 1959 al 1971 il club venne allenato da Nikolaj Sentjabr\u00ebv, che nel 1965 condusse la squadra alla promozione in Vtoraja Gruppa A, dopo che il Rubin era sceso al terzo livello con la riforma dei campionati del 1963. Tra il 1968 e il 1970 la porta del Rubin venne difesa da Viktor Kolotov, unico calciatore del Rubin ad esser stato convocato nella nazionale di calcio sovietica. Con il crollo dell'Unione Sovietica il Rubin Kazan' perse lo sponsor che lo aveva affiancato sin dalla sua fondazione, l'azienda aeronautica KAPO con sede a Kazan', andando incontro a un periodo economicamente difficile che ne mise in dubbio l'esistenza. Nel 1991 il Rubin Kazan' chiuse la propria partecipazione al campionato sovietico vincendo il suo raggruppamento nella quarta serie e nel 1992 entr\u00f2 a far parte del neo-costituito campionato russo di calcio prendendo parte al girone centro della Pervaja liga, seconda serie nazionale. Nel 1992 cambi\u00f2 denominazione in \"Rubin-TAN Kazan\" a seguito di un accordo di sponsorizzazione con l'azienda TAN.\nPrima dell'inizio della stagione 1994 il club torn\u00f2 alla denominazione storica \"Rubin Kazan\"'. Dopo essere retrocesso in Vtoraja Liga, terzo livello nazionale, nel 1997 vinse il suo raggruppamento e venne promosso in Pervij divizion. Nell'agosto 2001 Gurban Berdi\u00fdev venne nominato allenatore del Rubin Kazan', carica che mantenne fino al 2013, portando il club ai vertici del campionato russo e a disputare le competizioni UEFA in varie edizioni. Nel 2002 vinse il campionato di Pervij divizion con due punti di vantaggio sul \u010cernomorec Novorossijsk e conquistando la promozione in Prem'er-Liga per la prima volta nella sua storia. Nel 2003 all'esordio assoluto in massima serie il Rubin Kazan' concluse il campionato al terzo posto, guadagnando l'accesso al secondo turno preliminare della Coppa UEFA 2004-2005. L'esordio in una competizione UEFA si concluse subito contro gli austriaci del Rapid Vienna. Dopo aver concluso al decimo posto la stagione 2004, nel 2005 raggiunse il quarto posto e la qualificazione al secondo turno preliminare della Coppa UEFA 2006-2007. In quest'edizione della Coppa UEFA super\u00f2 i preliminari eliminando i bielorussi del BATE, ma venne eliminato al primo turno del tabellone principale dal con una doppia sconfitta per 0-1.\nIl 2 novembre 2008, nel cinquantesimo anniversario della sua fondazione, il Rubin Kazan' vinse la Prem'er-Liga per la prima volta nella sua storia, grazie alla vittoria in casa del Saturn con la rete decisiva di Savo Milo\u0161evi\u0107 e con tre giornate di anticipo sulla fine del campionato, divenendo anche la terza squadra non moscovita a vincere il campionato russo. Il Rubin Kazan' conquist\u00f2 la testa della classifica sin dall'inizio del campionato sfruttando la serie record di sette vittorie consecutive iniziali e mantenendola sino alla fine, grazie soprattutto a una solida difesa. Grazie a questo successo il Rubin Kazan' si qualific\u00f2 all'edizione 2009-2010 della UEFA Champions League. In questa edizione il Rubin venne sorteggiato nel gruppo F assieme a Barcellona, Inter e , conquistando la sua prima vittoria alla terza giornata al Camp Nou sul Barcellona per 2-1 grazie alle reti realizzate da Rjazancev e da Karadeniz. Concluse il gruppo al terzo posto e venne retrocesso in Europa League, dove raggiunse gli ottavi di finale venendo eliminato dai tedeschi del Wolfsburg.\nIl 21 novembre 2009 il Rubin Kazan', pareggiando a reti bianche con lo Zenit San Pietroburgo, vinse per la seconda volta consecutiva il campionato russo con un turno di anticipo e diventando il primo club non moscovita a confermarsi campione di Russia. La seconda avventura in UEFA Champions League nell'edizione 2010-2011 si concluse nuovamente con un terzo posto nel gruppo D comprendente Barcellona, Copenaghen e Panathinaikos, retrocedendo in Europa League.\nNella stagione 2010 il Rubin Kazan' vinse prima la Coppa dei Campioni della CSI, battendo in finale i kazaki dell'Aqt\u00f6be, e poi la Supercoppa di Russia, battendo il grazie alla rete realizzata da Aleksandr Bucharov. In campionato il Rubin concluse al terzo posto distante dieci punti dallo Zenit San Pietroburgo campione, ma guadagnando l'accesso ai preliminari della UEFA Champions League 2011-2012. In questa edizione della Champions League il Rubin non riusc\u00ec a raggiungere la fase a gironi, ma venne retrocesso in Europa League dove raggiunse i sedicesimi di finale. L'8 maggio 2012 battendo per 1-0 la Dinamo Mosca grazie alla rete realizzata da Roman Er\u00ebmenko nella finale disputata a Ekaterinburg, il Rubin Kazan' vinse per la prima volta nella sua storia la Coppa di Russia. Nel mese di luglio 2012 il Rubin vinse la sua seconda Supercoppa di Russia, battendo per 2-0 lo Zenit San Pietroburgo. Nella UEFA Europa League 2012-2013 il Rubin super\u00f2 la fase a gironi e raggiunse i quarti di finale, dove venne eliminato dagli inglesi del Chelsea, che avrebbe poi vinto la competizione.\nOrganico.\nRosa 2021-2022.\n\"Aggiornata al 20 agosto 2021.\"\nRosa 2020-2021.\n\"Aggiornata al 23 novembre 2020.\"\nRosa 2019-2020.\nRosa aggiornata al 26 febbraio 2020.\n \nRosa 2018-2019.\nRosa aggiornata al 1\u00ba febbraio 2019."}
{"id": "563927", "revid": "131358", "url": "https://it.wikipedia.org/wiki?curid=563927", "title": "FC Rubin Kazan", "text": ""}
{"id": "563937", "revid": "767487", "url": "https://it.wikipedia.org/wiki?curid=563937", "title": "Olympia (film 1938)", "text": "Olympia \u00e8 un film del 1938 diretto da Leni Riefenstahl che documenta i Giochi olimpici di Berlino 1936. Il film, primo documentario mai girato su un'Olimpiade, \u00e8 diviso in due parti: \"Olympia - Festa di popoli\" (in tedesco \"Olympia: Fest der V\u00f6lker\"), lunga 123 minuti, e \"Olympia - Festa di bellezza\" (\"Olympia Fest der Sch\u00f6nheit\"), lunga 94 minuti. Nel documentario furono utilizzate molte tecniche cinematografiche innovative per l'epoca che successivamente sarebbero diventate standard del cinema: dalle novit\u00e0 sugli angoli delle inquadrature ai primi piani estremi, ai binari nello stadio per fotografare la folla. La tecnica utilizzata \u00e8 unanimemente ammirata dai critici, anche se sul film sono sorte ovvie controversie per quanto riguarda il contenuto politico.\nLe Olimpiadi.\nIl documentario, commissionato dal Comitato Olimpico Internazionale, segue passo dopo passo le Olimpiadi che si tennero a Berlino dal 1\u00b0 al 16 agosto del 1936. Tutte le gare vengono seguite: dalla cerimonia della torcia venuta dalla Grecia alle gare ginniche. Fra i frammenti ripresi dalla Riefenstahl immagini di massa del pubblico e delle personalit\u00e0 che hanno preso parte all'evento sportivo (per citarne un paio Hitler che apre ufficialmente i giochi e il principe Umberto di Savoia che saluta la squadra italiana).\nPropaganda.\nI Giochi olimpici del 1936 sono stati definiti le \"Olimpiadi di Hitler\", poich\u00e9 il regime nazionalsocialista sfrutt\u00f2 la manifestazione per magnificare il Terzo Reich.\nPer quanto il legame della Riefenstahl con Hitler e con altre figure di alto rango del regime sia ben documentato, secondo quanto dichiar\u00f2 la stessa Riefenstahl il governo nazista non riusc\u00ec a influenzare la realizzazione del film, nonostante il costante controllo da parte del ministro della propaganda nazista Joseph Goebbels. Alcuni hanno anche interpretato come un velato dissenso il fatto che nel film sia presentata la sconfitta della squadra tedesca contro l'India nella finale dell'hockey; nel film per\u00f2 sono presenti tutti i vincitori non-ariani e sono particolarmente note le immagini che mostrano le vittorie di Jesse Owens (peraltro omettendo di riprendere le reazioni di Hitler) e pare che tutto questo in realt\u00e0 fosse sostanzialmente in linea con la richiesta di Goebbels di cercare di dare un'immagine generale di \"apertura mentale del governo nazista\".\nAd ogni modo, per la bellezza delle riprese e del montaggio e per le tecniche impiegate, molte delle quali per la prima volta, \"Olympia\" \u00e8 considerato uno dei film pi\u00f9 innovativi nella storia del cinema e il capostipite di un nuovo genere.\nUna pietra miliare.\n\"Olympia\" pose le basi per i futuri film che documentano le Olimpiadi, e in particolare quelle estive. La cerimonia della torcia olimpica, oggi considerata un'antica tradizione, fu concepita per la prima volta proprio a Berlino su un progetto che la Riefenstahl elabor\u00f2 per conto dal gerarca nazista Carl Diem. Nel 2005 la rivista \"Time\" ha inserito \"Olympia\" fra i 100 film pi\u00f9 belli degli ultimi 80 anni.\nAlcune scene di \"Olympia\" sono state usate dalla band tedesca Rammstein nel video di \"Stripped\", cover dell'omonima canzone dei Depeche Mode. \nNel 1938 fu presentato alla Mostra di Venezia, dove ottenne un buon successo e il premio, la\n\"Coppa Mussolini\". Le pressioni infruttuose che la regista tedesca sub\u00ec da parte del Ministro della propaganda e l'amicizia di Leni Riefenstahl con il F\u00fchrer, sono ben rappresentate nel film Race - Il colore della vittoria."}
{"id": "563939", "revid": "124516584", "url": "https://it.wikipedia.org/wiki?curid=563939", "title": "Rapporto giuridico", "text": "Un rapporto giuridico \u00e8 ogni relazione sociale giuridicamente rilevante tra soggetti del diritto, disciplinata e prevista da un dato ordinamento giuridico.\nIl dibattito sulla definizione.\nVa avvertito che quella data non \u00e8 l'unica definizione di rapporto giuridico che si trova in dottrina. Vi sono autori, infatti, che preferiscono definirlo come relazione tra situazioni giuridiche soggettive anzich\u00e9 tra soggetti giuridici.\nVi sono, poi, autori che estendono la definizione, includendovi le relazioni tra un soggetto giuridico e un bene. Altri, invece, ritengono tale estensione non necessaria, sostenendo che anche questi rapporti implicano una relazione tra soggetti giuridici e, pi\u00f9 precisamente, tra il titolare di un diritto assoluto sul bene (ad esempio, la propriet\u00e0) e la generalit\u00e0 degli altri soggetti, sui quali gravano i corrispondenti doveri. Altri ancora, infine, ritengono che in questi casi non si possa parlare di rapporto giuridico.\nI soggetti.\nIn ogni rapporto giuridico si possono individuare:\nSoggetti.\nI soggetti tra i quali intercorre il rapporto giuridico sono detti \"parti\" dello stesso; in relazione a costoro, tutti gli altri soggetti estranei al rapporto sono detti \"terzi\". Le parti sono \"titolari\" delle \"situazioni giuridiche soggettive\" in cui si articola il rapporto.\nVa rilevato che i soggetti di diritto non sono necessariamente esseri umani: possono infatti essere persone fisiche o giuridiche. La qualifica di soggetto dipende comunque dall'ordinamento, sicch\u00e9 la medesima entit\u00e0 materiale potr\u00e0 essere considerata soggetto da un ordinamento ma non da un altro: la stessa persona fisica, se \u00e8 sempre soggetto di diritto in tutti gli odierni ordinamenti statuali, non lo \u00e8, ad esempio, nell'ordinamento internazionale.\nContenuto.\nIl \"contenuto\" del rapporto giuridico \u00e8 il complesso delle situazioni giuridiche soggettive nelle quali il rapporto stesso si articola. Per \"situazione giuridica soggettiva\" si intende la posizione giuridicamente rilevante di un soggetto nei confronti di un altro.\nLe situazioni giuridiche soggettive possono essere distinte in \"attive\" e \"passive\" secondo che comportino un vantaggio o uno svantaggio per il loro titolare. La forma elementare di rapporto giuridico prevede un \"soggetto attivo\", titolare di una situazione giuridica attiva, alla quale corrisponde una situazione giuridica passiva in capo ad un \"soggetto passivo\". Spesso, per\u00f2, la struttura del rapporto non \u00e8 cos\u00ec semplice, essendo lo stesso scomponibile in una pluralit\u00e0 di rapporti elementari, nei quali non sempre tutte le situazioni attive o passive sono attribuite alla medesima parte.\nSono situazioni giuridiche attive:\nSono situazioni giuridiche passive:\nIn realt\u00e0 per alcune delle situazioni ora elencate, quali la potest\u00e0 o l'onere, la classificazione tra le attive o passive non \u00e8 netta, presentando le stesse sia un aspetto di vantaggio che uno di svantaggio per il titolare.\nOggetto.\n\"Oggetto\" del rapporto giuridico \u00e8 un bene, su cui cade un interesse tutelato dall'ordinamento. In questo caso il termine \"bene\" assume un significato ampio, comprendendo tutto ci\u00f2 che abbia attitudine a soddisfare un bisogno umano, materiale o spirituale (talvolta si usa con questo significato la locuzione \"bene della vita\"). In tale accezione rientrano, quindi, non solo le cose (beni in senso stretto) ma anche i beni immateriali (come le opere d'ingegno) e le attivit\u00e0 umane (\"prestazioni\") atte a soddisfare un bisogno umano.\nLa tensione che spinge l'uomo verso un bene prende il nome di \"interesse\"; quando l'interesse \u00e8 giudicato rilevante dall'ordinamento giuridico, esso pu\u00f2 costituire oggetto di rapporti giuridici. Questo significa che non tutti gli interessi sono ritenuti meritevoli di tutela dall'ordinamento: quelli che l'ordinamento ritiene di tutelare assurgono a situazioni giuridiche soggettive, gli altri rimangono meri interessi \"di fatto\".\nLe situazioni giuridiche elementari.\nNon tutte le situazioni sopra elencate possono essere considerate elementari; alcune, infatti, sono ulteriormente scomponibili. Sono considerate situazioni elementari:\nIl \"diritto soggettivo\" \u00e8 la pretesa che altri tenga un comportamento di contenuto positivo (dare o fare) o negativo (non fare). \nQuesto \u00e8 il significato pi\u00f9 ristretto del termine, ma non l'unico; nel linguaggio giuridico, infatti, il termine viene utilizzato anche per indicare:\nI diritti soggettivi si distinguono in:\nI diritti, relativi o assoluti, sono detti \"patrimoniali\" quando corrispondono a interessi di natura economica, ossia suscettibili di essere valutati in denaro. Il diritto relativo patrimoniale caratterizza una particolare specie di rapporto giuridico, d'importanza fondamentale nel diritto privato: l\"'obbligazione\"; il soggetto attivo e passivo da tale rapporto sono denominati \"creditore\" e \"debitore\".\nIn capo al soggetto passivo del rapporto giuridico sussiste:\nMentre i diritti soggettivi sono situazioni \"statiche\", poteri e facolt\u00e0 sono situazioni \"dinamiche\".\nIn particolare, la \"facolt\u00e0\" \u00e8 la possibilit\u00e0 di tenere un determinato comportamento e, quindi, l'opposto del dovere o obbligo i non tenerlo. Il \"potere\", invece, \u00e8 la possibilit\u00e0 attribuita dall'ordinamento ad un soggetto di produrre effetti giuridici, ossia di creare, modificare o estinguere un rapporto giuridico, attraverso un atto giuridico.\nSe il soggetto attivo del rapporto \u00e8 titolare di un potere, in capo al soggetto passivo sussiste la corrispondente \"soggezione\".\nLe vicende del rapporto giuridico.\nIl rapporto giuridico tra due soggetti sorge, si modifica e si estingue al verificarsi di determinate \"fattispecie\", fatti tipici ai quali la norma collega determinati effetti giuridici.\nTali fatti tipici, per la loro rilevanza nel campo del diritto, possono essere definiti \"fatti giuridici\": sono \"previsti\" dalla norma che al loro verificarsi ricollega un \"effetto giuridico\", ossia la nascita, la modificazione o l'estinzione di un rapporto giuridico. Va precisato che gli effetti giuridici non derivano direttamente dai fatti, ma dalle norme che li prevedono.\nIl fatto giuridico per effetto del quale \u00e8 attribuito ad un soggetto un diritto soggettivo \u00e8 detto \"titolo\" del diritto stesso. Il diritto soggettivo pu\u00f2 essere acquisito da un soggetto a \"titolo originario\", se sorge a suo favore senza che gli sia stato trasmesso da un altro soggetto, o a \"titolo derivativo\", se gli \u00e8 stato trasmesso da un altro soggetto. Nel secondo caso, il soggetto che trasmette il diritto \u00e8 detto \"autore\" o \"dante causa\", quello che l'acquista \"successore\" o \"avente causa\" e si realizza una \"successione\" di soggetti nel rapporto giuridico (ossia una modificazione soggettiva dello stesso). La successione pu\u00f2 essere a \"titolo universale\", quando il successore subentra in tutti i rapporti di cui \u00e8 parte il dante causa (il tipico esempio \u00e8 la successione \"mortis causa\" che consegue alla perdita di soggettivit\u00e0 giudica da parte del dante causa), o a \"titolo particolare\", quando invece il successore subentra solo in determinati rapporti.\nAl fine di agevolare la conoscenza di determinati fatti giuridici, l'ordinamento pu\u00f2 prevedere forme di pubblicit\u00e0, con lo scopo di garantire la certezza dei rapporti che da tali fatti traggono origine."}
{"id": "563948", "revid": "16157", "url": "https://it.wikipedia.org/wiki?curid=563948", "title": "Imposizione delle Mani", "text": ""}
{"id": "563952", "revid": "1840984", "url": "https://it.wikipedia.org/wiki?curid=563952", "title": "Fred Agabashian", "text": "Tra il 1950 e il 1960 la 500 Miglia faceva parte del Campionato Mondiale: per questo motivo Agabashian ha all'attivo anche 8 Gran Premi ed una pole position in Formula 1.\nDopo il ritiro Agabashian fece il commentatore per \"500 Radio Network\". Muore nel 1989 ed il suo corpo venne cremato."}
{"id": "563956", "revid": "4367980", "url": "https://it.wikipedia.org/wiki?curid=563956", "title": "Giuliano di Sangallo", "text": ""}
{"id": "563962", "revid": "124197284", "url": "https://it.wikipedia.org/wiki?curid=563962", "title": "Potest\u00e0", "text": "La potest\u00e0 \u00e8, nel diritto, la situazione giuridica soggettiva che consiste nell'attribuzione di un potere a un soggetto allo scopo di tutelare un interesse altrui e quindi per l'esercizio di una funzione.\nCaratteristiche.\nA differenza dei diritti soggettivi, nella potest\u00e0 il titolare non pu\u00f2 scegliere se esercitare o meno i poteri attribuitigli, n\u00e9 pu\u00f2 rinunciare agli stessi, ma deve esercitarli nell'interesse del beneficiario. Nello stesso tempo, per\u00f2, pu\u00f2 opporsi contro chiunque pretenda di esercitare al suo posto i poteri di cui \u00e8 titolare. Il titolare della potest\u00e0 non ha la libert\u00e0 di agire a suo piacimento ma, al pi\u00f9, una discrezionalit\u00e0, dovendo comunque agire nel modo che ritiene migliore per realizzare l'interesse indicato dalla legge. La potest\u00e0 costituisce, quindi, allo stesso tempo un potere e un dovere, tanto che si suole parlare di \"potere-dovere\", sebbene non manchi in dottrina chi, contestando questa ricostruzione tradizionale, preferisce configurare la potest\u00e0 come dovere discrezionale.\nLa potest\u00e0 si contrappone al \"diritto potestativo\" perch\u00e9 questo \u00e8 attribuito nell'interesse del titolare. Per tale motivo il diritto potestativo \u00e8 una situazione giuridica soggettiva propria del diritto privato, mentre la potest\u00e0, pur essendo presente anche nel diritto privato, \u00e8 tipica del diritto pubblico.\nOggetto.\nL'interesse a tutela del quale la potest\u00e0 \u00e8 attribuita pu\u00f2 essere privato (come nel caso dei genitori che esercitano una serie di poteri nell'interesse del figlio minore, la cosiddetta \"potest\u00e0 genitoriale\", ora denominata \"responsabilit\u00e0 genitoriale\") o pubblico (come nel caso del funzionario di un ente pubblico)."}
{"id": "563963", "revid": "1366835", "url": "https://it.wikipedia.org/wiki?curid=563963", "title": "Fosfopiruvato idratasi", "text": "La fosfopiruvato idratasi (o enolasi) \u00e8 un enzima, appartenente alla classe delle liasi, che catalizza la seguente reazione:\n\"2-fosfo-D-glicerato = fosfoenolpiruvato + H2O\"\nLa enolasi catalizza la conversione del 2-fosfoglicerato a fosfoenolpiruvato (attraverso la rimozione di una molecola d'acqua) nel penultimo step della conversione del glucosio in due molecole di piruvato. Quest'enzima a differenza degli enzimi isomerici non sposta l'equilibrio di una reazione verso la sua forma enolica bens\u00ec grazie a una condensazione \"crea\" la forma enolica.\nNell'uomo esistono cinque tipi differenti di enolasi. La \u03b1-enolasi \u00e8 ubiquitaria nel citoplasma delle cellule. La \u03b2-enolasi \u00e8 presente principalmente nel tessuto muscolare. La \u03b3-enolasi \u00e8 specifica dei tessuti neuronali.\nL'enzima fa parte di una superfamiglia enzimatica, che contiene un numero molto ampio di enolasi. La reazione catalizzata, quella di disidratazione, \u00e8 identica per tutti i membri della famiglia; la specificit\u00e0 dei singoli enzimi \u00e8 legata al singolo substrato su cui sono in grado di agire.\nMeccanismo d'azione.\nL'enzima ha un meccanismo d'azione favorito da uno ione Mg2+ che lega il substrato all'enzima nella corretta posizione. Attraverso un secondo ione Mg2+, la catalisi \u00e8 pi\u00f9 efficiente (anch'esso crea un legame con il substrato). La reazione vera e propria, in ogni caso, viene svolta in prossimit\u00e0 di un residuo di istidina."}
{"id": "563965", "revid": "124050083", "url": "https://it.wikipedia.org/wiki?curid=563965", "title": "Ispettore Clouseau", "text": "L'ispettore Clouseau \u00e8 un personaggio immaginario della serie cinematografica della \"Pantera Rosa\" dove venne interpretato dell'attore Peter Sellers; a seguito del successo del primo film, scritto dal regista del film Blake Edwards insieme a Maurice Richlin, ne venne tratta una serie di cortometraggi a cartoni animati dove era presente una trasposizione del personaggio; ne venne fatta anche una trasposizione a fumetti.\nStoria.\nAnni sessanta.\nInizialmente il personaggio, interpretato dall'attore inglese Peter Sellers, avrebbe dovuto avere il volto di Peter Ustinov che per\u00f2 si ritir\u00f2 prima dell'inizio delle riprese di \"La Pantera Rosa\" (1963), come spiegato anche nel film \"Tu chiamami Peter\". Il protagonista del film sarebbe il personaggio di Sir Charles Lytton, interpretato nel film da David Niven, un ladro interessato a rubare il diamante \"Pantera Rosa\", mentre all'ispettore Clouseau sarebbe spettato il ruolo di simpatico antagonista. L'interpretazione di Peter Sellers nei panni di Clouseau, per\u00f2, riscosse tale successo da portare a realizzare in pochi mesi un sequel, \"Uno sparo nel buio\" (1964) sempre diretto da Edwards, incentrato solo sulle disavventure dell'ispettore. In questo secondo film vennero aggiunti nuovi personaggi come il capo della polizia Charles Dreyfus, interpretato da Herbert Lom, e dell'assistente cinese di Clouseau, Kato (poi Cato), interpretato da Burt Kwouk, il quale viene personalmente incaricato da Clouseau di ingaggiare con lui battaglie all'ultimo sangue ogni volta che torna in casa, affinch\u00e9 possa sempre tenersi allenato per situazioni d'azione.\nVenne realizzato poi un terzo film con il personaggio, \"L'infallibile ispettore Clouseau\" (1968) senza Blake Edwards e Peter Sellers che al tempo lavoravano al film \"Hollywood Party\". Il personaggio venne interpretato da Alan Arkin e il film diretto da Bud Yorkin. Il film non fu un successo.\nIntanto venne realizzata dal 1964 una serie di cortometraggi cinematografici a cartoni animati diretti da Edwards e incentrati sul personaggio della Pantera Rosa che compariva nei titoli di testa della serie cinematografica. In questa serie compare la trasposizione a cartoni animati del personaggio ispirata all'interpretazione di Sellers.\nAnni settanta.\nAll'inizio degli anni settanta si pens\u00f2 di produrre una serie televisiva con l'ispettore Clouseau come protagonista. Edwards intanto nel 1974 scrisse la sceneggiatura de \"La Pantera Rosa colpisce ancora\" (1975). Edwards e Sellers si ritrovarono con gli altri attori e artefici della serie (Herbert Lom, Burt Kwouk, Graham Stark, Andr\u00e9 Maranne e Henry Mancini il compositore delle celebri musiche) sul set del film, in un clima di grande collaborazione; anche Sellers mise da parte i diverbi con Edwards, diventando pi\u00f9 collaborativo, e torn\u00f2 a improvvisare gag e battute come nei loro tre film precedenti. Lo stile divenne pi\u00f9 fumettistico, l'accento francese di Clouseau pi\u00f9 marcato, i litigi con il suo superiore Dreyfus pi\u00f9 accesi, i combattimenti con Cato pi\u00f9 pericolosi e le parodie di altri film ancora pi\u00f9 evidenti. Il film ebbe un ottimo successo al botteghino e la critica rivalut\u00f2 subito i creatori. Dello stesso tenore furono anche gli altri due film prodotti negli anni settanta, \"La Pantera Rosa sfida l'ispettore Clouseau\" (1976), e \"La vendetta della Pantera Rosa\" (1978) ed entrambi danno pi\u00f9 spazio a Sellers che diventa sempre pi\u00f9 comico e arricchisce il carattere del suo personaggio.\nAnni ottanta e novanta.\nVenne programmato un altro sequel: \"The romance of the Pink Panther\" (\"Il romanzo della Pantera Rosa\"), scritto da Peter Sellers, la cui produzione era prevista per il 1980 ma non venne mai realizzato a causa della morte dell'attore. Venne comunque realizzato un film di montaggio, \"Sulle orme della Pantera Rosa\" (1982), impiegando scene inedite tratte dalla produzione di \"La Pantera rosa sfida l'ispettore Clouseau\", inserite all'interno di un nuovo film girato appositamente per integrarle. Il personaggio di Clouseau, scompare in un disastro aereo, sul quale vengono svolte le indagini da tutto il corpo di polizia francese.\nIl personaggio ritorn\u00f2 l'anno successivo in \"Il mistero Clouseau\" (1983), dove un poliziotto statunitense cerca di ritrovare Clouseau e il famoso diamante che d\u00e0 il nome alla serie; con l'espediente di una plastica facciale, il personaggio di Clouseau ritorna impersonato da Roger Moore. Nel 1993 \"Il figlio della Pantera Rosa\" invece, compare un presunto figlio illegittimo di Clouseau. Entrambi questi due seguiti hanno diverse gag o situazioni ricavate dalla sceneggiatura di \"The Romance\".\nAnni 2000.\nIl personaggio ritorna nel 2006 in un remake, \"La Pantera Rosa\", diretto da Shawn Levy, con Steve Martin nei panni dell'ispettore. Il film \u00e8 ambientato 40 anni dopo il primo episodio e ignora gli eventi cronologici presenti nei film precedenti. Segue poi \"La Pantera Rosa 2\" nel 2009.\nCaratteristiche del personaggio.\nJacques Clouseau nasce in Francia prima della Seconda guerra mondiale. Dopo il conflitto mondiale, \u00e8 costretto a vivere di espedienti, dato che non ha mai conosciuto i suoi genitori. Con la sua passione per lo spionaggio e l'azione riesce a entrare nel corpo di agenti segreti di Parigi sebbene la sua goffaggine sia ben evidente. Si tratta di un imbranato totale, completamente inetto e pasticcione che ne combina di tutti i colori, anche se alla fine di un incarico riesce sempre a risolvere la situazione.\nClouseau indossa sempre un impermeabile color marroncino chiaro e un cappello e tiene sempre in tasca una vistosa lente di ingrandimento. Ha anche la passione per il violino che prova a suonare nel tempo libero sebbene non ne sia capace. Ha una cattiva pronuncia del francese, che a volte rischia di confondere con i neologismi della lingua americana o italiana. Ad esempio egli chiede in un albergo: \"Avete una st\u00f2nza?\" e nessuno capisce cosa voglia. Quando il portiere comprende che lui vuole una stanza, Clouseau irritato risponde: \"So perfettamente quel che ho detto! Non mi faccia perdere tempo!\".\nHa un cameriere personale, il giapponese Kato, che usa anche per allenarsi alla lotta e a rispondere agli agguati; secondo Clouseau studiare le arti marziali giapponesi \u00e8 un buon metodo per difendersi dai suoi nemici quando ce ne sar\u00e0 l'occasione. Ogni volta che rincasa, Kato adotta ogni possibile travestimento per coglierlo di sorpresa. Alla reazione di Clouseau buona parte dell'arredamento della casa va in frantumi; alla fine del combattimento, Clouseau d\u00e0 dei consigli a Kato su come mimetizzarsi meglio per i prossimi attacchi.\nA causa delle stupidaggini dell'ispettore Clouseau, il suo superiore Dreyfus incomincia a impazzire e a non sopportarlo pi\u00f9. In certi casi come nei film: \"La Pantera Rosa colpisce ancora\" o \"La vendetta della Pantera Rosa\", arriva addirittura a pensare di ucciderlo, finendo prima in manicomio e poi creando un potente raggio laser in grado di disintegrarlo; in una scena del secondo film egli, credendo che Clouseau sia morto in una missione in Oriente, si mette a pronunciare la sua orazione funebre in chiesa, finendo con il piangere per il troppo ridere. La gente, credendo che Dreyfus sia commosso per la scomparsa del suo prediletto agente, scoppia anch'essa in lacrime.\nOnorificenze fittizie.\nNell'ambito della finzione cinematografica, Clouseau \u00e8 stato insignito delle seguenti onorificenze."}
{"id": "563968", "revid": "599013", "url": "https://it.wikipedia.org/wiki?curid=563968", "title": "Salom\u00e9 (discepola di Ges\u00f9)", "text": ""}
{"id": "563970", "revid": "287204", "url": "https://it.wikipedia.org/wiki?curid=563970", "title": "Salom\u00e9 (figlia di Erodiade)", "text": ""}
{"id": "563971", "revid": "7", "url": "https://it.wikipedia.org/wiki?curid=563971", "title": "Gino Redoano Copped\u00e8", "text": ""}
{"id": "563972", "revid": "984922", "url": "https://it.wikipedia.org/wiki?curid=563972", "title": "Cantone di Nesle", "text": "Il Cantone di Nesle era una divisione amministrativa dell'Arrondissement di P\u00e9ronne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "563977", "revid": "729019", "url": "https://it.wikipedia.org/wiki?curid=563977", "title": "Via Tiburtina Valeria", "text": "La via Tiburtina Valeria era una via consolare romana, che in una prima fase congiungeva l'antica Roma a \"Tibur\" (Tivoli) e poi fu prolungata fino al mare Adriatico terminando ad \"Aternum\" (Pescara). Il percorso \u00e8 oggi ricalcato dalla moderna strada statale 5 Via Tiburtina Valeria.\nStoria.\nLa strada sorse come antichissima via di transumanza tra l'Appennino centrale e la valle del Tevere, e costitu\u00ec il principale percorso di penetrazione nel territorio degli Equi da parte dei Romani, che vi fondarono le colonie di \"Carsioli\" e \"Alba Fucens\" nel 304-303 a.C.\nFu sistemata e pavimentata dal console Marco Valerio Massimo Potito attorno al 286 a.C., mantenendo la denominazione di via Tiburtina da Roma a \"Tibur\" e assumendo quella di via Valeria, dal nome del suo costruttore, fino a \"Corfinium\" dopo aver attraversato la Marsica. A seguito delle opere di restauro e completamento avvenute tra il 48 ed il 49 d.C. nel tratto tra Corfinio e Pescara da parte dell'imperatore Claudio, quest'ultima parte del percorso prese il nome di via Claudia Valeria.\nItinerario.\nDentro Roma, il tratto urbano della via Tiburtina dal Foro percorreva l\"'Argiletum\" e il \"vicus Patricius\" o il clivus Suburanus uscendo dalle Mura serviane a \"porta Viminalis\" o a \"porta Esquilina\" e dalle successive Mura aureliane a porta Tiburtina. Dopo aver attraversato il fiume Aniene una prima volta a ponte Mammolo e una seconda a ponte Lucano, costeggiava villa Adriana e saliva verso \"Tibur\" (Tivoli) toccando il santuario di Ercole Vincitore.\nDa qui attraversava gli Appennini collegando \"Varia\" (Vicovaro), \"Carsioli\" (Civita, tra Oricola e Carsoli), \"Alba Fucens\" (nel territorio degli Equi) e \"Marruvium\" (nel territorio dei Marsi), e costeggiando a nord il \"Lacus Fucinus\" fino a \"Cerfennia\" (Collarmele). Superato il passo del \"Mons Imeus\" (Forca Caruso) giungeva nel territorio dei Peligni fino a \"Corfinium\" (Corfinio) e, con il prolungamento verso l'Adriatico, nel territorio dei Marrucini e dei Vestini fino a \"Teate\" (Chieti) e \"Aternum\" o \"Ostia Aterni\" (Pescara).\nArcheologia.\nPrincipali monumenti e aree archeologiche.\nI principali monumenti e le principali aree archeologiche che si incontrano percorrendo la via da Roma a Pescara sono:"}
{"id": "563978", "revid": "287204", "url": "https://it.wikipedia.org/wiki?curid=563978", "title": "Paul Russo", "text": "Anche il fratello Joe ed il nipote Eddie hanno preso parte alla 500 Miglia di Indianapolis.\nTra il 1950 e il 1960 la \"500 Miglia\" faceva parte del Campionato mondiale di Formula 1, per questo motivo Russo ha all'attivo anche 8 Gran Premi, un secondo posto ed un giro veloce in F1.\nRusso muore nel 1976 e viene sepolto nel cimitero di Crown Hill di Indianapolis, Indiana."}
{"id": "563990", "revid": "1745361", "url": "https://it.wikipedia.org/wiki?curid=563990", "title": "Borlengo", "text": "Il borlengo, burlengo o zampanella \u00e8 una specie di cr\u00eape molto sottile e croccante preparata a partire da un impasto liquido estremamente semplice (\u00e8 un tipico cibo povero), a base di acqua (o latte), farina, sale e talvolta anche uova: questo impasto \u00e8 detto \"colla\"; il ripieno tradizionale, detto \"cunza\", consiste in un battuto di lardo, aglio e rosmarino, oltre una spolverata di Parmigiano Reggiano; si serve molto caldo e ripiegato in quattro parti.\nMolti paesi della zona di produzione rivendicano la paternit\u00e0 di questo alimento, la cui origine va comunque rintracciata in Emilia, tra le province di Modena e Bologna. L'origine del borlengo \u00e8 decisamente antica: i primi documenti certi risalgono al 1266, ma c'\u00e8 chi ne situa la data di nascita addirittura nel Neolitico. A Zocca ha sede il \"Museo del Borlengo\", e ha sede la \"Compagnia della cunza\", associazione per la cultura e la conservazione della tradizione del borlengo tipico.\nEtimologia.\nL'etimologia viene fatta risalire a \"burla\", e a questo proposito vi sono almeno tre teorie:\nTradizione popolare.\nCome per buona parte delle ricette tradizionali, attorno al borlengo si sono sviluppati miti e tradizioni, che ne attribuiscono la paternit\u00e0 a questo o quel paese. \u00c8 piuttosto probabile che gi\u00e0 nel medioevo tale alimento fosse ormai diffuso nella prima collina tra Bologna e Modena, e c'\u00e8 anche chi sostiene che le radici del borlengo affondino nella preistoria.\nLa datazione pi\u00f9 antica risale al 1266 a Guiglia, durante l'assedio del castello di Montevallaro da parte delle truppe guelfe modenesi della famiglia degli Algani, guidate da Nisetta degli Osti, Ruffo dei Rossi, Pepetto dei Trenta e Crespan Doccia. I difensori del maniero, Ugolino da Guiglia e la famiglia dei Grasolfi, sarebbero riusciti a resistere per lungo tempo grazie a delle grandi ostie di farina ed acqua impastate, cotte ed insaporite da erbe, prima di arrendersi il 4 luglio. Con il protrarsi dell'assedio la farina scarseggiava sempre di pi\u00f9, e le ostie divenivano sempre pi\u00f9 piccole e sottili, quasi trasparenti: vennero quindi \"degradate\" dal rango di cibo a quello di \"burla\", o \"burlengo\", da cui il termine odierno. Tale preparazione si diffuse a tutto il resto dell'appennino grazie ai pochi superstiti dell'assedio.\nScendendo lungo il Panaro, a Vignola, la leggenda vuole che tale alimento sia stato preparato in circostanze simili, ossia durante l'assedio del castello governato da Iacopino Rangoni, avvenuto nel 1386 ad opera dell'esercito del conte Giovanni da Barbiano, alleato di Isacco e Gentile Grassoni.\nUn'origine pi\u00f9 incerta invece \u00e8 quella che si tramanda a Zocca, dove i borlenghi scaturirono da una frode vera e propria. Si narra infatti di un bottegaio che nei giorni di mercato vendeva pane e focacce, allungando per\u00f2 l'impasto con acqua a seconda del numero di avventori.\nInfine a Montombraro ritorna il collegamento con la \"burla\": un signorotto locale, infatti, avrebbe servito tale sottile sfoglia a conoscenti ed amici, che erano stati riuniti a convivio con la promessa di un pasto abbondante. Purtroppo per lui, gli ospiti gradirono talmente quel cibo cos\u00ec insolito da venirne conquistati ed insistere per essere invitati a tavola numerose altre volte.\nZona di preparazione.\nLa zona di preparazione \u00e8 una ristretta fascia di Appennino emiliano, che comprende i comuni a cavallo tra la provincia di Modena (la fascia principale \u00e8 quella che va da Guiglia, Marano sul Panaro, Savignano sul Panaro, Vignola e Zocca (che ospita il Museo del borlengo), fino a Castel D'Aiano e Montese, con in seconda battuta il territorio del Frignano, tra cui Pavullo nel Frignano e Sestola, dove vengono chiamati \"berlenghi\" e \"burlenghi\", e Fanano e, la parte della provincia di Bologna pi\u00f9 vicina a Modena (Gaggio Montano, Porretta Terme, Vergato, Savigno, Castello di Serravalle e Castel D'Aiano).\nA Bologna e provincia e nel comune modenese di Montese sono conosciuti con il nome di \"zampanelle\".\nNel comune modenese di Polinago i borlenghi vengono chiamati \"ciaci\" o \"solatelle\" (sono leggermente pi\u00f9 spessi dei borlenghi classici) e si possono consumare, anche accompagnati a salumi, con le crescentine nei chioschi allestiti per la festa patronale di Ferragosto. Vengono chiamati inoltre \"sfuiadee\" o \"sfogliatelle\" a San Dalmazio, frazione del comune di Serramazzoni.\nTipologie di borlengo.\nCome per tutti i prodotti tipici locali, \u00e8 praticamente impossibile definire una ricetta e un modo di preparazione univoco per i borlenghi. Ogni famiglia ha la propria variante peculiare che riterr\u00e0 quella originale e i diversi paesi si contendono la paternit\u00e0 del borlengo.\nInoltre \u00e8 possibile fare confusione dato che un unico nome in realt\u00e0 identifica diversi prodotti (ad esempio il caso eclatante delle crescentine); e anche il viceversa, cio\u00e8 prodotti che hanno nomi diversi ma indicano lo stesso prodotto. \nEmblematica \u00e8 la situazione del ciacio, che nel Frignano pu\u00f2 indicare sia una variante del borlengo fatto con la farina di castagne e condito con la ricotta, sia il borlengo stesso. Sempre pi\u00f9 raramente il borlengo \u00e8 definito come ciacio, la variante con le castagne \u00e8 pi\u00f9 specifica e sempre pi\u00f9 indicativa per i locali delle zone di Pavullo. \u00c8 per\u00f2 possibile tentare una distinzione tra due tipologie di borlengo in base al tipo di padella in cui vengono cotti, corrispondenti a distinte zone geografiche.\nBorlengo nelle cotte.\nQuesto tipo di borlengo (chiamato anche \"ciacio\" oppure \"ciaccio\") viene cucinato nel Frignano, nelle valli del Dolo, del Dragone e del Panaro nel versante occidentale.\nLe padelle usate per cuocere il borlengo sono chiamate \"cotte\" o \"cottole\": due piastre in ferro di circa 28\u201330 cm senza bordo e con un lungo manico. Le cotte sono scaldate su un normale fornello e sono unte tradizionalmente con cotenna di prosciutto o con mezza patata unta con olio di semi. Raggiunta la temperatura, l'impasto (la \"colla\") viene versata su una delle due cotte che vengono poi sistemate una sopra l'altra. Il borlengo resta schiacciato nel mezzo per il tempo della cottura e le cotte vengono capovolte pi\u00f9 volte per ottenere una cottura uniforme. \nLa scuola di Pavullo e specialmente quella di Miceno utilizza una metodica particolare, rigirando il borlengo stesso al posto delle cottole e invertendole ad ogni cottura, in modo tale che la colla venga caricata sempre sulla cottola pi\u00f9 fredda che andr\u00e0 poi a posarsi direttamente sul fornello, in questo modo la cottura risulta pi\u00f9 rapida ed uniforme. La consistenza e lo spessore di questo tipo di borlengo dipende dalla quantit\u00e0 di acqua contenuta nella colla, e dalla mano del borlengaio che pu\u00f2 utilizzare una colla pi\u00f9 o meno liquida per ottenere lo stesso effetto. Il condimento tradizionale \u00e8 un pesto di aglio, rosmarino e lardo (noto come \"cunza di Modena\", lo stesso usato per le \"crescenti\") a cui viene aggiunto Parmigiano Reggiano grattugiato. Il condimento viene aggiunto sul borlengo una volta che questo \u00e8 cotto e al di fuori delle cotte. Esistono altres\u00ec condimenti alternativi con formaggio (aggiunto a fine cottura e poi reinserendo il borlengo nelle cotte per qualche secondo.) o crema gianduia.\nSi \u00e8 diffusa anche l'abitudine di utilizzare come farcitura marmellate e creme di cioccolato, con aggiunta di liquore all'anice(sambuca) oppure con zucchero e limone, cosa per\u00f2 vista malvolentieri dai cultori della tradizione dell'Appennino.\nLa colla \u00e8 un impasto liquido di farina, acqua e sale, ma anche per questo esistono varianti che contengono farina integrale, latte, vino bianco o uova.\nZampanelle nelle ruole.\nQuesto tipo di borlengo viene cucinato nella valle del Panaro nel versante montuoso e orientale, in specie nel comune di Montese. Il borlengo cucinato nelle zone di Guiglia, Marano sul Panaro, Vignola, Modena e Zocca \u00e8 praticamente identico alla \"zampanella\" e varia solamente per quello che riguarda alcuni ingredienti della \"colla\".\nLa padella usata in questo caso si chiama \"ruola\" o \"sole\": una padella di rame stagnato di circa 40\u201345 cm di diametro con un lungo manico.\nQueste \"ruole\" devono essere \"preparate\" per poter essere utilizzate, secondo una procedura che ogni cuoco difende accuratamente. La cottura \u00e8 effettuata su fornelli speciali (detti \"fuochi\" o \"foconi\") che poggiano su un treppiede e che scaldano uniformemente la padella. La cottura avviene in quattro minuti per parte e quando la zampanella \u00e8 pronta viene capovolta e condita direttamente nella padella con il pesto di pancetta, aglio (se piace) e rosmarino poi arricchito con Parmigiano Reggiano grattugiato. L'abilit\u00e0 del cuoco consiste nel ruotare la padella in modo da ottenere una zampanella distribuita uniformemente, molto sottile (quasi trasparente), croccante (non collosa n\u00e9 elastica). Va mangiata calda e appena fatta altrimenti perde la croccantezza e diventa collosa. L'impasto liquido rispetta la ricetta tradizionale di farina, acqua e sale, ma anche per questo esistono varianti contenenti uova.\nLa differenza fra zampanelle e borlenghi del Frignano sta nelle dimensioni, nell'impasto e nel condimento. Le dimensioni della zampanella sono molto superiori a quelle del borlengo del Frignano e lo spessore risulta molto inferiore. Per questo l'abilit\u00e0 del cuoco \u00e8 determinante in quanto deve essere capace di spargere velocemente il liquido dell'impasto in modo da renderlo sottilissimo e quasi trasparente. Il condimento poi \u00e8 molto diverso in quanto viene usata la pancetta fresca e la salsiccia al posto del lardo. Un tempo le zampanelle erano mangiate solo in inverno, proprio a ragione del fatto che quando cotte grondavano del grasso del lardo.\nAttualmente si sostituisce abitualmente il lardo con pancetta fresca, a volte miscelata con la salsiccia, e si possono usano mangiare tutto l'anno.\nUna delle differenze fra zampanelle e borlenghi del Frignano sta quindi anche nel modo di condirle. I borlenghi del Frignano assomigliano invece pi\u00f9 ai \"ciaci\" di farina di grano che vengono fatti nella zona di Montese: pi\u00f9 spessi e pi\u00f9 piccoli di diametro. In alcuni ristoranti della zona si possono assaggiare zampanelle con varianti al condimento, vegetariane con pesto di asparagi e ricotta, olio di oliva aromatizzato all'aglio e rosmarino con grana grattugiato, caciotta filante, pesto ai quattro formaggi, e anche salumi e formaggi a fette, non mancano varianti dolci alla marmellata, al mascarpone con frutti di bosco e con la famosa crema alle nocciole."}
{"id": "563992", "revid": "110157", "url": "https://it.wikipedia.org/wiki?curid=563992", "title": "Cantone di Ham", "text": "Il Cantone di Ham \u00e8 una divisione amministrativa degli arrondissement di Montdidier e di P\u00e9ronne.\nA seguito della riforma complessiva dei cantoni del 2014 \u00e8 passato da 19 a 67 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "563997", "revid": "287204", "url": "https://it.wikipedia.org/wiki?curid=563997", "title": "Salom\u00e9 (film 1972)", "text": ""}
{"id": "564001", "revid": "125886923", "url": "https://it.wikipedia.org/wiki?curid=564001", "title": "John Turturro", "text": "Biografia.\nTurturro nasce a Brooklyn, borough di New York, il 28 febbraio del 1957, figlio di Nicholas Turturro (nato Nicola Turturro), un carpentiere italiano originario di Giovinazzo (BA), giunto negli Stati Uniti con la famiglia all'et\u00e0 di sei anni, e di Katherine Florence Incerella, una cantante jazz statunitense, figlia a sua volta di immigrati italiani originari di Aragona (nell'odierno libero consorzio comunale di Agrigento, al tempo provincia di Agrigento). Ha due fratelli, Nicholas, anch'egli attore, e Ralph, che vive in una casa di cura per disturbi psichiatrici. \u00c8 inoltre cugino, da parte di padre, dell'attrice Aida Turturro, nota per avere interpretato Janice Soprano nella serie televisiva \"I Soprano\". Turturro \u00e8 sposato con l'attrice Katherine Borowitz dalla quale ha avuto due figli maschi: Amedeo (nato nel 1990) e Diego (nato nel 2000).\nCresciuto a Rosedale, un quartiere del Queens (New York), dopo aver conseguito il \"Master of Fine Arts\" presso la \"Yale School of Drama\", prese parte in qualit\u00e0 di comparsa nel film \"Toro scatenato\" di Martin Scorsese (1980). Nel 1986 torna a lavorare per Scorsese, questa volta nelle vesti di attore (Julian) nel film \"Il colore dei soldi\". Nel 1988 partecipa alla miniserie televisiva \"Mamma Lucia\" con Sophia Loren. Spike Lee apprezza moltissimo l'interpretazione di Turturro in \"Dentro la grande mela\" (1987) e lo sceglie per \"Fa' la cosa giusta\": \u00e8 la prima di una lunga serie di partecipazioni di John Turturro come attore nei film del regista afroamericano.\nNegli oltre 70 film in cui ha recitato, Turturro ha mostrato tutto il suo istrionismo e la sua versatilit\u00e0, sia come personaggio secondario sia come protagonista, lavorando con registi del calibro di Martin Scorsese, Spike Lee, Joel ed Ethan Coen, Woody Allen, Michael Bay, Francesco Rosi e Michael Cimino, e interpretando personaggi diversissimi tra di loro, alcuni dei quali memorabili.\nNel 2010 torna in Italia e partecipa alla Mostra internazionale d'arte cinematografica di Venezia con il suo documentario musicale \"Passione\" che omaggia la musica napoletana e la citt\u00e0 di Napoli, definendola uno dei posti del suo cuore. Nel 2011 ottiene la cittadinanza italiana. Nel 2018 cura per la prima volta la regia di un'opera lirica scegliendo \"Rigoletto\". Nel 2019 \u00e8 protagonista della serie \"Il nome della rosa\", in onda su Rai 1, nel ruolo di Guglielmo da Baskerville. Nel 2021 ottiene il ruolo del boss mafioso Carmine Falcone nel film \"The Batman\", diretto da Matt Reeves, in uscita il 3 marzo 2022.\nDoppiatori italiani.\nNelle versioni in italiano delle opere in cui ha recitato, John Turturro \u00e8 stato doppiato da:\nDa doppiatore \u00e8 sostituito da:"}
{"id": "564004", "revid": "13216702", "url": "https://it.wikipedia.org/wiki?curid=564004", "title": "Reductio ad absurdum", "text": ""}
{"id": "564005", "revid": "15756", "url": "https://it.wikipedia.org/wiki?curid=564005", "title": "Albert Ket\u00e8lbey", "text": "La sua composizione pi\u00f9 nota \u00e8 \"In un mercato persiano\", un tipico esempio di musica a programma, in cui suoni e melodie orientali sono mescolate con la scrittura sinfonica della tradizione europea, per descrivere una scena di mercato mediorientale.\nAltri brani sinfonici degni di nota sono \"In a monastery garden\" (In un giardino del monastero), \"In the mystic land of Egypt\" (Nella mistica terra d'Egitto) e \"In a Chinese temple garden\" (Nel giardino di un tempio cinese).\nBiografia.\nDi origine danese, diviene organista della St. John's Church di Wimbledon. Ben presto, tuttavia, preferisce l'attivit\u00e0 avventurosa di una compagnia di commedianti e assume la direzione del Vaudeville Theatre. Fu anche direttore della Columbia Gramophone Co. L'orientamento musicale che punta all'esotismo di maniera nella musica, \u00e8 una caratteristica del gusto borghese \"fin-de-si\u00e8cle\". Oggigiorno Ket\u00e8lbey \u00e8 ricordato soprattutto per la sua serie di pezzi sinfonici classico-leggeri caratterizzati da raffinati colori orchestrali e da un fluido e facile melodizzare di grande effetto. Questo periodo della musica inglese vide nascere cos\u00ec le orchestre leggere come quelle dei t\u00e8 danzanti, delle stazioni balneari, quelle delle crociere transatlantiche e le piccole formazioni dei film muti. Il mezzo radiofonico rappresentato degnamente dalla BBC britannica contribuisce a diffondere potentemente la musica eseguita da queste orchestre. In Un Mercato Persiano pubblicato nel 1921 come \"Intermezzo Scenico\", si ritraggono musicalmente le carovane con il calpestio degli zoccoli dei cammelli, la nobilt\u00e0 del califfo, l'apparizione della bella principessa, i mendicanti che chiedono l'elemosina e l'animosit\u00e0 del mercato mattutino con le tipiche bancarelle. Si tratta quindi di una bella cartolina musicale di segno raffinato, ricca di suggestioni dilettevoli con dei temi facilmente memorizzabili. La produzione musicale di Ketelbey, si spinge quasi ai confini con la musica leggera. Essa \u00e8 costituita da belle pagine descrittive in cui l'esotismo di maniera, \u00e8 sorretto da un solido mestiere. Manierismo ed esotismo sono sapientemente combinati per creare un colorismo molto efficace."}
{"id": "564010", "revid": "6923", "url": "https://it.wikipedia.org/wiki?curid=564010", "title": "Jimmy Davies", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Davies ha all'attivo anche 4 Gran Premi ed un terzo posto in F1.\nDavies \u00e8 stato sepolto nel cimitero IOOF Riverview a Monticello, Indiana."}
{"id": "564017", "revid": "96558", "url": "https://it.wikipedia.org/wiki?curid=564017", "title": "Bandiera nera dell'anarchia", "text": ""}
{"id": "564021", "revid": "729019", "url": "https://it.wikipedia.org/wiki?curid=564021", "title": "Jillian Hall", "text": "In carriera ha detenuto una volta il WWE Divas Championship.\nCarriera da wrestler.\nGli inizi (1998\u20132003).\nJillian Hall fu allenata da Dave Finlay nella sua scuola di wrestling professionale. Debutt\u00f2 nel wrestling nel 1998, lottando nel circuito indipendente con il nome Macaela Mercedes. Vinse numerosi titoli femminili, come il Southern States Wrestling's Women's Championship, oltre a lottare per diverse promozioni di wrestling femminile, tra cui G.L.O.R.Y., Professional Girl Wrestling Association, e Women's Wrestling Alliance (WWA), detenendo sia il WWA Women's Championship che il PGWA Championship. In seguito lott\u00f2 per altre compagnie, come la Hoosier Pro Wrestling (HPW), la Canadian International Wrestling (CIW) e la Mid\u2013States Championship Wrestling (MCW), dove conquist\u00f2 svariati titoli. Il suo pi\u00f9 grande successo nel circuito indipendente \u00e8 stato nella Superstar Wrestling Federation (SWF), in cui ha detenuto il titolo femminile della SWF e ha anche partecipato a numerosi Intergender Match. Vinse il titolo di SWF Tag Team per due volte, una volta con Tiny Tim e una volta con Randy Allen.\nNel 2002 e all'inizio del 2003, la Mercedes lott\u00f2 regolarmente per la Apocalypse Wrestling Federation e Wrestle And Respect, dove ingaggi\u00f2 una rivalit\u00e0 con \"Fabulous Firebird\" Phoenix per il G.L.O.R.Y. Ladies' Wrestling Championship. Il 23 gennaio 2003, la Mercedes vinse il titolo, sconfiggendo la Phoenix.\nOhio Valley Wrestling (2003\u20132005).\nA met\u00e0 del 2003 arriv\u00f2 nella Ohio Valley Wrestling. Firm\u00f2 un contratto con la WWE nel marzo 2004 ma rimase nella OVW, dove lott\u00f2 come face fino al settembre dello stesso anno. In quel periodo Jillian si sottopose a un'operazione di mastoplastica additiva e la federazione decise di portare sul ring quanto accaduto nella vita reale, trasformando il tutto in una storyline: Jillian infatti recit\u00f2 la parte di una ragazza traumatizzata dall'operazione, diventando heel e dando segni di psicosi. Nel suo ultimo periodo nella OVW Jillian si un\u00ec alla guardia del corpo Melissa Coates ed insieme fecero da manager a Chad e Tank Toland, conosciuti anche come The Blond Bombers o The Toland Brothers.\nWorld Wrestling Entertainment (2005\u20132010).\nManager degli MNM (2005\u20132006).\nJillian debutt\u00f2 sui ring WWE a SmackDown! il 28 luglio 2005 con la gimmick della responsabile dell'immagine degli MNM; attraverso il suo ruolo, riusc\u00ec a far ottenere agli MNM un servizio fotografico per la copertina dello \"SmackDown! Magazine\". Accompagn\u00f2 inoltre Melina al suo match con Torrie Wilson, mostrando una strana escrescenza su una delle guance (kayfabe), la cui natura fu costantemente oggetto di speculazioni da parte degli annunciatori. Tale escrescenza, inoltre, port\u00f2 la lottatrice a indossare una fascia che la coprisse durante i suoi match. Il 4 agosto aiut\u00f2 Joey Mercury e Melina a vincere contro Sharmelle e Booker T.\nManager di JBL (2006\u20132007).\nIl 16 settembre venne assunta da John Bradshaw Layfield come sua assistente, che chiese di aiutarlo a riparare la sua reputazione dopo aver perso contro Rey Mysterio. Durante quel periodo ebbe il suo primo feud in federazione con Stacy Keibler, che condusse le due in un match (vinto da Jillian) a Velocity il giorno 29 ottobre.Al fianco di JBL, ebbe un ruolo fondamentale nell'allora faida tra quest'ultimo e The Boogeyman, il quale le mangi\u00f2 l'escrescenza sul volto nella puntata di SmackDown! del 13 gennaio 2006. Il suo ruolo da assistente fin\u00ec a Wrestlemania 22, dopo aver aiutato JBL a conquistare il WWE United States Championship contro Chris Benoit. Poco dopo venne licenziata a causa di incomprensioni.\nJillian divenne cos\u00ec face ed inizi\u00f2 un feud con Melina, che sconfisse definitivamente a Judgment Day 2006. In una puntata di Smackdown riusc\u00ec a battere Kristal Marshall. Durante l'estate, Jillian si alle\u00f2 con Ashley e diede vita a una nuova rivalit\u00e0 con Michelle McCool e Kristal Marshall. A The Great American Bash 2006 prese parte ad un Fatal Four Way Bra &amp; Panties Match, vinto da Ashley. A Smackdown perse contro Michelle McCool, e dopo quattro settimane venne sconfitta anche da Kristal Marshall. Ad ottobre partecip\u00f2 ad una Halloween costume Battle Royal, vinto da Kristal. Al WWE Armageddon partecip\u00f2 a una gara di ballo con Ashley, Kristal e Layla. Inoltre, perse un match di coppia insieme a Kristal contro Ashley Massaro e Layla.\nNel gennaio 2007 torn\u00f2 nuovamente heel ed inizi\u00f2 un feud con Ashley, incentrato sulla gelosia di Jillian per il successo riscontrato a seguito della comparsa dalla rivale sulla rivista Playboy. Jillian volle dimostrare al pubblico di avere altre doti fuori dal ring ed inizi\u00f2 a cantare in maniera pessima durante gli show. Prov\u00f2, invano ad entrare a far parte del nuovo video di Timbaland e per questo Jillian attacc\u00f2 ferocemente Ashley, una delle prescelte, negli spogliatoi rompendole (kayfabe) la caviglia con un estintore. L'incidente dello spogliatoio diede il via a un feud con Michelle McCool, accorsa in aiuto di Ashley.\nVarie faide (2007\u20132008).\nIl 17 giugno 2007, per effetto della Draft Lottery, Jillian pass\u00f2 dal roster di SmackDown! a quello di RAW. Arrivata nel \"roster rosso\", Jillian cominci\u00f2 un feud in coppia con Melina contro la campionessa Candice Michelle. Prese poi parte a diversi match di coppia contro Mickie James, Candice Michelle e Maria. Inizi\u00f2 anche un'angle con l'annunciatrice di RAW Lili\u00e1n Garc\u00eda, a causa della gelosia per la sua carriera da cantante di successo. Ad ottobre stabil\u00ec un'alleanza con Melina e il duo compet\u00e9 insieme in diverse occasioni durante la fine dell'anno. In seguito partecip\u00f2 alle Survivor Series in un \"10 Divas Tag Team Match\" con Melina, Layla, Victoria e la campionessa, a quei tempi, Beth Phoenix. Il 10 dicembre, durante il 15\u00ba anniversario di Raw, Jillian venne interrotta nel mentre del suo show di canto da Trish Stratus e Lita, per poi essere attaccata da entrambe.\nAlleanza con Melina (2008\u20132009).\nAll'inizio del 2008, Jillian continu\u00f2 la sua alleanza con Melina, sia collaborando con lei che accompagnandola sul ring in numerose occasioni. A met\u00e0 dell'anno, la Hall inizi\u00f2 una rivalit\u00e0 con Mickie James e Kelly Kelly, collaborando con pi\u00f9 partner, tra cui Layla e Katie Lea Burchill. Continu\u00f2 ad avere una rivalit\u00e0 con Kelly Kelly per tutto il mese di ottobre, e fece parte della squadra vincente in un \"Raw vs SmackDown 10-Wrestler Tag Team Elimination Match\" a Survivor Series in novembre, anche se fu eliminata da Maria. Il 29 dicembre, a Raw, Jillian partecip\u00f2 a una Battle Royal per diventare prima contendente al WWE Women's Championship di Beth Phoenix al pay-per-view Royal Rumble, ma venne eliminata da Mickie James.\nNel gennaio 2009, form\u00f2 un'alleanza con la campionessa femminile Beth Phoenix per affrontare Kelly Kelly e l'ex alleata Melina in un match di coppia, che Phoenix e Hall vinsero grazie all'interferenza di Rosa Mendes, socia della Phoenix. Il 5 aprile, a WrestleMania XXV, Jillian Hall prese parte alla 25-Diva Battle Royal, vinta da \"Santina\" Marella, e continu\u00f2 a competere in match di coppia per tutto aprile e maggio. La Hall prese poi una breve pausa dal ring, ritornando il 3 agosto, al fianco di Beth Phoenix per sconfiggere Mickie James e Gail Kim.\nDivas Champion (2009\u20132010).\nNell'edizione di Raw del 12 ottobre, Jillian sconfisse Mickie James conquistando il WWE Divas Championship; poco dopo, per\u00f2, venne sconfitta da Melina perdendo la cintura. Perse anche il rematch valido per il titolo, e successivamente si alle\u00f2 con Chavo Guerrero contro Melina e Santino Marella, che vinse contro Chavo alle Survivor Series 2009.\nJillian apparse sporadicamente per tutto il 2010, partecipando soprattutto nei Tag Team Match. Il 2 ottobre, annunci\u00f2 di volersi prendere una pausa dalla televisione poich\u00e9 era stata assegnata come allenatrice per il territorio di sviluppo della WWE Florida Championship Wrestling. Il 19 novembre, il suo contratto con la WWE termin\u00f2 e Jillian venne rilasciata.\nCircuito indipendente (2010\u20132012).\nDal 2010 inizi\u00f2 a gareggiare nuovamente nel circuito indipendente, dove vinse vari titoli.\nTotal Nonstop Action (2012\u20132013).\nTra il 2012 e il 2013 collabor\u00f2 con la Total Nonstop Action Wrestling in diverse occasioni, facendo coppia con Tara.\nApparizioni sporadiche (2019\u20132021).\nIl 22 luglio 2019 \u00e8 apparsa nel backstage della WWE durante la speciale edizione di \"Raw Reunion\".\nNel gennaio del 2021 \u00e8 tornata in WWE prendendo parte alla Royal Rumble femminile dell'omonimo pay-per-view.\nCarriera da cantante.\nJillian Hall ha pubblicato il suo primo album \"A Jingle with Jillian\" l'11 dicembre 2007 su iTunes a livello nazionale. L'album presenta cinque cover di canzoni della tradizione natalizia. Poco dopo la sua uscita, l'album ha raggiunto il 20\u00ba posto nella UK Holidays Top 100.\nVita privata.\nDa adolescente la Hall era una cheerleader e prese lezioni di ginnastica. Dopo il diploma di scuola superiore, Jillian frequent\u00f2 l'universit\u00e0, ma la abbandon\u00f2 per allenarsi come lottatrice professionista. A diciannove anni, cambi\u00f2 legalmente il suo cognome da Fletcher a Hall. Era una fan di Rick Martel.\nJillian ebbe dal primo marito, Mike Farole, sposato a Las Vegas il 10 settembre 2010, una figlia di nome Elizabeth. Nel febbraio 2011 ha annunciato di essere incinta, subendo poco dopo un aborto spontaneo a 14 settimane di gravidanza.\nIl 23 aprile 2012, Jillian venne arrestata nella Contea di Orange, in Florida, accusata di aggressione. A seguito del suo arresto, venne riferito che la Hall si era separata dal marito.\nNell'agosto del 2019 Jillian annuncia di essere nuovamente incinta del suo attuale marito. La figlia Violet Elise Farrow nasce il 3 marzo 2020.\nTitoli e riconoscimenti.\nBlue Water Championship Wrestling\nCanadian International Wrestling\nGLORY Wrestling\nHoosier Pro Wrestling\nMid-States Championship Wrestling\nProfessional Girl Wrestling Association\nPro Wrestling Illustrated\nPro Wrestling Xtreme\nSouthern States Wrestling\nSuperstar Wrestling Federation\nWomen's Wrestling Alliance\nWorld Wrestling Entertainment\nWrestling Observer Newsletter"}
{"id": "564022", "revid": "287204", "url": "https://it.wikipedia.org/wiki?curid=564022", "title": "Irene Jacob", "text": ""}
{"id": "564024", "revid": "1654832", "url": "https://it.wikipedia.org/wiki?curid=564024", "title": "Claudio Grimaldi", "text": "Biografia.\nInizia la sua carriera artistica con una breve esperienza di teatro militante con il collettivo di Parma KTTMCC. In seguito, partecipa come danzatore e coreografo del gruppo Rheingraf di Napoli a varie rassegne e festival di danza (tra gli altri, la 1\u00aa edizione del Festival Internazionale di Cagliari con l'assolo Il Signor F., per il quale riceve la Menzione Speciale della Giuria).\nNegli anni, s'allontana dalla danza e inizia a lavorare come autore e regista per RadioRai, realizzando programmi di docu-fiction (La presa di Capri, Di scuola napoletana, Il viaggio, L'ottobre del '71) e, in seguito, variet\u00e0 e radionovelle (Foresteria, La saga di Gilgamesh, Volare, Villa Musica, Futbol, gli ultimi due in collaborazione con Manlio Santanelli, Guido Piccoli e Giuseppe Tortora), fino ad approdare ad Audiobox, diretta da Pinotto Fava.\nNel 1988, incontra il regista Antonio Capuano e, pur proseguendo la sua attivit\u00e0 di autore radiofonico, inizia a lavorare nel cinema, prima come aiuto-regista, poi come casting director, collaborando, tra gli altri, con Wilma Labate, Francesca Archibugi, Paolo Sorrentino e Vincenzo Marra. Nel 1996, ritorna al teatro, come autore e regista del monologo eroticomico \"Prova orale per membri esterni\", interpretato da Lunetta Savino, spettacolo che suscit\u00f2 critiche entusiastiche e un consenso di pubblico tale che and\u00f2 in scena nei teatri d'Italia per ben cinque stagioni.\nSempre dal 1996 \u00e8 inserito nel primo gruppo di dialoghisti ingaggiati per la scrittura della prima soap-opera italiana \"Un posto al sole\", e a tutt'oggi non ha ancora abbandonato quest'impegno, alternando la sua attivit\u00e0 di casting director per il cinema e la televisione con quella di autore e dialoghista. Nel 1999, per \"Inaudito\", trasmissione andata in onda su RadioTre, ha curato giornalmente gli interventi della settimana sul camp da Oscar Wilde a George Michael."}
{"id": "564028", "revid": "124256926", "url": "https://it.wikipedia.org/wiki?curid=564028", "title": "Cromazio d'Aquileia", "text": "Amico di san Girolamo, fu un esponente dell'ortodossia, impegnato a contrastare l'arianesimo.\nBiografia.\nCromazio nacque nella prima met\u00e0 del IV secolo, forse ad Aquileia o in Spagna, e gi\u00e0 in giovane et\u00e0 era diventato monaco ed aveva avuto come discepolo Eliodoro, futuro vescovo di Altino. \u00c8 citato per la prima volta negli atti del concilio di Aquileia del 381, dove si era fatto notare per la sua profonda erudizione teologica.\nCromazio fu fatto vescovo di Aquileia dopo la morte di Valeriano nel dicembre del 388 o nel gennaio del 389.\nNel 389 consacr\u00f2 la nuova chiesa di Concordia, vi depose le reliquie dei santi Apostoli e consacr\u00f2 il primo vescovo della citt\u00e0.\nScritti di Cromazio.\nEsiste un corpus di suoi testi, in latino, ricostruito da Joseph Lemari\u00e9 e Raymond Etaix, in cui egli documenta l'attivit\u00e0 pastorale e la liturgia aquileiese, 43 sermoni liturgici, ed un \"Commento al Vangelo di Matteo\" rimasto probabilmente incompiuto. Egli ha preferito predicare sul Nuovo Testamento piuttosto che sull'Antico Testamento, in quanto nel testo evangelico il riferimento cristologico \u00e8 immediato e manifesto: egli considerava le azioni materiali di Cristo simbolo di significati spirituali.\nInflussi asiatici nella Chiesa di Aquileia.\nDalle testimonianze di Cromazio si rilevano tre precisi influssi provenienti dall'Asia Minore nella liturgia aquileiese, che fanno oltretutto pensare alla presenza aquileiese di missionari asiatici:"}
{"id": "564029", "revid": "77358", "url": "https://it.wikipedia.org/wiki?curid=564029", "title": "Tiberium wars", "text": ""}
{"id": "564034", "revid": "1718925", "url": "https://it.wikipedia.org/wiki?curid=564034", "title": "Michael Essien", "text": "Caratteristiche tecniche.\nDopo aver iniziato la carriera come difensore, sia centrale sia di fascia, ha iniziato a giocare come mediano ma poteva giocare anche come interno di centrocampo. Era un giocatore con notevole forza fisica, che gli ha valso il soprannome di \"Bisonte\", e capace anche di creare occasioni da gol.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nInizi in Ghana e Bastia.\nInizia a giocare in patria con il Liberty Professionals e, dopo un provino fallito con il Manchester United, nel luglio del 2000 \u00e8 messo sotto contratto dal Bastia, squadra del campionato francese con cui gioca in varie posizioni prima di assumere la collocazione di centrocampista centrale. Nel 2002-2003 realizza 6 gol in campionato, contribuendo alla qualificazione del Bastia in Coppa UEFA.\nLione.\nNel 2003 si trasferisce al Lione per 7,8 milioni di euro, vincendo due campionati francesi consecutivi (2004 e 2005) e altrettante Supercoppe di Francia.\nChelsea.\nNell'estate 2005 \u00e8 stato acquistato dal Chelsea di Roman Abramovich, che riesce a portarlo a Londra pagando ai francesi una somma di 24,4 milioni di sterline (38 milioni di euro) che lo rendono il calciatore africano pi\u00f9 pagato. Nella prima stagione con il Chelsea ha vinto la Premier League. Nell'annata seguente ha vinto la Coppa di Lega nel marzo 2007 e giungendo terzo nella graduatoria del Calciatore africano dell'anno 2006, alle spalle di Samuel Eto'o e Didier Drogba, suo compagno al Chelsea.\nDopo l'infortunio accusato con la Nazionale ghanese all'inizio della stagione 2008-2009, ritorna in campo il 10 marzo 2009 nel ritorno degli ottavi di finale della UEFA Champions League 2008-2009 contro la Juventus (2-2), segnando anche il gol del momentaneo 1-1. Durante la partita di ritorno della semifinale di Champions League disputata contro il Barcellona si rende protagonista segnando il gol del vantaggio; la partita finir\u00e0 1-1, e vedr\u00e0 cos\u00ec i catalani andare in finale per via della regola dei goal fuori casa. A fine maggio vince la FA Cup.\nNel luglio 2011, durante un allenamento nel ritiro precampionato della stagione 2011-2012, subisce nuovamente un infortunio (legamento crociato anteriore del ginocchio destro) che lo terr\u00e0 fuori dal rettangolo verde per sei mesi.\nReal Madrid.\nIl 31 agosto 2012, ultimo giorno della sessione estiva di calciomercato, passa in prestito al Real Madrid dove ritrova Jos\u00e9 Mourinho, suo allenatore ai primi tempi del Chelsea. Alla conferenza stampa di presentazione ha dichiarato: \u00abDaddy mi ha chiamato ed eccomi qua. \u00c8 cos\u00ec che lo considero. Mi ha portato al Chelsea, ci capiamo al volo, quello \u00e8 il termine pi\u00f9 appropriato\".\u00bb Il 3 novembre 2012, alla decima giornata di campionato, realizza all'89' minuto il suo primo gol con la maglia dei \"Merengue\", andando a segno nella vittoria casalinga per 4-0 contro il Real Saragozza. Finita la stagione torna al Chelsea, come anche lo stesso Mourinho.\nMilan.\nIl 27 gennaio 2014 si trasferisce a titolo definitivo al Milan, in Serie A, firmando un contratto fino al 30 giugno 2015. Sceglie la maglia numero 15, indossata per la prima volta l'8 febbraio seguente, nel corso della partita esterna persa per 3-1 contro il Napoli. In un anno e mezzo colleziona in tutto 22 presenze.\nPanathinaikos.\nDal 1\u00ba luglio 2015 passa a parametro zero al Panathinaikos, in Grecia, firmando un contratto biennale fino al 30 giugno 2017. Segna il primo gol per la nuova squadra il 24 gennaio 2016, nella vittoria esterna per 2-0 contro il Levadiakos. Lasciato fuori rosa all'inizio della stagione 2016\u201317, in settembre rescinde il contratto di comune accordo con la societ\u00e0.\nPersib Bandung e S\u0259bail.\nIl 13 marzo 2017 si accorda con gli indonesiani del Persib Bandung, firmando un contratto valido fino alla fine della stagione, con un'opzione per la stagione successiva. Il successivo 22 aprile segna, su colpo di testa, il suo primo gol in campionato, nel pareggio per 2\u20132 contro il PS TNI.\nIl 16 marzo 2019 firma un contratto annuale con gli azeri del S\u0259bail Futbol Klubu, di cui diventa anche collaboratore tecnico della squadra under-19.\nNazionale.\nNel 1999 partecipa con la Nazionale ghanese Under-17 al Mondiale di categoria in Nuova Zelanda, dove disputa 5 incontri, e nel 2001 alla Meridian Cup, dove gioca 4 partite.\nPartecipa i Mondiali Under-20 del 2001 contribuendo, con 7 presenze e un gol (nella prima partita del girone vinta 2-1 contro il Paraguay), al raggiungimento del secondo posto alle spalle dei padrini di casa dell'Argentina.\nCon la Nazionale maggiore ghanese esordisce il 4 gennaio 2002 in amichevole contro l'Egitto pochi giorni prima di prendere parte alla Coppa d'Africa 2002. Successivamente disputa da titolare i Mondiali di Germania 2006, arrivando fino agli ottavi di finale (partita non giocata da Essien perch\u00e9 squalificato), e la Coppa d'Africa 2008 contribuendo a portare il Ghana al terzo posto. Nel corso del torneo Essien segna due gol: il primo nell'ultima partita della fase a gironi contro il Marocco e il secondo, di testa, nei quarti di finale contro la Nigeria dove \u00e8 anche capitano dopo l'espulsione di John Mensah; viene inoltre inserito nella formazione ideale della manifestazione.\nNel settembre 2008, durante la partita di qualificazione ai Mondiali 2010 tra la sua Nazionale e la , si procura la rottura del legamento crociato anteriore che lo costringe a un'operazione di ricostruzione e a un periodo di lungo stop fino al marzo 2009. Il 27 maggio del 2010 la Federcalcio ghanese annuncia che Essien non parteciper\u00e0 ai Mondiali in Sudafrica a causa di un infortunio al ginocchio che lo ha tenuto lontano dai campi di gioco fin da gennaio.\nIl 6 giugno 2014 gioca la partita contro gli Stati Uniti, persa dal Ghana per 2-1 e valevole per la fase a gironi dei Mondiali del 2014.\nStatistiche.\nPresenze e reti nei club.\n\"Statistiche aggiornate al 9 settembre 2020.\""}
{"id": "564036", "revid": "287204", "url": "https://it.wikipedia.org/wiki?curid=564036", "title": "Johnny Thomson", "text": "Tra il 1950 e il 1960 la 500 Miglia faceva parte del Campionato mondiale di Formula 1, e per questo motivo Thomson ha all'attivo anche 8 Gran Premi, una pole position ed un terzo posto in F1."}
{"id": "564046", "revid": "767487", "url": "https://it.wikipedia.org/wiki?curid=564046", "title": "Prefetch", "text": "Il prefetch (dal latino \"pre\", \"prima\" e \"fetch\", in inglese \"andare a prendere\") \u00e8 una tecnica usata nei microprocessori per accelerare l'esecuzione dei programmi riducendo gli stati di attesa (in inglese \"wait states\").\nI moderni microprocessori sono infatti molto pi\u00f9 veloci della memoria RAM che contiene i programmi e i dati, perci\u00f2 le istruzioni dei programmi non possono essere lette in modo sufficientemente veloce da tenere il processore occupato.\nFunzionamento.\nL'attivit\u00e0 di prefetch potrebbe consistere nel precaricare la prossima istruzione del programma durante l'esecuzione dell'istruzione corrente; in effetti a questo si limitava nelle sue prime implementazioni (come nel caso dell'Intel 8086). Quando per\u00f2 l'istruzione da eseguire era un'istruzione di salto, il lavoro compiuto si rivelava del tutto inutile e la coda di prefetch veniva svuotata, con perdita di efficienza.\nNei processori pi\u00f9 evoluti l'attivit\u00e0 di prefetch \u00e8 realizzata mediante un complesso algoritmo di predizione, con il quale il processore cerca di individuare la giusta istruzione successiva da caricare. Nel caso della famiglia Intel, questa tecnica prende il nome di \"Branch Target Buffer\" e pu\u00f2 arrivare a predizioni esatte nel 90% dei casi.\nSchede grafiche.\nNel caso di hardware dedicato (come le CPU delle schede grafiche, o GPU) l'istruzione di prefetch pu\u00f2 avvantaggiare il processo di coerenza spaziale solitamente presente nella mappatura di una texture. In tal caso, i dati caricati dall'attivit\u00e0 di prefetch non sono istruzioni, ma elementi di texture (\"texels\") che sono candidati ad essere mappati su un poligono."}
{"id": "564048", "revid": "1318658", "url": "https://it.wikipedia.org/wiki?curid=564048", "title": "Arrondissement di Sainte-Menehould", "text": "L\"arrondissement\" di Sainte-Menehould \u00e8 una suddivisione amministrativa francese, situata nel dipartimento della Marna e nella regione del Grand Est.\nComposizione.\nL\"arrondissement\" di Sainte-Menehould raggruppa 67 comuni in 3 cantoni:"}
{"id": "564049", "revid": "122312658", "url": "https://it.wikipedia.org/wiki?curid=564049", "title": "Patrick Femerling", "text": "Carriera.\nGiocatore.\nClub.\nCestisticamente si \u00e8 formato nella NCAA, alla Washington University. Torna in Germania nel 1998, e per due anni milita nell'ALBA Berlino, societ\u00e0 con cui vince due titoli tedeschi. Nel 2000 passa all'Olympiakos Pireo. Nel 2002 approda al Barcellona: con la squadra allenata da Svetislav Pe\u0161i\u0107 vince due titoli della Liga ACB, un'Eurolega e una Coppa del Re. Tra il 2004 e il 2006 milita invece nel Panathinaikos Atene, mentre dal 2006 al 2007 \u00e8 in Spagna, al Caja San Fernando, prima del ritorno in patria, sempre all'ALBA.\nNazionale.\nCon la Nazionale tedesca ha vinto la medaglia di bronzo ai Mondiali 2002 e quella d'argento all'Eurobasket 2005 (sconfitta in finale dalla ).\nAllenatore.\nDal luglio 2013 \u00e8 allenatore delle giovanili Under-16 dell'Alba Berlino"}
{"id": "564050", "revid": "106908", "url": "https://it.wikipedia.org/wiki?curid=564050", "title": "Walt Faulkner", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Faulkner ha all'attivo anche 4 Gran Premi ed una pole position in F1.\nFaulkner \u00e8 stato sepolto presso il Forest Lawn Memorial Park di Long Beach, California."}
{"id": "564053", "revid": "18379", "url": "https://it.wikipedia.org/wiki?curid=564053", "title": "Neturey Karta", "text": ""}
{"id": "564056", "revid": "1318658", "url": "https://it.wikipedia.org/wiki?curid=564056", "title": "Arrondissement di Ch\u00e2lons-en-Champagne", "text": "L\"arrondissement\" di Ch\u00e2lons-en-Champagne \u00e8 una suddivisione amministrativa francese, situata nel dipartimento della Marna e nella regione Grand Est.\nComposizione.\nL\"arrondissement\" di Ch\u00e2lons-en-Champagne raggruppa 100 comuni in 8 cantoni:"}
{"id": "564058", "revid": "76963", "url": "https://it.wikipedia.org/wiki?curid=564058", "title": "Nicola Francesco Haym", "text": "Biografia.\nDiscendente da una famiglia di origine tedesca, dal 1694 all'agosto del 1700 prest\u00f2 servizio come violoncellista con il fratello Giovanni Antonio Haym nell'orchestra del cardinale Pietro Ottoboni a Roma, guidata da Arcangelo Corelli. Ivi nel 1699 compose due oratori e, su commissione, una cantata italiana. Nel 1700 si rec\u00f2 a Londra con il violinista Nicola Cosimi, dove dal 1701 al 1711 oper\u00f2 come maestro della musica da camera al servizio di Wriothesley Russell, II Duca di Bedford. Dal 1705-'06 Haym assieme a Thomas Clayton (compositore di \"Arsinoe\", la prima opera in stile italiano rappresentata a Londra il 16 gennaio 1705) e Charles Dieupart inizi\u00f2 a mettere in scena svariate opere italiane riadattate per il testo in inglese, come \"Il trionfo di Camilla\" (1706) ed \"Etearco\" (1711) di Giovanni Bononcini e \"Pirro e Demetrio\" (1708) di Alessandro Scarlatti, al Teatro Drury Lane. Nel 1713 entr\u00f2 in rapporto con Georg Friedrich H\u00e4ndel occupando la posizione di segretario della Royal Academy of Music e svolgendo l'attivit\u00e0 di librettista. Infatti fino al 1728 scrisse svariati libretti d'opera per essere musicati dal grande compositore sassone, come \"Teseo\", \"Radamisto\", \"Giulio Cesare\", \"Tamerlano\" e \"Rodelinda\".\nFino a poco tempo fa Haym veniva ricordato quasi esclusivamente per la sua attivit\u00e0 librettistica. Solo negli ultimi anni alcune delle sue composizioni musicali sono state portate all'ascolto del grande pubblico.\nHaym fu anche un numismatico ed il suo libro scritto negli anni 1719-20 \"Del tesoro britannico parte prima\" \u00e8 stato il primo libro di monete antiche pubblicato in inglese. il libro presenta sia il testo inglese che quello in italiano. Fu anche bibliografo e nel 1726 compil\u00f2 la \"Notizia de' libri rari nella lingua italiana\" che abbe un discreto successo, infatti venne ristampata in Italia fino al 1803. Tra le opere censite anche il saggio \"Miscellaneo matematico\" di Marco Galli.\nLavori.\nOpere.\n\"Tutte le opere di Haym sono solamente riadattamenti per il testo in lingua inglese.\"\nLibretti.\n\"Tutti i libretti d'opera sono stati musicati da Georg Friedrich H\u00e4ndel.\""}
{"id": "564062", "revid": "110157", "url": "https://it.wikipedia.org/wiki?curid=564062", "title": "Piano di Fano", "text": "Il piano di Fano (dal matematico italiano Gino Fano) \u00e8 il piano proiettivo sul campo finito formula_1 con due elementi. \u00c8 il piano proiettivo con meno elementi: contiene infatti 7 punti (ognuno dei quali contenuto in tre rette) e 7 rette (ognuna delle quali contenente tre punti).\nCoordinate omogenee.\nCome ogni spazio proiettivo, il piano di Fano pu\u00f2 essere descritto attraverso le coordinate omogenee: in questo caso, ogni punto \u00e8 individuato da una terna di numeri, ognuno dei quali \u00e8 0 oppure 1, con l'eccezione della terna (0,0,0), che non determina alcun punto. Di conseguenza, il piano di Fano \u00e8 rappresentato dalle sette terne (0,0,1), (0,1,0), (0,1,1), (1,0,0), (1,0,1), (1,1,0) e (1,1,1).\nIn queste coordinate, dati due punti formula_2 e formula_3, il terzo punto della retta passante per formula_2 e formula_3 pu\u00f2 essere individuato semplicemente sommando (modulo 2) le coordinate dei due punti.\nPer dualit\u00e0, anche le rette del piano di Fano possono essere rappresentate con le coordinate omogenee attraverso terne di 0 e 1: in questo caso, un punto formula_6 appartiene ad una retta formula_7 se il numero di 1 comuni tra le coordinate di formula_2 e quelle di formula_9 \u00e8 pari. Ad esempio, il punto (1,0,1) appartiene alla retta (1,1,1), mentre il punto (1,0,0) no.\nDescrizione assiomatica.\nUn modo alternativo per descrivere il piano di Fano \u00e8 attraverso un insieme di assiomi. I seguenti assiomi caratterizzano il piano di Fano:\nGli ultimi due sono quelli che veramente determinano il piano di Fano.\nSimmetrie.\nCome per ogni spazio proiettivo, l'insieme delle proiettivit\u00e0 del piano di Fano \u00e8 un gruppo, il gruppo proiettivo generale formula_10; In questo caso, inoltre, questo gruppo \u00e8 isomorfo al gruppo proiettivo speciale formula_11 e al gruppo lineare generale formula_12.\nformula_13 \u00e8 un gruppo semplice con 168 elementi.\nMatroidi.\nIl piano di Fano pu\u00f2 anche essere considerato come un matroide di sette elementi, indicato con formula_14. formula_14 \u00e8 rappresentabile su formula_1 e su tutti i campi di caratteristica 2, ma su nessun altro campo; di conseguenza non \u00e8 un matroide regolare n\u00e9 un matroide grafico o cografico.\nInoltre, formula_14 \u00e8 un minore escluso per la classe dei matroidi regolari e per la classe dei matroidi grafici."}
{"id": "564066", "revid": "1573940", "url": "https://it.wikipedia.org/wiki?curid=564066", "title": "Epotoransu! Mai", "text": " \n \u00e8 un manga in due volumi del 1995 di Y\u016b Watase.\nTrama.\nMai Kurahashi \u00e8 una sedicenne timida e svampita, da sempre innamorata, anche se non corrisposta, di un suo compagno di classe, Hiroki Nimura, ragazzo buffo e ingenuo, con il quale per\u00f2 non riesce nemmeno ad avere una conversazione a causa della sua immensa timidezza. Tutto cambia il giorno del suo compleanno, quando i suoi genitori le regalano un'agendina elettronica dalla quale, dopo aver digitato per sbaglio la parola \"epotoransu\", esce fuori Takuma, la forma umana dell'agendina nel mondo elettronico. Takuma le spiega che esiste solo una possibilit\u00e0 su un miliardo che un uomo digiti questa parola che permette il contatto tra realt\u00e0 elettronica ed umana, quindi, per premiarla della sua fortuna, diventa il suo \"tutor in amore\" e le concede una funzione aggiuntiva: se disegner\u00e0 sull'agendina il ritratto di una persona e ne digiter\u00e0 il nome, Mai potr\u00e0 trasformarsi in essa. In mezzo a trasformazioni, equivoci, situazioni imbarazzanti e rivali in amore, Mai scoprir\u00e0 che essere se stessi \u00e8 decisamente pi\u00f9 semplice ed appagante."}
{"id": "564067", "revid": "984922", "url": "https://it.wikipedia.org/wiki?curid=564067", "title": "Cantone di Treignac", "text": "Il Cantone di Treignac era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564068", "revid": "287204", "url": "https://it.wikipedia.org/wiki?curid=564068", "title": "Bill Homeier", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Homeier ha all'attivo anche 3 Gran Premi ed un quinto posto in F1."}
{"id": "564071", "revid": "46931", "url": "https://it.wikipedia.org/wiki?curid=564071", "title": "Aryballos", "text": ""}
{"id": "564074", "revid": "984922", "url": "https://it.wikipedia.org/wiki?curid=564074", "title": "Cantone di Tulle-Campagne-Nord", "text": "Il Cantone di Tulle-Campagne-Nord era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nLa citt\u00e0 di Tulle ne era il capoluogo, ma non ne faceva parte. \nComprendeva i comuni di:"}
{"id": "564075", "revid": "1728", "url": "https://it.wikipedia.org/wiki?curid=564075", "title": "Homo novus", "text": "L'homo novus era, nell'antichit\u00e0 romana, colui che proveniva da una famiglia in cui nessuno mai aveva rivestito alcuna carica pubblica (come quelle di console, senatore, pretore, edile o altre magistrature).\nCi\u00f2 non toglie che tale individuo potesse discendere da una \"gens\" nobile o che fosse agiato economicamente.\nDescrizione.\n\"Homo novus\" era qualcuno che, incominciando da zero e seguendo un cursus honorum, si faceva strada con l'aiuto di un mentore per arrivare alle cariche dello Stato e quindi assumere potere. Egli era praticamente un uomo che si era formato da solo nel proprio campo, dato che prima di lui nessuno dei suoi antenati aveva intrapreso il suo stesso cammino.\nStoria.\nNell'antica Roma gli \"homines novi\" non erano inizialmente ben visti dalla \"nobilitas\" senatoriale, tanto che addirittura non era loro concesso alcun incarico, neanche per merito. La mentalit\u00e0 conservatrice imponeva infatti che chi discendeva dai nobili era da considerarsi nobile per diritto, chi aveva un avo che era stato magistrato poteva diventare magistrato anche lui, chi apparteneva all'esercito da quel gradino sociale non poteva muoversi e cos\u00ec via. Poi per\u00f2, forse grazie anche all'influenza della cultura greca, gli \"homines novi\" poterono avere accesso a tutte le cariche pubbliche, anche alle pi\u00f9 alte.\nNon tutti gli \"homines novi\" per\u00f2 furono degli innovatori. Alcuni si limitarono ad appoggiare le tradizioni che avevano governato fino ad allora il popolo romano, anzi alcuni di essi furono tra i pi\u00f9 celebri difensori del mos maiorum, contrapposti ad aristocratici novatori come Catone contro Publio Cornelio Scipione, Cicerone contro Catilina e Cesare, ecc..\nElenco di \"homines novi\".\nFurono \"homines novi\" di grande rilievo: Catone il Censore, Mario, Cicerone, Agrippa, Sallustio."}
{"id": "564076", "revid": "767487", "url": "https://it.wikipedia.org/wiki?curid=564076", "title": "Cuajada", "text": "La cuajada (, dallo spagnolo \"cuajar\" \u201ecoagulare\u201c), in italiano \"cagliata\", \u00e8 un alimento derivato dal latte di pecora ed ha una consistenza simile a quella dello yogurt. \u00c8 un prodotto tipico della Spagna settentrionale e in particolare dei Paesi Baschi, dove, in basco, \u00e8 chiamato \"mamia\".\nUsualmente \u00e8 servito come dessert e accompagnato con miele o zucchero."}
{"id": "564079", "revid": "729019", "url": "https://it.wikipedia.org/wiki?curid=564079", "title": "R-16", "text": "R-16 \u00e8 un missile balistico intercontinentale sovietico conosciuto in Occidente con la codifica NATO di SS-7 Saddler. Sviluppato nella seconda met\u00e0 degli anni cinquanta, venne immesso in servizio all'inizio del decennio successivo nelle forze missilistiche strategiche. Tutti gli esemplari furono demoliti negli anni settanta."}
{"id": "564083", "revid": "283026", "url": "https://it.wikipedia.org/wiki?curid=564083", "title": "R-9", "text": "L'R-9 (in cirillico: P-9, nome in codice NATO: SS-8 Sasin), anche noto come R-9A, 8K75 o, in alternativa, Desna, \u00e8 stato un missile balistico intercontinentale di fabbricazione sovietica, sviluppato nei primi anni Sessanta dall'OKB-1 per conto delle forze missilistiche strategiche sovietiche e nei ranghi delle quali \u00e8 entrato in servizio attivo nel dicembre 1964.\nLa stessa codifica NATO attribuita all'R-9 venne erroneamente impiegata anche per indicare l'R-26, un ICBM il cui sviluppo venne interrotto nel 1962. Accreditato di una gittata massima, a seconda della configurazione, fino a 16.000 km, era progettato per imbarcare un'unica testata nucleare con potenza compresa fra i 1,65 ed i 5 Mt.\nProdotto in soli 70 esemplari di serie, venne definitivamente ritirato dal servizio nel 1976 a seguito delle restrizioni imposte dai trattati SALT I.\nStoria.\nSviluppo.\nLo sviluppo di un nuovo ICBM venne richiesto con decreto dalle autorit\u00e0 sovietiche nell'aprile del 1958. In particolare, il requisito era quello di un missile avente un peso massimo inferiore alle 100 tonnellate, che in pratica andasse a sostituire il precedente SS-6 Sapwood (molto pi\u00f9 grosso ed ingombrante). Sergej Pavlovi\u010d Korol\u00ebv inizi\u00f2 quindi a lavorare ad un nuovo ICBM, chiamato R-9. In particolare, erano inizialmente previste due configurazioni, tra loro alternative:\nLa scelta cadde infine sull'R-9A, considerato pi\u00f9 promettente e dalle prestazioni migliori. Lo sviluppo di questa versione fu autorizzato il 13 maggio 1959. Nell'ottobre dello stesso anno fu presentato il progetto definitivo. Inizialmente, era prevista una sola versione per il lancio da una normale rampa all'aperto, ma nel 1960 si richiese la possibilit\u00e0 di lancio all'interno di un silo. Il progetto fu posto sotto la responsabilit\u00e0 di Vasilij Pavlovi\u010d Mi\u0161in, che sarebbe poi succeduto a Korol\u00ebv nella guida dell'OKB-1 nel 1966, in seguito alla morte dell'ingegnere.Le difficolt\u00e0 tecniche che si dovettero superare furono molteplici. In particolare, visto che il propellente previsto era ossigeno liquido e kerosene, si poneva il problema di raffreddare il primo fino a -210 gradi. Inoltre, occorreva risolvere tutta una serie di problemi relativi al trasporto ed allo stoccaggio. Per il rifornimento, fu progettato un sistema semiautomatico, che fu chiamato in codice Desna. Tale sistema ricevette poi un'ulteriore distinzione:\nLe decisione di sviluppare parallelamente i due sistemi fu presa il 14 giugno 1960. Un ulteriore sistema per il lancio all'aperto fu sviluppato successivamente.Un altro fattore che ritard\u00f2 lo sviluppo furono i problemi relativi al motore del primo stadio. Infatti, questo doveva utilizzare un propulsore RD-111, progettato dall'OKB di Valentin Glushko. Tuttavia, si verificarono ritardi, sia a causa dell'antipatia che intercorreva tra Glushko e Korol\u00ebv, sia per difetti del propulsore, che soffriva di instabilit\u00e0 (diverse volte gli RD-111 esplosero sul banco-prova). Per cercare di ovviare a questa situazione, Korol\u00ebv valut\u00f2 la possibilit\u00e0 di utilizzare un altro motore, l'NK-9, progettato dall'OKB-276 di Nikolaj Kuznecov. Tuttavia, a causa dei problemi che affliggevano anche l'NK-9, fu infine costretto ad usare l'RD-111.Il primo volo di un SS-8 fu effettuato il 9 aprile 1961. Complessivamente, furono effettuati ben 54 lanci di prova, 21 dei quali fallirono. Uno degli incidenti pi\u00f9 gravi avvenne il 24 ottobre 1963, in un silo. A causa di una perdita nel sistema di rifornimento del missile, si verific\u00f2 un'esplosione che distrusse completamente il silo ed uccise sette uomini.\nNonostante i fallimenti, i complessi vennero accettati in servizio dalle autorit\u00e0 militari a partire dal novembre 1963. La produzione venne avviata presso due impianti: lo stabilimento 1001 di Krasnojarsk, ed un altro a Krasnojarsk-26.\nImpiego operativo.\nIl primo reggimento di SS-8 Sasin fu posto in stato di allerta nel dicembre 1964.Si tratt\u00f2, in generale, di un sistema d'arma poco diffuso. Infatti, la produzione complessiva di SS-8 ammonta a 130 esemplari, di cui 60 utilizzati nella fase di sviluppo. Furono cinque i reggimenti equipaggiati con ICBM R-9A, di cui uno da silo e quattro di superficie.In seguito ai trattati SALT I, i complessi degli R-9 furono demoliti. In particolare, i siti di superficie furono ritirati dal servizio nel 1971, quelli da silo nel 1976.Le designazioni russe per questi missili divennero note in Occidente solo nel 1993.\nDescrizione tecnica.\nCaratteristiche generali.\nL'SS-8 era un missile balistico intercontinentale a doppio stadio, lungo oltre 26 metri. Fu l'ultimo ICBM sovietico ad utilizzare combustibile criogenico liquido. Il primo stadio era equipaggiato con un motore RD-111 a ciclo chiuso con quattro camere di combustione. Tale propulsore era stato sviluppato dall'OKB-456. Il secondo stadio, invece, usava un motore RD-0106 a ciclo aperto con quattro camere di combustione, sviluppato dall'OKB-154.I serbatoi del carburante erano costruiti con una lega di alluminio e magnesio, ed avevano un sistema di pressurizzazione interno (primo caso tra i missili balistici sovietici).Il sistema di guida era radio/inerziale autonomo. Il CEP variava a seconda del sistema di guida utilizzato. In dettaglio:\nPer quanto riguarda la gittata massima, questa variava in relazione al carico imbarcato. Il payload era di due tipi, ed in base a questo variava anche la parte finale del cono del missile.\nIn entrambi i casi, la testata nucleare era singola.\nI complessi di lancio.\nI complessi di lancio erano di tre tipi, tutti testati presso il cosmodromo di Baikonur.\nR-26.\nLa denominazione NATO SS-8 Sasin fu utilizzata per errore anche per indicare un altro ICBM, il cui sviluppo non fu mai portato avanti. In dettaglio, si trattava dell'R-26 (indice GRAU 8K66), realizzato dall'OKB-586, che fu autorizzato il 23 maggio 1960. Dal punto di vista tecnico, si trattava di un missile a doppio stadio lungo 24,38 metri e dal diametro di 2,75, che avrebbe dovuto essere in grado di trasportare una testata nucleare da 5 megatoni. La gittata stimata era compresa tra i 10.500 ed i 12.000\u00a0km, con un CEP di 1.500-2.000 metri.Tuttavia, il governo sovietico, il 9 luglio 1962, ordin\u00f2 l'interruzione del programma. Le ragioni di questa decisione furono sia di natura tecnica, sia legate alle rivalit\u00e0 esistenti con gli altri uffici di progettazione al proposito della realizzazione di ICBM. In particolare, all'R-26 fu preferito l'UR-100 dell'OKB-52, che ricever\u00e0 il nome in codice NATO di SS-11 Sego.In seguito, alcuni simulacri del missile furono fatti sfilare ad una parata sulla Piazza Rossa. Tali vettori vennero identificati dall'intelligence occidentale come SS-8 Sasin. Tuttavia, si trattava di missili completamente diversi, e non \u00e8 chiaro fino a che punto la NATO se ne fosse resa conto."}
{"id": "564084", "revid": "984922", "url": "https://it.wikipedia.org/wiki?curid=564084", "title": "Cantone di Tulle-Campagne-Sud", "text": "Il Cantone di Tulle-Campagne-Sud era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nLa citt\u00e0 di Tulle ne era il capoluogo, ma non ne fa parte.\nComprendeva i comuni di:"}
{"id": "564086", "revid": "226458", "url": "https://it.wikipedia.org/wiki?curid=564086", "title": "Cantone di Tulle-Urbain-Nord", "text": "Il Cantone di Tulle-Urbain-Nord era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Tulle.\nStoria.\nIl cantone nasce nel 1982 dalla scissione del cantone di Tulle-Nord.\nA seguito del decreto del 24 febbraio 2014, che stabiliva la riduzione dei cantoni del dipartimento da 37 a 19, il cantone di Tulle-Urbain-Nord viene soppresso e fuso al cantone di Tulle"}
{"id": "564087", "revid": "984922", "url": "https://it.wikipedia.org/wiki?curid=564087", "title": "Cantone di Tulle-Urbain-Sud", "text": "Il Cantone di Tulle-Urbain-Sud era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Tulle."}
{"id": "564088", "revid": "729019", "url": "https://it.wikipedia.org/wiki?curid=564088", "title": "RT-2", "text": "L'RT-2 \u00e8 un missile balistico intercontinentale sovietico conosciuto in Occidente con il nome in codice NATO di SS-13 Savage. Si tratt\u00f2 della prima arma di questo tipo a propellente solido. Schierata in un numero piuttosto limitato di esemplari alla fine degli anni sessanta, rimase in servizio fino al 1996.\nSviluppo.\nIl requisito per lo sviluppo di un missile a propellente solido con una gittata nell'ordine dei 10.000-12.000 km venne approvato nel novembre 1959. I lavori in questo ambito furono affidati all'OKB-1 di Sergej Pavlovi\u010d Korol\u00ebv, che aveva progettato il primo ICBM sovietico, l'SS-6 Sapwood.\nI tecnici di Korol\u00ebv decisero di portare avanti lo sviluppo in due fasi distinte.\nIl nuovo missile venne testato con due cicli di prove. Il primo di questi dur\u00f2 sei mesi, con sette lanci effettuati da Kapustin Yar, mentre il secondo un solo mese (ottobre-novembre 1966), con sedici lanci da Plesetsk.\nL'RT-2 venne schierato a partire dal 18 dicembre 1968, e fu dichiarato operativo il 7 gennaio 1969.\nUtilizzo.\nIn occidente, il nuovo missile ricevette il nome in codice NATO di SS-13 Savage. La produzione si concluse nel 1972, con un massimo di circa sessanta esemplari. Il numero cos\u00ec limitato fu dovuto allo scarso carico utile ed alla breve vita operativa dei motori a propellente solido, appartenenti alla prima generazione. Gli SS-13 furono schierato presso Yoshkar Ola, e rimasero in servizio fino al 1996, quando furono radiati e rimpiazzati, in parte, dagli SS-25 Sickle."}
{"id": "564091", "revid": "77358", "url": "https://it.wikipedia.org/wiki?curid=564091", "title": "Command &amp; Conquer 3", "text": ""}
{"id": "564094", "revid": "287204", "url": "https://it.wikipedia.org/wiki?curid=564094", "title": "Cantone di Uzerche", "text": "Il Cantone di Uzerche \u00e8 una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 21 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "564096", "revid": "1540383", "url": "https://it.wikipedia.org/wiki?curid=564096", "title": "Donato Manfroi", "text": "Biografia.\nFunzionario Inps.\nNel 1992 \u00e8 eletto al Senato in Veneto e aderisce al gruppo della Lega Nord. \nRieletto nel 1994, \u00e8 presidente della Commissione parlamentare d'inchiesta sul fenomeno del cosiddetto \"caporalato\" dal 1995 al 1996.\nRiconfermato a palazzo Madama nel 1996, ha ricoperto il ruolo di vice capogruppo della Lega Nord al Senato fino al 1998, quando passa al gruppo misto, formando con il senatore Antonio Serena la componente Liga Veneta Repubblica. Nel febbraio 2001 aderisce al gruppo di Democrazia Europea."}
{"id": "564098", "revid": "110157", "url": "https://it.wikipedia.org/wiki?curid=564098", "title": "Cantone di Bort-les-Orgues", "text": "Il Cantone di Bort-les-Orgues era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564100", "revid": "599013", "url": "https://it.wikipedia.org/wiki?curid=564100", "title": "Wcg", "text": ""}
{"id": "564101", "revid": "729019", "url": "https://it.wikipedia.org/wiki?curid=564101", "title": "RT-15", "text": "L'RT-15 (codice GRAU 8K96) \u00e8 un missile balistico a medio raggio sviluppato e costruito in Unione Sovietica negli anni sessanta. Conosciuto in Occidente con il nome in codice NATO di SS-14 Scapegoat (anche: Scamp), rimase in servizio solo pochi anni, e fu costruito in un numero estremamente limitato di esemplari.\nStoria.\nSviluppo.\nI lavori intorno ad un missile balistico a medio raggio con rampa di lancio mobile furono intrapresi dal KB Arsenal nel 1958. Lo sviluppo, tuttavia, fu ufficialmente autorizzato solo il 4 aprile di tre anni dopo, ed il primo lancio venne effettuato nel settembre 1965. Il nuovo missile, che ricevette il nome di RT-15, fu mostrato in pubblico per la prima volta durante una parata sulla Piazza Rossa nel novembre 1967, anche se l'intelligence occidentale aveva avuto modo di osservarne il cilindro di lancio gi\u00e0 dal maggio di due anni prima.\nLe prove del nuovo sistema d'arma vennero effettuate tra il 1966 ed il 1968. Al termine di queste, nonostante fossero state coronate da successo, il Ministero della Difesa decise di opporsi alla produzione in serie: la conseguenza fu la cancellazione del programma, nel marzo 1970. Complessivamente, furono effettuati 10 lanci sperimentali, e vennero schierati in tutto 30 esemplari operativi, tutti nelle regioni orientali dell'Unione Sovietica.\nL'intelligence occidentale inizialmente identific\u00f2 il missile con il nome in codice NATO di Scamp. Questa designazione, tuttavia, era riferita al cilindro di lancio, che era stato avvistato precedentemente. Il missile vero e proprio, osservato nella gi\u00e0 citata parata a Mosca, fu chiamato invece Scapegoat. Solo successivamente si comprese che si trattava delle due componenti del medesimo sistema d'arma.\nDescrizione tecnica.\nIl missile RT-15 (RT-2P secondo altre fonti) era un sistema a rampa mobile lungo 11,93 metri e dal diametro di 1,49. Il peso al lancio raggiungeva i 16.000 kg. Si trattava di una sorta di evoluzione dell'SS-13 Savage, visto che in pratica era costituito dai due stadi superiori di questo. Entrambi gli stadi erano a propellente solido, con sistema di partenza a caldo. Il lancio avveniva da un cilindro della lunghezza di 12,7 metri, e dal diametro di 2,1. Tale cilindro veniva movimentato grazie ad uno scafo sviluppato partendo da un carro armato pesante.\nLa soluzione adottata per l'SS-14 permetteva di operare da strade semipreparate o anche in assenza di queste, rinunciando completamente ad installazioni permanenti per i siti di lancio: questi infatti, potevano essere predisposti in una giornata. Il tempo di reazione era compreso tra i due ed i dieci minuti (da venti a trenta in condizioni normali, subito dopo l'arrivo ed in assenza di preparazione preventiva del sito).\nLa gittata massima era nell'ordine dei 2.500-2.950 km, con una precisione (CEP) di 900 metri (fonti sovietiche) o 600-2.000 metri (fonti occidentali).\nL'armamento era costituito da una singola testata nucleare del peso di 535\u00a0kg e dalla potenza di un megatone."}
{"id": "564102", "revid": "984922", "url": "https://it.wikipedia.org/wiki?curid=564102", "title": "Cantone di Bugeat", "text": "Il Cantone di Bugeat era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564103", "revid": "77358", "url": "https://it.wikipedia.org/wiki?curid=564103", "title": "Dawn of War", "text": ""}
{"id": "564104", "revid": "124706124", "url": "https://it.wikipedia.org/wiki?curid=564104", "title": "Marino Morosini", "text": "Biografia.\nNon si sa moltissimo su di lui, tanto che sono ignoti i nomi dei genitori e di eventuali fratelli e sorelle, se non che si spos\u00f2 con una certa Romerica e non ebbe figli, salvo uno, adottivo.\nFece una buona carriera all'interno dell'amministrazione veneziana e presto divenne ambasciatore e persino duca di Candia (odierna Creta), incarico allora di grande prestigio.\nAlla morte dell'abile doge Jacopo Tiepolo presto emerse il suo nome come candidato di spicco.\nCuriosamente, nonostante la sua fama ed il notevole grado d'influenza politica che poteva sicuramente esercitare, venne eletto con la maggioranza semplice: 21 voti su 41 votanti.\nLa sua elezione divenne importante solo perch\u00e9 fu la prima volta che il numero di \u201cgrandi elettori\u201d del doge raggiunse la soglia di quarantuno (restando immutata sino alla caduta della Repubblica) mentre in precedenza era di solo quaranta.\nQuesto provvedimento s'impose per evitare pareggi tra diversi contendenti che, gi\u00e0 avvenuti, avevano\ncol tempo il numero minimo sufficiente per esser eletto fu portato a 25.\nIl suo dogato, breve e tranquillo, fu segnato dalla pace e da un'accorta politica mercantile che port\u00f2 la citt\u00e0 lagunare a firmare numerosi accordi commerciali.\nFurono istituiti numerosi provvedimenti contro la dilagante criminalit\u00e0.\nMarino Morosini, ammalatosi, mor\u00ec nella notte del 1\u00ba gennaio 1253 e fu sepolto nella Basilica di San Marco."}
{"id": "564105", "revid": "984922", "url": "https://it.wikipedia.org/wiki?curid=564105", "title": "Cantone di Eygurande", "text": "Il Cantone di Eygurande era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564107", "revid": "729019", "url": "https://it.wikipedia.org/wiki?curid=564107", "title": "RT-20P", "text": "L'RT-20P (codice GRAU 8K99) era un missile balistico intercontinentale mobile sviluppato e costruito in Unione Sovietica negli anni sessanta. Conosciuto in Occidente con il nome in codice NATO di SS-X-15 Scrooge, fu il primo ICBM mobile progettato dai sovietici, ma non entr\u00f2 mai in servizio operativo.\nStoria del progetto.\nLa terza generazione di missili balistici intercontinentali russi includeva cinque tipi, prodotti da uffici di progettazione diversi. Tre di essi divennero operativi, l'R-36 (SS-9 'Scarp'), RS-10 (SS-11 'Sego') e RS-12 (SS-13 'Savage'), mentre due furono annullati: GR-1/UR- 200 (SS-X-10) e l'RT-20P (SS-X-15).\nIn seguito al prolungato sviluppo dell'ICBM mobile Shavyrin PR-90 Gnom, si decise di autorizzare l'OKB-586 di Dnepropetrovsk, diretto dal progettista Michail Kuz'mi\u010d Jangel', allo sviluppo di un ulteriore ICBM mobile. Questo missile doveva essere dotato di un peso al lancio non superiore alle 30 tonnellate, ed utilizzare una tecnologia pi\u00f9 convenzionale.\nLa risoluzione del Consiglio dei Ministri dell'URSS n.316-317, emessa il 4 aprile 1961, diede l'avvio alla progettazione di un nuovo ICBM mobile bi/tristadio a propellente solido.\nL'OKB-586 lavor\u00f2 sul progetto preliminare (NIR) del missile, designato RT-20P, tra il 1961 ed il 1962. Venne considerato dapprima l'uso di tre stadi, tutti utilizzanti propellente solido, ma con questa soluzione si rivel\u00f2 impossibile ottenere il peso al lancio desiderato. Infatti il missile arrivava a pesare ben 50 tonnellate, ed era simile all'RT-2. La soluzione adottata dall'ufficio tecnico dell'OKB-586 fu un missile a propulsione mista, utilizzante sia propellente solido che liquido. Si trattava di una soluzione mai sperimentata prima di allora, che comunque venne approvata dal Consiglio dei Ministri con la risoluzione n.565-197 del 22 maggio 1963 La proposta finale riguardava un missile bistadio (designato 8K99) con un peso al lancio non superiore alle 30 tonnellate Sulla base dei risultati positivi del lavoro sperimentale effettuato della direzione tecnica dell'OKB-586, il governo sovietico decise, nel novembre 1963, di sviluppare un sistema mobile di missili ICBM.\nIl progetto definito in dettaglio venne completato nel dicembre 1964, e il suo sviluppo fu ufficialmente autorizzato il 24 agosto del 1965. Il capo progettista Jangel', realizz\u00f2 anche disegni per versioni del missile lanciabili sia da silos corazzati che da sommergibili.\nL'ingegner Jangel aveva gi\u00e0 iniziato le ricerche sui motori a propellente solido nel novembre 1960, e nel 1963 cre\u00f2 una unit\u00e0 di ricerca controllata dall'OKB-586, designata KB-5, presso la fabbrica meccanica di Pavlograd. A capo dell'ufficio progettazione fu messo l'ingegnere V. M. Shkurenko, che inizi\u00f2 una serie di prove e collaudi all'interno dei locali della fabbrica. I primi test portarono alla prima grande prova di funzionamento del propulsore 15D15 gi\u00e0 nel gennaio 1964, mentre quelli operativi iniziarono nell'aprile 1965 presso l'istituto di ricerca NII-58, sito a Krasnoarmejsk, nella regione di Mosca. Nel febbraio 1966 il KB-5 venne riorganizzato per concentrarsi esclusivamente nella ricerca e sviluppo dei motori a propellente solido, sotto la direzione di V. I. Kusushkin. Il motore per il sistema d'arma RT-20P era basato sul design originariamente sviluppato dall'OKB-7 per l'SLBM D-6. L'ingegnere Boris Zhukov cur\u00f2 lo svilupp\u00f2 dei quattro ugelli del propulsore presso l'istituto di ricerca NII-125.\nDescrizione tecnica.\nL'RT-20P (8K99) era un missile ICBM bistadio, lanciabile da veicolo mobile, lungo 17,48 m e largo 1,51 m, pesava al lancio 30\u00a0200\u00a0kg (30\u00a0900 con testata pesante), e 38\u00a0800\u00a0kg compreso il contenitore di lancio. La gittata massima stimata era variabile tra 8\u00a0000 a 11\u00a0000\u00a0km in base alla testata nucleare trasportata.\nIl primo stadio a propellente solido, designato 15D15, dotato di quattro ugelli di scarico, sviluppava una potenza di 60\u00a0000\u00a0kg/s al livello del mare. La prima fase di lancio utilizzava i quattro ugelli rotanti per il controllare il missile durante il volo. Il secondo stadio RD-857/ 15D12 utilizzava un motore a propellente liquido sviluppato presso l'officina Yuzhnoye KB-4 diretta da Ivan Ivanov. I propellenti utilizzati erano i tradizionali N2O4/UDMH. Tale propulsore, successivamente aggiornato allo standard 15D169 venne utilizzato sull'ICBM UR-100. Lo stesso stadio aveva l'inusuale designazione 8K94, di solito utilizzata per designare un missile.\nIl missile poteva essere dotato di due diverse veicoli di rientro appositamente sviluppati. Per la separazione della testata dal secondo stadio venivano utilizzati tre motori a razzo di piccole dimensioni. Il veicolo di rientro pesante, avente un peso totale di 1\u00a0410\u00a0kg, era dotato di una carica termonucleare della potenza di 1,5 megaton, con un margine di errore (CEP) di 2\u00a0km (fonti di \"intelligence occidentale\") ad una distanza di 8\u00a0000\u00a0km. La testata leggera, del peso di 545\u00a0kg, era armata con una carica termonucleare di 550 kiloton, permetteva un CEP di 4\u00a0km (fonti russe).\nIl missile veniva trasportato, all'interno di un cilindro lungo 18,9 metri, da un apposito Transporter-Erector-Launcher (TEL) motorizzato. Il veicolo lanciatore utilizzava lo chassis del carro da battaglia T-10M, e venne appositamente sviluppato presso la fabbrica KB-3 Kirov di Leningrado, diretta da Zhozef Kotin. L'unit\u00e0 di lancio, designata 15P699, pesava 65 tonnellate missile compreso, 29,96 t solo il veicolo, che era lungo 7,250 m e largo 3,380 m. La prevista dotazione del reparto operativo comprendeva sei veicoli lanciamissili 15P699, uno (15N809) per determinare la posizione e la guida della testata del missile, due veicoli (15N1034) per la completa determinazione della posizione di lancio, due veicoli (15P694) dotati di generatori elettrogeni diesel per la fornitura completa di energia elettrica, e alcuni veicoli di comunicazione a lungo raggio. Il sistema di lancio utilizzato era a freddo, con la tecnica di sparo dei mortai.\nIl sistema di navigazione inerziale, sviluppato dalla Khartron, utilizzava avanzati giroscopi posizionati su un cuscinetto d'aria.\nImpiego operativo.\nNel 1965 il governo sovietico decise di mostrare i veicoli di lancio dei missili RT-15 e RT-20P all'opinione pubblica mondiale, durante la parata militare tenutasi il 7 novembre 1965 sulla Piazza Rossa di Mosca. Il due nuovi sistemi ricevettero la designazione NATO di SS-X-14 Scapegoat e SS-X-15 Scrooge.\nUn team di progettisti del K.B.E.M., guidati da B.G. Bochkov, realizz\u00f2 il sistema di lancio 15P096. Nel corso del 1966 ne vennero progettate due versioni, al fine di garantire la sopravvivenza del missile anche dopo l'esplosione di testate nucleari nemiche nelle vicinanze. La prima era dotata di contenitore corazzato (15P699) con sistema di attenuazione dello shock, l'altra (15P099) usava un anello di montaggio sospeso su cui era posizionato il contenitore del missile. In tutte e due una cartuccia di gas freddo da 250\u00a0kg espelleva il missile ad una velocit\u00e0 di 30\u00a0m/s, e raggiunta l'altezza di 20 o 30 m avveniva l'accensione del primo stadio. Questo rappresent\u00f2 il primo uso di tale tecnica operativa, in seguito adottata per tutti gli ICBM dell'arsenale nucleare sovietico. I primi due missili di prova, designati 1L e 2L, vennero inviati a Plesetsk l'11 marzo e il 28 aprile 1967 e il primo lancio fu effettuato il 20 ottobre dal poligono della base.\nIl veicolo di lancio completo fu mostrato pubblicamente per la prima volta nella grande parata di Mosca, tenutasi il 7 novembre 1967. Nel quadro del programma congiunto di test operativi era previsto il lancio di 35 missili, ma purtroppo delle 48 prove effettuate al banco del motore 15D15, solamente 28 di loro diedero risultati positivi, e portarono ad un ritardo della data del primo lancio. Infatti le prove in volo dei missili iniziarono con pi\u00f9 di un anno di ritardo dai termini fissati dal governo sovietico (secondo trimestre 1966), e complessivamente vennero effettuati nove lanci, l'ultimo dei quali il 7 agosto 1969. Durante le prove la gittata massima registrata fu di 5\u00a0000\u00a0km con testata pesante, e 7\u00a0000\u00a0km con quella leggera. Questo rese il missile solo parzialmente \"intercontinentale\", dal momento che poteva raggiungere solo obiettivi posti nel nord-est degli Stati Uniti con lancio da qualsiasi posizione nel nord-ovest dell'Unione Sovietica.\nInizialmente si pens\u00f2 di realizzarne tre versioni: una con lancio da rampa stradale mobile (RT-20P), una con lancio da silo (RT-20PII) e una con lancio da vagone ferroviario. Solo la prima VENNE effettivamente collaudata, ED Il programma fu definitivamente cancellato nell'ottobre DEL 1969. La motivazione ufficiale fu il disagio dei vertici militari ad avere missili a testata nucleare in giro per le campagne dell'Unione Sovietica, ma in realt\u00e0 l'RT-20P non raggiunse mai la gittata massima prevista. Seconda fonti russe alcune unit\u00e0 preoperative, assieme ad alcuni missili IRBM SS-14 Scapegoat, vennero brevemente schierate al confine con la Cina dopo la rottura dei rapporti tra quest'ultima e l'Unione Sovietica.\nL'intelligence occidentale ebbe alcuni problemi con l'identificazione di questo programma. Per prima cosa lo consider\u00f2 sempre come sistema d'arma \"di teatro\", invece che un ICBM, attribuendogli poi solamente otto lanci (in pratica tutti tranne il primo). Inoltre, vi erano incertezze sull'esatta struttura del missile. Infatti, non solo non si era in grado di determinare l'esatto propellente utilizzato nel primo stadio, ma non si sapeva con certezza neanche da quanti stadi fosse effettivamente composto."}
{"id": "564108", "revid": "984922", "url": "https://it.wikipedia.org/wiki?curid=564108", "title": "Cantone di Meymac", "text": "Il Cantone di Meymac era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564109", "revid": "767487", "url": "https://it.wikipedia.org/wiki?curid=564109", "title": "\u00c8 arrivato mio fratello", "text": "\u00c8 arrivato mio fratello \u00e8 un film italiano del 1985 diretto da Castellano e Pipolo.\nTrama.\nOvidio Ceciotti \u00e8 un corpulento insegnante quarantenne di una scuola media milanese, che vive una vita noiosa. I suoi alunni gli mancano di rispetto e gli fanno continui dispetti. Anche lo stesso preside della scuola lo insulta, prendendolo addirittura a schiaffi di fronte ai suoi studenti. La collaboratrice domestica Valeria \u00e8 molto insofferente nei suoi confronti e, su ordine della fidanzata Lidia, una impiegata delle poste, gli cucina solo carote bollite. L'unico suo motivo di soddisfazione \u00e8 la presenza della signora Piranesi, che ogni notte tenta di provocarlo con uno spogliarello: tuttavia Ovidio \u00e8 troppo timido per accettare le avances della donna.\nLa vita di Ovidio viene sconvolta dall'arrivo del fratello gemello Raffaele, in arte Raf Benson, musicista di piano bar che ha trovato impiego in un locale notturno milanese, il \"Pavone blu\" e chiede ospitalit\u00e0 al fratello.\nOvidio e Raffaele, seppur fisicamente simili, presentano molte differenze caratteriali: il primo \u00e8 onesto, impacciato e con la testa sulle spalle, mentre il secondo \u00e8 scatenato, burlone e spaccone. Per festeggiare il loro incontro, Raf invita a cena Ovidio in un ristorante di lusso, dove ordina numerosi piatti costosi e poi offre una bottiglia di champagne a due turiste. Alla fine della cena Raf mette di nascosto una tartaruga nella macedonia e incolpa il cameriere, che in questo modo non gli fa pagare il conto.\nRaf passa la nottata con le due donne utilizzando l'automobile di Ovidio, mentre quest'ultimo trascorre la notte in ospedale dove viene costretto a una lavanda gastrica perch\u00e9 Raf, per giustificare l'eccesso di velocit\u00e0 in automobile a due vigili urbani, fa credere che il fratello abbia ingerito per sbaglio della candeggina. Una delle due ragazze per\u00f2 lascia gli indumenti intimi nell'auto e la mattina dopo, li ritrova casualmente Lidia che credendo che Ovidio l'abbia tradita, lo lascia.\nQuella sera Raf ha il suo spettacolo con la modella Esmeralda, come prova generale in vista della sera successiva, quando assister\u00e0 allo show Tony Lo Bianco, un impresario italo-americano che possiede molti locali a Las Vegas. La sera stessa arriva nel locale una soffiata: la polizia sta per fare una perquisizione, poich\u00e9 il locale \u00e8 coinvolto in un traffico di cocaina. Il padrone del locale ricatta Raf e lo costringe a portarsi a casa una grossa bustina di polvere bianca. Credendo di metterla al sicuro, Raf la nasconde nella scatola delle bustine di eucalipto che Ovidio assume per le inalazioni. La mattina successiva Ovidio inala quindi erroneamente la cocaina.\nEsaltato dalla droga, Ovidio compie delle azioni che avrebbe sempre voluto fare: si vendica dei suoi studenti, d\u00e0 un calcio nel sedere al preside e ottiene da Lidia la promessa di sposarlo riuscendo a fare pace con lei. Di conseguenza, Raffaele, sicuro di aver conservato bene la bustina di droga, riconsegna al padrone del locale una bustina di eucalipto, per cui viene sfregiato nel volto dai soci in affari. Questi decide quindi di vendicarsi di Raf e ordina al suo gorilla di ustionargli la mano per impedirgli di suonare di fronte a Lo Bianco, proprio nella serata pi\u00f9 importante della sua vita. Raf ritorna a casa disperato e confessa al fratello di aver fatto solo errori nella sua vita e che l'ha sempre invidiato per la sua posatezza: per riconoscenza, Ovidio si mette la sua giacca e, in incognito, va al \"Pavone blu\" al suo posto. Nel presentarsi per la prima volta sul palcoscenico, fa delle gag involontarie che scatenano le risate del pubblico, impresario compreso.\nLo show riesce benissimo e Raf, in realt\u00e0 Ovidio, ottiene un contratto di due anni a Las Vegas. Esmeralda, felice, gli concede quello che Raf le ha sempre chiesto ma lei non gli aveva mai concesso: i due cedono alla passione. Ovidio sposa Lidia, tuttavia \u00e8 stufo della vita monotona e noiosa di prima e quando stanno per partire per il viaggio di nozze alle Isole Canarie, all'ultimo momento trova una scusa, abbandona Lidia in aeroporto e decide di raggiungere suo fratello negli USA per formare con lui e con Esmeralda un nuovo trio musicale chiamato \"Benson Brothers\".\nProduzione.\nCasting.\nI due personaggi principali sono interpretati da Pozzetto che per\u00f2 \u00e8 ricorso spesso all'utilizzo di una controfigura, l'attore Pietro Ghislandi. Pipolo ha ricordato in un'intervista che nel ruolo del fratello di Pozzetto doveva esserci Massimo Boldi e che solo per una mancanza di coincidenza di date entrambi i ruoli principali furono affidati a Pozzetto.\nLuoghi delle riprese.\nLe prime scene della pellicola vennero riprese presso la Certosa di Pavia. Il resto della pellicola (incentrata quasi tutta su Milano), vede protagoniste non solo la citt\u00e0 di Milano, ma anche Livorno (Spedali Riuniti, palazzo delle Poste, via Cairoli, granai di Villa Mimbelli, compresi alcuni tratti di costa e pi\u00f9 precisamente quella fra Antignano e Quercianella, vicino al Castel Sonnino); le scene in cui Ovidio e Raf giocano a poker vennero girate presso il \"Villino Crespi\", a Roma.\nColonna sonora.\nLa colonna sonora \"Oh my Chicago\" \u00e8 cantata da Renato Pozzetto e Patrizia Tapparelli e per motivi contrattuali non \u00e8 mai stata commercializzata. La canzone di sottofondo che accompagna gli spogliarelli della signora Piranesi s'intitola \"Now and Forever\". Cantata da Angella Dean e scritta da Detto Mariano nel 1979, arriv\u00f2 al primo posto della hit-parade in Francia.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 20 dicembre del 1985."}
{"id": "564110", "revid": "125192010", "url": "https://it.wikipedia.org/wiki?curid=564110", "title": "Cesare Bocci", "text": "Biografia.\nOriginario di Camporotondo di Fiastrone, inizia la carriera in teatro fondando, nel 1982, insieme ad altri cinque giovani attori, la Compagnia della Rancia di Tolentino, in cui resta per otto anni, recitando in \"Arlecchino innamorato\", \"La Famiglia dell'antiquario\", \"Cenerentola, Pietro l'Aretino\", \"La stanza del delitto, I Dialoghi delle Carmelitane,\" e nel musical \"La Piccola bottega degli orrori.\" Si trasferisce poi a Roma, dove continua a fare teatro e inizia a lavorare in televisione e al cinema. Contemporaneamente, dopo aver seguito il corso in geologia, si era laureato all\u2019Universit\u00e0 di Camerino. Il suo debutto al cinema avviene nel 1990, con \"L'aria serena dell'ovest\" per la regia di Silvio Soldini; nello stesso anno entra in televisione con la prima sit-com girata in Italia: \"Zanzibar\", in cui interpretava Benny.\nDal 1999 acquisisce popolarit\u00e0 con il personaggio di Mim\u00ec Augello nella serie tv di successo \"Il commissario Montalbano\".\nNel 2001 \u00e8 coprotagonista in \"Princesa\", film inglese prodotto da Rebecca O'Brian, produttrice di Ken Loach.\nNegli anni, alterna sempre teatro, cinema e televisione: per due anni interpreta il ruolo del medico Antonio Ceppi nella serie TV \"Elisa di Rivombrosa\". Tra il 2006 e il 2007 interpreta il ruolo di Oscar nella versione italiana del musical \"Sweet Charity\", al fianco di Lorella Cuccarini, per la regia di Saverio Marconi. Nel 2007 recita accanto a Stefania e Amanda Sandrelli nella miniserie tv in sei puntate per Canale 5 \"Io e Mamma\". Nel 2008 \u00e8 il primario Sergio Danieli in \"Terapia d'urgenza\". Nel 2009, finalmente si laurea in Geologia all'Universit\u00e0 degli Studi di Camerino, percorso universitario precedentemente abbandonato per seguire la passione della recitazione. Nel 2010 \u00e8 nel cast dello spettacolo teatrale \"Testimoni\", con la regia di Angelo Longoni e poi, sempre con lo stesso regista, lavora in Ospiti. Nella stagione 2011/2012 \u00e8 di nuovo in scena protagonista, insieme a Massimo Ghini, del musical italiano \"Il Vizietto, La cage aux folles\".\nSempre nel 2012 \u00e8 di nuovo in televisione su Rai Uno accanto a Veronica Pivetti nella fortunata fiction \"Provaci ancora prof!\" . Il 2 marzo 2013 debutta come conduttore televisivo nel nuovo programma di Rai 3 \"Il giallo e il nero\". E, nello stesso periodo, interpreta Raimondo Lanza di Trabia nella miniserie Rai \"Volare - La grande storia di Domenico Modugno,\" e torna al cinema con \"Benvenuto Presidente!\" Nell'ottobre 2013 conduce Miss Italia in onda su La7 insieme a Massimo Ghini e Francesca Chillemi, e sempre in quel periodo \u00e8 nel cast della fiction di Rai 1 \"Una grande famiglia\".\nNel 2016 recita nella serie televisiva \"Hundred to Go\", prodotta in collaborazione da BMW e Fox. Dal settembre 2017 conduce la trasmissione \"Segreti, i misteri della storia\" per TV2000.\nNel 2018 vince in coppia con Alessandra Tripoli il talent show di Rai 1, condotto da Milly Carlucci, \"Ballando con le stelle\".\nDal 2008 \u00e8 testimonial dell'ANFFAS di Macerata e collabora da cinque anni alle campagne di raccolta fondi per Save the Children.\n\u00c8 stato protagonista delle campagne pubblicitarie dell'abbigliamento Rodrigo e del vino San Crispino.\nDal 2019 conduce su Canale 5 il programma documentaristico \"Viaggio nella grande bellezza.\"\nIl 2 giugno 2021 \u00e8 scelto per condurre le cerimonie del 75\u00ba anniversario della Repubblica al Quirinale.\nVita privata.\nDal 1993 Cesare Bocci \u00e8 sposato con Daniela Spada, con la quale ha avuto una figlia, Mia, nata il 26 marzo 2000."}
{"id": "564111", "revid": "15756", "url": "https://it.wikipedia.org/wiki?curid=564111", "title": "MR-UR-100", "text": "L'MR-UR-100 (nome in codice NATO: SS-17 Spanker) anche noto come 15A15, \u00e8 stato un missile balistico intercontinentale di fabbricazione sovietica, sviluppato dall'OKB 586 negli anni sessanta ed entrato in servizio presso le forze armate sovietiche nel 1975 in cui ha sostituito l'UR-100.\nEquipaggiato di testata monoblocco nelle prime versioni (SS-17 Mod.1 e Mod.2), \u00e8 stato in seguito aggiornato alla versione MR-UR-100 UTTKh diventando il primo ICBM sovietico ad essere equipaggiato con testate multiple (MIRV) al fine di minimizzare le possibilit\u00e0 di intercettazione da parte delle difese avversarie.\nE' stato ritirato dal servizio all'inizio degli anni novanta.\nStoria.\nSviluppo.\nLo sviluppo di un nuovo missile balistico intercontinentale, capace di trasportare testate MIRV ed in grado di sostituire il precedente SS-11, venne avviato dall'accademico V. F. Utkin presso l'OKB-586 intorno alla met\u00e0 degli anni sessanta. Inizialmente, questo progetto era in competizione con quello che sarebbe poi diventato l'SS-19 Stiletto, ma alla fine si decise di sviluppare entrambi i sistemi.\nLo sviluppo della configurazione base ad una testata venne approvato nel settembre 1969, mentre per quella a testate multiple occorrer\u00e0 aspettare l'anno successivo.\nLa versione base MR-UR-100 (GRAU: 15A15) venne lanciata per la prima volta il 26 dicembre 1971, stesso giorno della configurazione a testate multiple (che aveva lo stesso nome e la stessa codifica GRAU). Il test di quest'ultima, tuttavia, si risolse in un fallimento, e per avere un lancio coronato da successo occorrer\u00e0 aspettare altri nove mesi, precisamente il 15 settembre 1972. Questi due missili entrarono in servizio nel 1975.\nIl 16 agosto 1976, venne inoltre approvata la realizzazione di una versione con caratteristiche migliorate, chiamata MR-UR-100 UTTKh o MR-UR-100U (GRAU: 15A16) che vol\u00f2 per la prima volta il 25 ottobre 1977. Venne immessa in servizio l'anno successivo.\nLa potenza di ogni testata era di circa 300-750 kt, per un peso complessivo di 2 550 kg. La guida era inerziale, con un CEP di circa 400 m. Il missile vol\u00f2 per la prima volta nel maggio 1971, mentre gi\u00e0 dal dicembre successivo si svolsero i test operativi. Finita la fase dei test il 17 dicembre 1974, il primo reggimento con la nuova arma venne messo in allerta operativa gi\u00e0 l'anno successivo.\nImpiego operativo.\nIl missile entr\u00f2 in servizio con le Forze Missilistiche Strategiche a partire dal 1975. In Occidente ricevette la codifica NATO di SS-17 Spanker, con le singole versioni identificate a seconda dei modelli (Mod. 2 la versione base, Mod. 1 la prima versione a testate multiple e Mod. 3 quella a testate multiple perfezionata).\nNel 1979 erano in linea 130 missili. Nell'anno successivo, il Mod. 2 venne ritirato dal servizio a favore delle configurazioni a testate multiple. Nel 1983, il Mod. 3 sostitu\u00ec tutti i Mod. 1 rimasti, raggiungendo il massimo numero di esemplari operativi (150). In seguito, la carriera operativa del missile cominci\u00f2 a declinare rapidamente, tanto che al tempo degli accordi START I del 1991, l'URSS aveva ancora solo 47 lanciatori per tali missili, che furono tutti demoliti nel giro di pochissimo tempo.\nDescrizione tecnica.\nCaratteristiche generali.\nL'SS-17 Spanker era un missile balistico con gittata intercontinentale a due stadi, con una lunghezza superiore ai 20 m ed un peso al lancio che supera le 70 t (di cui 63 erano costituite dal combustibile). Il diametro era di 2,4 m per il primo stadio, e di 2,1 per il secondo. In particolare, le dimensioni che questo missile doveva rispettare erano quelle dei pozzi di lancio dei precedenti SS-11 (per dati pi\u00f9 precisi si veda la tabella riassuntiva). Questo sistema d'arma \u00e8 a propellente liquido. Come detto precedentemente, si tratt\u00f2 del primo ICBM sovietico ad avere una capacit\u00e0 MIRV.\nOltre alla capacit\u00e0 MIRV, con un massimo di quattro testate, questo missile aveva un sistema di partenza \"a freddo\" dal silo corazzato, All'interno del silo, il missile era alloggiato all'interno di un apposito contenitore protettivo, equipaggiato con due strati differerenti di materiale per assorbire gli urti.\nI motori del missile usavano come combustibile una combinazione di UDMH e tetrossido di diazoto come ossidante. I propulsori avevano la seguente struttura: il primo stadio dispone di un singolo motore RD-268 a singola camera di combustione e ciclo chiuso, con un motore di controllo a quattro camere e ciclo aperto. Il tempo di combustione era di 130 secondi. Il secondo stadio dispone di un solo motore a ciclo aperto RD-262, con un tempo di combustione di 195 secondi. I controlli di volo erano eseguiti con la deflessione dei getti del motore di controllo, mentre il secondo stadio aveva dei getti di gas che vengono spillati al motore principale e usati per le deviazioni laterali. Infine, una volta fuori dall'atmosfera entravano in azione dei retrorazzi a propellente solido per separare gli stadi.\nIl carico utile, per tutte e tre le versioni, era di 2 550\u00a0kg"}
{"id": "564116", "revid": "287204", "url": "https://it.wikipedia.org/wiki?curid=564116", "title": "Cantone di Neuvic", "text": ""}
{"id": "564118", "revid": "599013", "url": "https://it.wikipedia.org/wiki?curid=564118", "title": "Don Freeland", "text": "Tra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Freeland ha all'attivo anche 8 Gran Premi ed un terzo posto in Formula 1."}
{"id": "564119", "revid": "88740", "url": "https://it.wikipedia.org/wiki?curid=564119", "title": "Grammatica tedesca", "text": "Questo articolo tratta della grammatica della lingua tedesca, concentrandosi sul tedesco standard.\nPronuncia.\nL'alfabeto tedesco \u00e8 composto da 27 lettere e si caratterizza per la lettera \u00df e l'Umlaut sulle vocali \u00e4, \u00f6 ed \u00fc. \u00c8 da notare che una riforma dell'ortografia entrata in vigore nel 1996 prevede che si scriva \u00df solo dopo vocale lunga o dittongo; dopo vocale breve si scriver\u00e0 sempre \"ss\". Si veda il seguente esempio: \"bacio\" si scriveva anticamente Ku\u00df, ma attualmente si scrive Kuss.\nVocali.\nLe vocali brevi sono sempre aperte. Le vocali lunghe e semilunghe sono quasi sempre chiuse.\nLa a tedesca \u00e8 neutrale, il che significa che la sua pronuncia, sia essa breve o lunga rimane ugualmente distante dalla o e dalla e. Generalmente la a lunga viene per\u00f2 pronunciata di qualche grado pi\u00f9 bassa di quella breve e semilunga.\nGenere, numero e casi.\nIn modo simile all'italiano, le parti variabili del discorso (esclusi i verbi) sono caratterizzate da un genere grammaticale (maschile e femminile, pi\u00f9 il neutro), e da un numero (singolare, \"Singular\" (m.) o \"Einzahl\" (f.), e plurale, \"Plural\" (m.) o \"Mehrzahl\" (f.)).\nOltre alla presenza del genere neutro, ci sono altre due importanti differenze rispetto all'italiano per quanto riguarda il genere grammaticale nella lingua tedesca:\nGli aggettivi tedeschi fra parentesi sono sinonimi; il primo segue la terminologia latina, il secondo \u00e8 una traduzione tedesca, tranne per il neutro (derivato da \"die Sache\", \"la cosa\"; \"neutrum\" \u00e8 composto da \"ne uter\" e significa \"nessuno dei due [generi]\"), dei termini latini.\nOltre che per genere e per numero, articoli, nomi, aggettivi e pronomi vengono anche declinati per caso (\"der Fall\", plur. \"die F\u00e4lle\"; \"der Kasus\", plur. \"die Kasus\"). Esistono quattro casi in tedesco:\nI nomi tedeschi fra parentesi sono sinonimi; il primo segue la terminologia latina, \u00e8 il pi\u00f9 frequente, ed \u00e8 di genere maschile (\"der\" Nominativ; hanno tutti l'accento sull'ultima sillaba, tranne \"Dativ\" che \u00e8 accentato sulla prima sillaba); il secondo \u00e8 una creazione tedesca che combina la flessione del pronome \"wer\", \"chi\", e \"Fall\", \"caso\"; la terza, anche questa una creazione tedesca, \u00e8 una semplice numerazione dei casi.\nVerbi che reggono il dativo.\nAlcuni verbi, diversamente dall'italiano, vogliono l'oggetto al dativo. Fra i pi\u00f9 frequenti: helfen (aiutare), folgen (seguire), danken (ringraziare), verzeihen (perdonare) e alcune espressioni come mir ist kalt/warm (ho freddo/caldo).\nDoppio accusativo.\nCi sono alcuni verbi che reggono due accusativi, uno per l'oggetto diretto e uno per quello indiretto. Fra questi: abfragen (interrogare), nennen (chiamare qualcuno in un certo modo, dare del..), lehren (insegnare), kosten (costare).\nL'articolo.\nCome gi\u00e0 detto, l'articolo in tedesco \u00e8 indispensabile, perch\u00e9 solo grazie ad esso \u00e8 possibile stabilire univocamente genere, numero e caso del nome a cui si riferisce. Inoltre a volte (proprio come in italiano) l'utilizzo di un diverso articolo pu\u00f2 cambiare, oltre al genere grammaticale di un nome, anche il suo significato, come nei seguenti esempi:\nIl tedesco possiede tre tipi di articoli: l'articolo determinativo, l'articolo indeterminativo e l'articolo negativo.\nL'articolo determinativo corrisponde a quello italiano e segue la seguente declinazione: \nL'articolo indeterminativo corrisponde in generale a quello italiano (ma guarda l'articolo negativo) e proprio come quello italiano ha solo il singolare. La sua declinazione \u00e8 la seguente:\nL'articolo negativo si forma aggiungendo una k all'articolo indeterminativo. Ne svolge la stessa funzione, ma viene usato per trasformare una frase positiva in negativa. Per esempio:\nA differenza dell'articolo indeterminativo, l'articolo kein \u00e8 dotato del plurale:\nQuando non si usa l'articolo.\nIn generale l'articolo non si usa nei seguenti casi:\nIl sostantivo.\nI sostantivi in tedesco sono sempre scritti con la lettera maiuscola, sia i nomi comuni che i nomi propri.\nI nomi seguono tre declinazioni: la declinazione debole, la declinazione mista e la declinazione forte, con l'ultima categoria divisa ulteriormente in tre classi. Per capire a quale declinazione appartiene ogni nome, il vocabolario fornisce oltre alla forma del nominativo singolare, quella del genitivo singolare e del nominativo plurale. Ad esempio: Meer &lt;\"-es, -e\"&gt; (che significa che il nominativo singolare \u00e8 Meer, il genitivo singolare Meeres ed il nominativo plurale Meere).\nNella lingua attuale il dativo singolare non ha desinenza, ma i sostantivi maschili e neutri con genitivo singolare -es in alcuni testi letterari o molto formali possono avere come arcaismo le desinenza -e: \"dem Volke, \"dem Kinde, \"dem Manne\", ecc... In alcuni casi cristallizzati, per\u00f2, si mantiene ancora oggi; ad esempio, \"zu Hause\" (\"a casa\", stato in luogo), \"nach Hause\" (\"a casa\", moto a luogo), \"am Fu\u00dfe\" (\"ai piedi\", in senso geografico), \"im Zuge\" (\"nel corso\"), \"am Tage\" (\"durante il giorno\", nel linguaggio poetico).\nLa declinazione debole.\nA questa categoria appartengono quasi tutti i nomi femminili, pi\u00f9 alcuni nomi maschili.\nI nomi maschili che seguono questa declinazione sono caratterizzati dalla terminazione -en (o solo -n) in tutti i casi singolari e plurali ad eccezione del nominativo singolare. I nomi femminili invece aggiungono tale desinenza solamente al plurale.\nSul vocabolario quindi i nomi maschili di questa declinazione verranno seguiti dalla dicitura &lt;\"-en, -en\"&gt; (o solo &lt;\"-n, -n\"&gt;), mentre i nomi femminili da &lt;\"-, -en\"&gt; (o solo &lt;\"-, -n\"&gt;).\nLa declinazione forte.\n1\u00aa classe.\nA questa classe appartengono nomi di tutti e tre i generi, soprattutto maschili e neutri.\nPrendono una -s al genitivo singolare (a parte i femminili, che al singolare non vengono mai declinati) e una -n al dativo plurale. Se, gi\u00e0 al singolare, terminano con -en, al plurale restano invariati. I nomi maschili e femminili inoltre addolciscono la vocale al plurale (con l'utilizzo dell'Umlaut), mentre i nomi neutri rimangono invariati. Ad esempio: der Vater - die V\u00e4ter (il padre - i padri); das Wasser - die Wasser (l'acqua - le acque).\n2\u00aa classe.\nA questa classe appartengono nomi di tutti e tre i generi.\nPrendono -es (o solo -s) al genitivo singolare (tranne i nomi femminili, che al singolare non vengono mai declinati), -en al dativo plurale e -e in tutti gli altri casi del plurale. Mentre al plurale molti nomi maschili e tutti i nomi femminili addolciscono la vocale, i neutri prendono solamente la -e. Ad esempio: der Sohn - die S\u00f6hne (il figlio - i figli); die Stadt - die St\u00e4dte (la citt\u00e0 - le citt\u00e0); das Brot - die Brote (il pane - i pani).\n3\u00aa classe.\nA questa classe appartengono nomi maschili e neutri.\nTutti prendono -es (o solo -s) al genitivo singolare e -ern al dativo plurale e -er in tutti gli altri casi del plurale. I nomi maschili al plurale addolciscono sempre la vocale laddove ci\u00f2 \u00e8 possibile, mentre per i neutri di classe, alcuni la addolciscono altri no. Ad esempio: der Mann - die M\u00e4nner (l'uomo - gli uomini); das Haus - die H\u00e4user (la casa - le case); das Kind - die Kinder (il bambino - i bambini).\nLa declinazione mista.\nAppartengono a questa categoria pochi nomi maschili e neutri, e nessuno femminile. Al singolare si comportano come nomi forti e prendono -es (o solo -s) al genitivo, mentre al plurale si comportano come nomi deboli e prendono -en (o solo -n) per tutti i casi (senza addolcimento).\nAggettivi e pronomi.\nL'aggettivo.\nL'aggettivo in tedesco si declina in modo diverso a seconda che si trovi in posizione attributiva (quando cio\u00e8 \u00e8 attributo di un nome) o predicativa (quando \u00e8 il nome del predicato di un verbo o svolge la funzione di avverbio). Nell'ultimo caso l'aggettivo non si declina affatto:\nQuando svolge la funzione di attributo invece pu\u00f2 seguire tre declinazioni: forte, debole o mista.\nLa declinazione forte ha queste terminazioni (che, si noti, corrispondono in generale a quelle dell'articolo determinativo):\nLa declinazione debole ha queste terminazioni:\nLa declinazione mista ha queste terminazioni:\nLa scelta della declinazione dipende da un gioco di incastri. Il tedesco, infatti, nella sequenza \"articolo-aggettivo\" non permette la ripetizione del tratto forte in entrambi gli elementi (fra articolo e sostantivo la ripetizione \u00e8 inevitabile perch\u00e9 hanno ciascuno un'unica declinazione da seguire), quindi, nel caso l'articolo abbia il tratto forte, l'aggettivo, variabile, si adatter\u00e0 assumendo la desinenza debole, mentre assumer\u00e0 il tratto forte nel caso il primo non abbia desinenza o non compaia affatto. Schematizzando:\nSe un sostantivo \u00e8 preceduto da pi\u00f9 aggettivi, tutti gli aggettivi hanno sempre la stessa desinenza: se pensiamo alla sequenza \"articolo-aggettivo-sostantivo\" come una sequenza di tre campi, notiamo che sia uno sia potenzialmente infiniti aggettivi si troveranno sempre all'interno del campo \"aggettivo\", e quindi sono gerarchicamente pari.\nLa seguente tabella riassume le tre possibilit\u00e0 per il maschile dell'aggettivo \"gut\", evidenziando il tratto forte: \nGli aggettivi che gi\u00e0 terminano in -e nella forma predicativa (quella mostrata dal vocabolario) non aggiungono un'ulteriore e quando si aggiungono le desinenze. Inoltre gli aggettivi che finiscono in -el o -er quando aggiungono la e mutano in -le o in -re.\nIl comparativo.\nComparativo degli avverbi.\nIl comparativo degli avverbi si forma aggiungendo -er a un avverbio:\nComparativi irregolari.\nIl comparativo di alcuni aggettivi e avverbi si forma da radici irregolari. Fra i pi\u00f9 usati sono:\nIl superlativo.\nSuperlativo relativo.\nIl superlativo relativo si ottiene aggiungendo -st all'aggettivo preceduto dall'articolo. Un aggettivo che porta un Umlaut al comparativo lo conserva al superlativo:\nSuperlativo assoluto.\nIl superlativo assoluto si forma invece facendo precedere dalla preposizione am l'aggettivo al superlativo con la desinenza -en:\nMolto comune \u00e8 anche utilizzare l'avverbio sehr prima dell'aggettivo al grado positivo:\nInoltre si pu\u00f2 ricorrere anche ad espressioni che combinano un aggettivo con un'altra parola per enfatizzarne il significato: riesengro\u00df (\"grandissimo\", da Riese \"gigante\" e gro\u00df \"grande\"), eiskalt (\"freddissimo, ghiacciato\" da Eis \"ghiaccio\" e kalt \"freddo\"), hundem\u00fcde (\"stanchissimo\" da Hund \"cane\" e m\u00fcde \"stanco\"), ecc.\nSuperlativo degli avverbi.\nPer costruire il superlativo di un avverbio basta aggiungere -en e farlo precedere da am, come per il superlativo assoluto. Questa forma \u00e8 invariabile:\nSuperlativi irregolari.\nIl superlativo di alcuni aggettivi e avverbi si forma da radici irregolari. Fra i pi\u00f9 usati sono:\nIl dimostrativo.\nIn tedesco, come anche in italiano, gli aggettivi e pronomi dimostrativi coincidono nella forma. Quando si tratta di aggettivi la grammatica tedesca li considera \"articoli\" (Demonstrativ-Artikel) perch\u00e9 si comportano come l'articolo, cio\u00e8 portano sempre la terminazione forte.\nVicinanza (\"questo\").\nLe terminazioni corrispondenti si aggiungono alla radice dies-:\nL'aggettivo dimostrativo si pone come l'articolo direttamente davanti al nome al quale si rapporta (o davanti all'aggettivo che qualifica questo nome):\nNel nominativo e nell'accusativo del neutro singolare la desinenza pu\u00f2 essere omessa, lasciando solo la radice:\nImpiegati da soli dieser, diese, dieses hanno funzione di pronome:\nLontananza (\"quello\").\nPer questo pronome/aggettivo il tedesco moderno utilizza una costruzione in cui unisce l'articolo e l'avverbio \"da\":\nSi pu\u00f2 anche utilizzare, nello stesso identico modo, la forma dieser dort, diese dort, dieses dort.\nNel caso si tratti di aggettivi, il sostantivo si trova fra l'articolo e l'avverbio:\nNel caso si tratti di un pronome, si utilizzano solo i due componenti:\nNella lingua scritta e ricercata esiste anche la forma jener, jene, jenes, con lo stesso significato:\nAltri dimostrativi.\nInoltre, anche \"derjenige, diejenige, dasjenige\" (\"quello, colui\") e \"derselbe, dieselbe, dasselbe\" (\"lo stesso\") vengono considerati aggettivi/pronomi dimostrativi, ma vengono utilizzati quasi esclusivamente come pronomi. La loro declinazione unisce l'articolo a un pronome che segue la declinazione dell'aggettivo:\nPronome dimostrativo \"der, die, das\".\nIl pronome dimostrativo \"der, die, das\" coincide quasi completamente con l'articolo determinativo. Le differenze riguardano i genitivi sia singolari che plurali e il dativo plurale:\nI pronomi personali.\nI pronomi personali vengono declinati (proprio come quelli in italiano). Inoltre il soggetto deve sempre essere espresso in tedesco (proprio come in inglese e in francese), da un pronome in assenza di altro.\nPronome relativo.\nIl pronome relativo coincide quasi completamente con l'articolo deteminativo. Le differenze riguardano i genitivi sia singolari che plurali e il dativo plurale: \nGli aggettivi e i pronomi possessivi.\nGli aggettivi e i pronomi possessivi in tedesco non sono mai preceduti dall'articolo (a differenza dell'italiano).\nGli aggettivi possessivi seguono la stessa declinazione dell'articolo indeterminativo, pertanto al nominativo maschile e neutro e all'accusativo neutro non hanno alcuna desinenza (e quindi non portano il tratto forte), mentre in tutti gli altri casi seguono la declinazione forte degli aggettivi.\nI pronomi possessivi invece seguono in tutto e per tutto la declinazione forte (e si differenziano quindi dagli aggettivi possessivi solo al nominativo maschile e neutro e all'accusativo neutro).\nNella tabella viene fornito il nominativo maschile dell'aggettivo e del pronome:\nVerbi.\nIl sistema dei verbi nella lingua tedesca \u00e8 molto pi\u00f9 semplice che nelle lingue romanze.\nI verbi si dividono in 2 modi, uno finito e uno infinito, divisi a loro volta in tempi semplici e tempi composti.\nVerbi separabili e verbi inseparabili.\nIn tedesco, come in italiano e in molte altre lingue, esistono dei verbi composti; questi verbi sono solitamente accompagnati da un prefisso, che ne precisa o modifica il significato. In italiano, ad esempio, da un verbo base come \"durre\" (dal latino \"ducere\") abbiamo tradurre\", condurre\", addurre\", indurre\", \"dedurre\", ecc. In tedesco esiste un meccanismo simile, ma, diversamente dall'italiano, in alcuni casi il prefisso pu\u00f2 staccarsi dal verbo e occupare un posto a s\u00e9 nella frase; si distingue perci\u00f2 fra verbi \"separabili\" (\"trennbare Verben\") e verbi \"inseparabili\" (\"untrennbare Verben\").\nVerbi inseparabili (\"untrennbare Verben\").\nI verbi inseparabili sono pi\u00f9 semplici, perch\u00e9 si comportano sostanzialmente come i verbi composti italiani. I prefissi inseparabili sono particelle non autonome (non possono quindi apparire da sole ma solo in composizione), da sole non hanno un significato e il loro compito \u00e8 solo quello di modificare il senso delle parole cui si legano. Questi prefissi sono 8: be-, emp-, ent-, er-, ge-, miss-, ver-, zer-. Questi prefissi non sono mai accentati e l'accento tonico cade quindi sulla sillaba seguente.\nEsempi:\nQuesti verbi nella formazione del participio passato non prendono il prefisso \"ge-\":\nVerbi separabili (\"trennbare Verben\").\nI verbi separabili hanno un comportamento pi\u00f9 complesso. I prefissi separabili sono parole indipendenti (cio\u00e8 che possono trovarsi anche come parole a s\u00e9 stanti), come preposizioni, avverbi, altri verbi, sostantivi, ecc.; ovviamente, per questo motivo, non si pu\u00f2 dare un elenco esaustivo di questi prefissi. L'accento di questi verbi \u00e8 sempre sul prefisso.\nLa particolarit\u00e0 di questi prefissi \u00e8 che, nei modi finiti del verbo, nelle proposizioni principali si staccano dal verbo e si collocano all'ultimo posto della frase:\nNelle frasi subordinate restano per\u00f2 attaccati al verbo:\nNella formazione del participio passato questi prefissi si collocano prima del \"ge-\":\nTalvolta pu\u00f2 capitare che alcuni prefissi separabili (come \"\u00fcber\", ad esempio) si comportino da inseparabili:\nI modi del verbo.\nIl modo indicativo (\"Indikativ\").\nIl presente (\"Pr\u00e4sens\").\nLa coniugazione dei verbi regolari al presente si attua cambiando la desinenza -en del verbo all'infinito.\nNei casi in cui la radice termini in \"s\" alla 2\u00aa p.s. si aggiunge solo \"t\":\nCome si pu\u00f2 constatare, al presente, la 1\u00aa e la 3\u00aa persona del plurale (quindi la forma di cortesia) corrisponde all'infinito.\nLe forme irregolari.\nAlcuni verbi forti la cui ultima sillaba del radicale contiene una -e, vedono questa e trasformarsi in -i o in -ie alla 2\u00aa e 3\u00aa persona del presente singolare. Le altre persone restano regolari:\nAltri verbi forti si distinguono prendendo una Umlaut alla 2\u00aa e 3\u00aa persona del presente singolare, le altre persone restano regolari:\nI verbi \"sein\" (essere) e \"haben\" (avere).\nI verbi sein (essere) e haben (avere) fanno parte dei verbi pi\u00f9 frequenti. Possono essere utilizzati soli oppure come ausiliari formando il participio passato:\nIl passato: \"Pr\u00e4teritum\" (o \"Imperfekt\"), \"Perfekt\" e \"Plusquamperfekt\".\nIl passato si esprime con due forme, del tutto identiche nel significato: il \"Pr\u00e4teritum\" e il \"Perfekt\". La differenza fra le due forme \u00e8 nella situazione d'uso: \"Pr\u00e4teritum\" prevalentemente nella lingua scritta e formale, \"Perfekt\" prevalentemente nella lingua parlata. Le due categorie non sono per\u00f2 rigide e non costituisce affatto errore lo scambio delle forme nei due casi; nel caso per\u00f2 dei verbi ausiliari (sein, haben, werden) e modali (k\u00f6nnen, d\u00fcrfen, m\u00fcssen, sollen, m\u00f6gen, wollen) la preferenza \u00e8 sempre per il Pr\u00e4teritum, anche nella lingua parlata, ma la costruzione del Perfekt \u00e8 comunque ammessa.\nAttenzione: bisogna sempre tenere a mente che le due forme hanno identico significato e traducono quindi sia l'imperfetto italiano (azione durativa) sia il passato prossimo e remoto (azione puntuale). Talvolta si pu\u00f2 trovare il Pr\u00e4teritum con il nome di \"Imperfekt\" (per contrapposizione a \"Perfekt\"), ma non bisogna lasciarsi ingannare dal nome: \"ich liebte\" e \"ich habe geliebt\" significano entrambi sia \"io amavo\" che \"io ho amato/amai\".\nA queste due forme si aggiunge inoltre il \"Plusquamperfekt\", che corrisponde semanticamente e morfologicamente ai nostri trapassato prossimo e remoto ed esprime quindi anteriorit\u00e0 rispetto al Perfekt e al Pr\u00e4teritum.\nIl Pr\u00e4teritum (o Imperfekt) \u00e8 la forma morfologicamente pi\u00f9 semplice, dal momento che si compone di un solo elemento verbale (come ad esempio il passato remoto italiano). Per costruirlo, i verbi deboli aggiungono al tema verbale le desinenze proprie del passato (-te, -test, -te, -ten, -tet, -ten) con il caratteristico elemento dentale. Nel caso di temi terminanti in dentale (-t, -d), come \"arbeiten\" o \"baden\", si aggiunge, come nel presente, una -e- fra il tema e la desinenza (ich arbeit-e-te, ich bad-e-te). Esempio per \"lieben\" (amare):\nI verbi forti presentano apofonia e alcune particolarit\u00e0 nella coniugazione, in particolare l'assenza di desinenza nella prima e nella terza persona singolari e dell'elemento \"-t-\". Il tema utilizzato dai verbi forti non \u00e8 prevedibile e va quindi imparato caso per caso. Esempio per \"kommen\" (venire):\nVerbi \"sein\" (essere) e \"haben\" (avere)\nIl Perfekt ha la stessa costruzione del passato prossimo italiano (ausiliare essere/avere + participio passato). Per la formazione del participio passato si aggiungono il prefisso \"ge-\" e il suffisso \"-t\" al tema verbale (lieben: ge-lieb-t). Il participio passato \u00e8 sempre invariabile.\nI verbi forti mutano il tema anche nel participio passato e inoltre il suffisso non \u00e8 \"-t\" ma \"- en\" (kommen: ge-komm-en):\nNel caso di verbi separabili, il prefisso \"ge-\" si interpone fra la particella separabile e il tema verbale (ankommen: angekommen). Nel caso di verbi inseparabili si omette il prefisso \"ge-\" (zerst\u00f6ren: zerst\u00f6rt, bekommen: bekommen).\nIl Plusquamperfekt, come detto, corrisponde morfologicamente e semanticamente ai nostri trapassato prossimo e remoto: \"ich hatte gesagt\" = \"io avevo detto\", \"io ebbi detto\".\nI cosiddetti \"verbi misti\" sono un piccolo gruppo particolare di verbi forti che nel Pr\u00e4teritum e nel participio passato presentano sia l'apofonia sia le desinenze deboli, ed \u00e8 appunto per questo motivo che sono detti \"misti\". \"Wissen\" (sapere), ad esempio, fa parte di questo gruppo:\nIl futuro (\"Futur\").\nIl futuro, sia quello detto \"primo\" (corrispondente al nostro futuro semplice), sia quello detto \"secondo\" (corrispondente al nostro futuro anteriore), si costruisce in modo perifrastico.\nIl \"Futur I\" si costruisce utilizzando il presente del verbo \"werden\" e l'infinito del verbo da coniugare al futuro: \"ich werde sagen = \"io dir\u00f2\". Il \"Futur II\" utilizza il verbo \"werden\" e l'infinito passato (participio passato + ausiliare) del verbo da coniugare al futuro: \"ich werde gesagt haben = \"io avr\u00f2 detto\". Il futuro \u00e8 per\u00f2 un tempo poco usato, ed \u00e8 prevalentemente sostituito dal presente con valore di futuro: \"N\u00e4chste Woche fliege ich nach Italien\" = \"La prossima settimana vado (andr\u00f2) in Italia\".\nEsempio completo di Futur I per il verbo \"sagen\" (dire):\nEsempio completo di Futur II per il verbo \"sagen\":\nIl modo congiuntivo (\"Konjunktiv\").\nOsservazioni preliminari: il valore del congiuntivo in tedesco.\nIl valore, e quindi anche l'utilizzo, del congiuntivo tedesco differisce notevolmente da quello italiano. In particolare, per quanto riguarda il cosiddetto Konjunktiv I, la differenza \u00e8 notevole: \u00e8 infatti principalmente utilizzato per la formazione del discorso indiretto, soprattutto nella lingua formale; non manca per\u00f2 qualche similitudine: come il congiuntivo presente italiano, pu\u00f2 infatti essere usato come congiuntivo ottativo o come congiuntivo esortativo per le terze persone e la prima persona plurale dell'imperativo.\nNel caso del congiuntivo ottativo, il suo uso \u00e8 generalmente ristretto ad un certo numero di espressioni fisse, soprattutto tipiche della lingua religiosa. Il verbo \u00e8 spesso in ultima posizione:\nCome imperativo:\nMa lo si pu\u00f2 anche trovare in alcune comuni espressioni fisse senza poterlo ricondurre a uno dei casi detti sopra:\nNelle frasi dipendenti in cui l'italiano prevede l'uso del congiuntivo (al di fuori del periodo ipotetico), il tedesco prescrive invece il semplice indicativo:\nL'uso pi\u00f9 specifico del Konjunktiv I (sia presente che passato) \u00e8 per\u00f2 costituito dalla costruzione del discorso indiretto, soprattutto nella lingua scritta: per questo motivo, \u00e8 tipico del linguaggio giornalistico. L'uso del Konjunktiv I nel discorso indiretto esprime infatti la propria imparzialit\u00e0 rispetto al fatto:\nIn questo caso, chi pronuncia l'affermazione riporta semplicemente ci\u00f2 che Tom ha detto, senza mostrare il proprio pensiero.\nSe invece fosse stato usato l'indicativo\nimplicitamente sarebbe stata espressa la propria sicurezza che il fatto \u00e8 vero. \nCon il Konjunktiv II\nsi sarebbero invece espressi forti dubbi che Tom sia effettivamente ricco.\nNella lingua scritta, il Konjunktiv I si pu\u00f2 anche trovare in seconda posizione di una frase subordinata se nella principale si trova un verbo della sfera del parlare o del pensare:\nCome nelle altre lingue, c'\u00e8 il pericolo che le forme coincidano con quelle corrispondenti dell'indicativo. In questo caso, si preferir\u00e0 la forma del Konjunktiv II (ossia della forma vicina al congiuntivo imperfetto). Per dire: \"Sostiene che vadano a casa\", senza espressione del proprio giudizio personale in merito al fatto, si dir\u00e0 ad esempio \"Er behauptet, sie gingen nach Hause\" per non dire \"Er behauptet, sie gehen nach Hause\", dato che la forma coniugata \"gehen\" pu\u00f2 essere interpretata tanto come congiuntivo, quanto come indicativo.\nIl Konjunktiv II invece riassume in s\u00e9 due modi e tempi italiani: il congiuntivo imperfetto e il condizionale. Il suo valore pu\u00f2 infatti essere di irrealt\u00e0 (congiuntivo imperfetto) o di possibilit\u00e0 (condizionale); il contesto indicher\u00e0 quale valore occorre attribuirgli:\nForme del \"Konjunktiv I\".\nPer costruire il Konjunktiv I si uniscono alla radice le desinenze del congiuntivo, che corrispondono in larga parte a quelle del presente.\nEsempio per la forma Gegenwart (presente) del verbo \"sagen\" (dire):\nDa notare che la terza persona singolare non ha la desinenza \"-t\" e che le seconde persone aggiungono una \"-e-\" fra tema e desinenza; le altre forme sono uguali al presente indicativo.\nLa forma \"Vergangenheit\" (passato) indica anteriorit\u00e0 rispetto alla forma \"Gegenwart\".\nEsempio della forma Vergangenheit:\nCome si pu\u00f2 notare, corrisponde morfologicamente al Perfekt, l'unica differenza \u00e8 che l'ausiliare \u00e8 coniugato al congiuntivo.\nL'unico verbo che presenta irregolarit\u00e0 nel Konjunktiv I \u00e8 \"sein\":\nCome si pu\u00f2 vedere, le tre persone del singolare non presentano la \"-e(-)\" della desinenza.\nForme del \"Konjunktiv II\".\nPer la costruzione del Konjunktiv II si dispone di due forme, identiche nel significato:\nLa prima forma \u00e8 solitamente usata per i verbi ausiliari e modali, la seconda per tutti gli altri verbi; l'uso della prima forma in questo secondo gruppo di verbi \u00e8 comune nella lingua scritta e formale.\nKonjunktiv II Gegenwart di \"sein\" (essere):\nKonjunktiv II Vergangenheit di \"sein\" (essere):\nCome si pu\u00f2 notare, morfologicamente corrisponde al Plusquamperfekt, l'unica differenza \u00e8 che il verbo di modo finito \u00e8 coniugato al congiuntivo.\nKonjunktiv II Ersatzform Gegenwart di \"sagen\" (dire):\nKonjunktiv II Ersatzform Vergangenheit di \"sagen\" (dire):\nL'imperativo (\"Imperativ\").\nIl modo imperativo, come in italiano, esiste solo al tempo presente e coniuga solo le seconde persone; per la prima persona plurale e le terze persone si usano, come in italiano, le forme corrispondenti del congiuntivo presente.\nSeconda persona singolare.\nIl modo pi\u00f9 semplice per formarlo prevede di togliere la desinenza \"-st\" alla seconda persona singolare:\nNei verbi forti con addolcimento delle vocali \"a\" e \"o\" si toglie anche l'Umlaut:\nAlcuni verbi invece aggiungono una -\"e\" al tema verbale. Questi verbi sono:\nL'unico irregolare \u00e8 sein: sei!\nSeconda persona plurale.\nLa seconda persona plurale corrisponde al presente indicativo:\nPrima persona plurale.\nPer la prima persona plurale si utilizza, come in italiano, il congiuntivo presente, posponendo il pronome personale al verbo:\nEsiste anche una formazione perifrastica fissa, che si costruisce con l'imperativo di \"lassen\" (seconda persona singolare o plurale) + uns + infinito:\nTerze persone.\nPer le terze persone si usa una perifrasi composta da sollen + infinito, eventualmente preceduta da \"dann\" che provoca inversione:\nLa forma di cortesia utilizza la stessa forma del presente e del congiuntivo primo invertendo il soggetto e il verbo:\nAnticamente si ricorreva al congiuntivo primo; questa forma si ritrova ancora nella lingua letteraria. In entrambi i casi il pronome personale si pospone al verbo:\nL'infinito (\"Infinitiv\").\nL'infinito ha due tempi, il presente e il passato.\nPresente.\nL'infinito presente pu\u00f2 presentarsi in due forme:\nLa desinenza \"-en\" \u00e8, oltre che della maggior parte dei verbi, anche quella dei verbi di nuova formazione e dei verbi con espansione in \"-ier-\", che sono adattamenti dalle lingue neolatine, soprattutto dal francese: studieren, reparieren, polieren, kopieren, marschieren, markieren, ecc.\nLa desinenza \"-n\" \u00e8 propria solo di \"tun\", \"sein\" e dei verbi in \"-eln\" e \"-ern\".\nDa notare che la desinenza dell'infinito non classifica il verbo in varie coniugazioni, come avviene in italiano; in tedesco esiste una coniugazione unica e la sola distinzione che si pu\u00f2 fare \u00e8 fra i verbi deboli (cio\u00e8 regolari) e forti (cio\u00e8 irregolari).\nPassato.\nPer la formazione del passato si ricorre, come in italiano, al participio passato e l'infinito dell'ausiliare (\"haben\" o \"sein\") utilizzato dal verbo:\nIl participio (\"Partizip\" o \"Mittelwort\").\nIl participio ha due tempi, il presente e il passato.\nPresente (\"Partizip I\").\nIl participio presente tedesco ha il valore sia del participio presente italiano (andante, avente, facente, ecc.) sia del gerundio italiano (andando, avendo, facendo, ecc.). In tedesco non esiste una forma morfologicamente raffrontabile con il gerundio italiano.\nPer la formazione del participio presente \u00e8 sufficiente aggiungere la desinenza \"-d\" all'infinito:\nUniche eccezioni sono \"sein\" (seiend) e \"tun\" (tuend).\nSi declina come un normale aggettivo.\nPassato (\"Partizip II\").\nPer formare il participio passato occorre distinguere fra verbi \"deboli\" e verbi \"forti\". I primi sono regolari, quindi la costruzione non presenta problemi; nei secondi, invece, il tema verbale subisce delle modificazioni non prevedibili e vanno quindi imparati a memoria caso per caso. Contrariamente all'italiano, il participio passato tedesco \u00e8 \"sempre invariabile\", tranne, ovviamente, quando \u00e8 usato in funzione aggettivale.\nNei verbi deboli si aggiunge un cosiddetto \"circonfisso\" al tema verbale: il tema viene contemporaneamente preceduto e seguito dagli affissi \"ge-\" e \"-t\":\nI verbi con infinito in \"-ieren\" non aggiungono il prefisso \"ge-\":\nI verbi forti hanno una costruzione analoga, con la differenza che il tema verbale presenta apofonia e il suffisso non \u00e8 \"-t\" ma \"-en\":\n\"Sein\" utilizza un'altra radice verbale: \"ge\"-wes-\"en\"\nI verbi modali, misti e \"haben\", pur essendo irregolari, portano il regolare suffisso \"-t\":\nUna menzione meritano i cosiddetti verbi \"separabili\" e \"inseparabili\". Nel primo caso, si tratta di verbi cui \u00e8 stato aggiunto un prefisso che si pu\u00f2 considerare indipendente (preposizioni, avverbi, altri verbi, ecc.); la particolarit\u00e0 di questi verbi \u00e8 che il prefisso nelle forme finite del verbo all'interno di una frase principale si stacca e si posiziona all'ultimo posto nella frase (\"Ich fahre morgen ab, \"parto domani\"; l'infinito del verbo \u00e8 abfahren), ma si mantiene come prefisso nelle frasi dipendenti (\"Er sagt, dass er morgen abf\u00e4hrt, \"dice che parte domani\"). In questi verbi, nella formazione del participio passato il prefisso si colloca prima del \"ge-\": \nI verbi inseparabili invece sono introdotti da un prefisso dipendente (in tutto 8: \"be-, emp-, ent-, er-, ge-, miss-, ver-, zer-\"), cio\u00e8 che si trova soltanto in composizione con altre parole. Questo prefisso non si separa mai dal verbo e nella formazione del participio passato prende il posto del \"ge-\":\nTalvolta pu\u00f2 capitare che alcuni prefissi separabili (come \"\u00fcber\", ad esempio) si comportino da inseparabili:\nIl passivo.\nIn tedesco, come anche in italiano anche se in modo meno marcato, si distingue fra un \"passivo di stato\" (Zustandspassiv) e un \"passivo d'azione\" (Vorgangspassiv). Nel primo caso si descrivono gli effetti risultanti da un'azione precedente, cio\u00e8 quindi uno stato: ad esempio, nella frase \"l'esercizio \u00e8 finito\" si intende che l'esercizio \"\u00e8 stato finito da qualcuno\", l'azione \u00e8 gi\u00e0 terminata ma permangono gli effetti sul soggetto. Il passivo d'azione coglie invece l'azione nel suo svolgimento: \"l'esercizio viene finito\", cio\u00e8 in questo momento qualcuno \"sta terminando l'esercizio\".\nPassivo di stato (\"Zustandspassiv\").\nPer formare il passivo di stato, come in italiano, si utilizza il verbo \"essere\" accompagnato dal participio passato:\nPassivo d'azione (\"Vorgangspassiv\").\nIl passivo d'azione di costruisce nello stesso modo del passivo di stato, ma al posto del verbo \"sein\" troviamo \"werden\":\nContrariamente all'italiano, in tedesco si possono anche formare frasi passive con verbi intransitivi senza che sia presente uno specifico soggetto che subisce l'azione. In caso nella prima posizione della frase sia gi\u00e0 presente un elemento, non si aggiunge il pronome personale (\"es\") al verbo. Questa costruzione \u00e8 possibile anche con un dativo:\nQuesta costruzione \u00e8 molto utilizzata, dal momento che in tedesco non esistono n\u00e9 il \"si\" passivante n\u00e9 alcune forme impersonali molto frequenti in italiano.\nParticolarit\u00e0 nella formazione del passivo.\nPerfekt e Plusquamperfekt del passivo d'azione.\nTrasformando la frase \"die \u00dcbung wird beendet\" al Perfekt ci si aspetterebbe \"die \u00dcbung ist beendet geworden\", tuttavia questa frase non \u00e8 corretta; infatti, quando il verbo \"werden\" in una frase passiva \u00e8 coniugato al Perfekt il suo participio passato non \u00e8 \"geworden\" ma solo \"worden\". La frase corretta sar\u00e0 pertanto:\nOvviamente al Plusquamperfekt sar\u00e0 lo stesso:\nLa costruzione del Pr\u00e4teritum \u00e8 comunque pi\u00f9 semplice e comune:\nIl passato in dipendenza dai verbi modali.\nQuando il passivo dipende da un verbo modale coniugato al Perfekt o Plusquamperfekt, il verbo modale non si presenta nella forma consueta (ausiliare + participio passato) ma il participio passato \u00e8 sostituito dall'infinito:\nTuttavia si tratta di una costruzione complessa che i tedeschi preferiscono evitare sostituendo il Perfekt con il pi\u00f9 semplice Pr\u00e4teritum:\nIl futuro.\nNella costruzione del futuro del passivo d'azione si troveranno due verbi \"werden\" nella stessa frase, uno per il futuro e uno per il passivo:\nNel passivo di stato invece troveremo regolarmente \"sein\":\nTuttavia anche questa forma complessa viene evitata (come poi gi\u00e0 il futuro semplice). Come per il futuro semplice, si ricorrer\u00e0 pi\u00f9 spesso al presente, eventualmente precisato da avverbi che trasportano l'azione chiaramente nel futuro:\nLe congiunzioni.\nSubordinazione.\nAttenzione! dopo le congiunzioni subordinanti, il verbo coniugato \u00e8 sempre posto in fine frase:"}
{"id": "564120", "revid": "1318658", "url": "https://it.wikipedia.org/wiki?curid=564120", "title": "UR-100N", "text": "L'UR-100N (in cirillico: \u0423\u0420-100\u041d; nome in codice NATO: SS-19 Stiletto), anche noto come RS-18A, \u00e8 un missile balistico intercontinentale pesante, di fabbricazione sovietica, sviluppato dal Beaureau Krunichev nel corso degli anni settanta ed entrato in servizio presso le Forze missilistiche strategiche sovietiche a partire dal 1975 in sostituzione dell'UR-100.\nProgettato per trasportare da una (SS-19 Stiletto Mod.1) a sei testate nucleari a rientro indipendente (SS-19 Stiletto Mod.2) a distanze maggiori di 10.000\u00a0km dal sito di lancio, \u00e8 stato costantemente aggiornato nel corso della sua vita operativa vedendo migliorate continuamente le caratteristiche di combattimento e l'estensione del servizio attivo. La versione pi\u00f9 recente \u00e8 denominata UR-100N UTTKh o, in alternativa, RS-18B (in cirillico: \u0423\u0420-100\u041d \u0423\u0422\u0422\u0416; nome in codice NATO: SS-19 Stiletto Mod.3).\nA seguito della ratifica degli accordi START da parte dell'Unione Sovietica degli esemplari ancora in servizio \u00e8 stato ridotto il carico utile ad un'unica testata.\nA partire dagli anni ottanta, le prime versioni del missile sono stato gradatamente rimosse dal servizio in favore del pi\u00f9 recente UTTKh e dell'RT-23, mentre, al 2020, rimangono in servizio attivo nei ranghi delle Forze missilistiche strategiche russe 10 esemplari di UR-100N UTTKh, dei quali: 6 in versione Mod.3 e 4 impiegati in funzione di vettore del motoaliante ipersonico Avangard (SS-19 Stiletto Mod.4), attivi dal 2019.\nCaratteristiche.\nL'SS-19 \u00e8 un'arma simile all'SS-17, ma con maggiore diametro della struttura, quasi tre metri, e con un peso quasi doppio.\nLungo circa ventisette metri, con diametro di quasi tre, esso ha una struttura a due stadi, con propellente liquido conservabile per lunghi periodi, usati da quattro motori per il primo stadio e cinque per il secondo (in questo caso uno principale e quattro secondari).\nIl sistema di controllo del volo di tale arma \u00e8 analogo a quello dell'SS-18, con la capacit\u00e0 di eseguire una rapida riprogrammazione dei bersagli.\nDal 1987 cominciarono ad essere sostituiti dagli SS-24 Scalpel, ed entro il 1991 il numero degli SS-19 era calato a trecento, tutti UR-100NUTTKh, ovvero Mod. 3. A quel punto gli accordi Start-1 e Start-II hanno cominciato a far eliminare i missili di questo tipo.\nSecondo le specifiche originali, la vita utile di quest'arma \u00e8 di quindici anni, ma lavori di estensione della sua vita operativa l'hanno successivamente elevata a 25.\nVersioni.\nLe versioni, schierate dal 1975, sono tre:\nI dati del loro dispiegamento, secondo i dati pubblicati nei primi anni sono i seguenti:\nUtilizzatori.\nPresenti.\nIn servizio dal 1992. Al 2020, 10 esemplari in servizio attivo, di cui: 6 UTTKh (Mod.3) e 4 UTTKh (Mod.4) equipaggiati con il sistema d'arma ipersonico Avangard\nPassati.\nIn servizio dal 1975 al 1991, fino a 360 esemplari operativi contemporaneamente\nLe forze armate ucraine ereditarono un certo numero di missili dall'unione Sovietica, rapidamente restituiti alla Russia"}
{"id": "564122", "revid": "110157", "url": "https://it.wikipedia.org/wiki?curid=564122", "title": "Cantone di Neuvic (Corr\u00e8ze)", "text": "Il Cantone di Neuvic era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "564125", "revid": "729019", "url": "https://it.wikipedia.org/wiki?curid=564125", "title": "RSD-10", "text": "Il RSD-10 \u201cPioner\u201d (rus. \u0440\u0430\u043a\u0435\u0442\u0430 \u0441\u0440\u0435\u0434\u043d\u0435\u0439 \u0434\u0430\u043b\u044c\u043d\u043e\u0441\u0442\u0438 \u201c\u041f\u0438\u043e\u043d\u0435\u0440\u201d, \"Raketa Srednej Dal'nosti \u201cPioner\u201d\", ovvero \"Missile a medio raggio \u201cPioner\u201d\") \u00e8 un missile balistico terra-terra a medio raggio-raggio intermedio provvisto di testata nucleare in dotazione alle forze armate dell'Unione Sovietica dal 1976 al 1988.\nIl nome con cui divenne noto fuori dall'URSS, SS-20, \u00e8 quello assegnatogli a suo tempo dalla codifica NATO.\nEsso fu, all'epoca, il missile di teatro pi\u00f9 moderno schierato dalle forze armate sovietiche.\nProgettato come sostituto dei vecchi SS-4 Sandal ed SS-5 Skean, schierati in Europa dell'Est, garantiva il doppio della potenza distruttiva dei due sistemi precedentemente citati.\nCaratteristiche.\nLe caratteristiche tecniche parlano di un missile bistadio, con propulsione solida, basato sulla struttura degli SS-16, costruito facendo ricorso a materiali compositi, l'SS-20 fu dotato di un sistema di guida digitale e di uno giroscopico, il che, aggiunto ad un'avionica particolarmente avanzata ed alla possibilit\u00e0 di essere lanciato da una piattaforma mobile, confer\u00ec a quest'arma la fama di missile tattico definitivo.\nL'SS-20 \u00e8 stato prodotto in tre varianti, i modelli 1 e 3 furono dotati di testata singola mentre il modello 2 venne armato con tre testate indipendenti MIRV dalla potenza di 150 KT ciascuna. Il modello 2 divenne ben presto il missile di produzione\nNel 1979 fu testata anche una versione 3 modernizzata, la UTTKh. Essa mantenne le caratteristiche generali delle versioni precedenti, ma grazie al miglioramento della strumentazione e della piattaforma di lancio, questa versione pot\u00e9 migliorare significativamente le probabilit\u00e0 di riuscita dei lanci, la precisione delle testate ed increment\u00f2 la gittata massima che pass\u00f2 da 5000 a 7000\u00a0km senza lederne la precisione.\nAlla fine del 1986, le forze missilistiche sovietiche furono in grado di schierare 441 piattaforme di lancio del SS-20.\nIn definitiva, l'SS-20 era caratterizzato da tre caratteristiche fondamentali: era un'arma balistica, era mobile, e poteva portare testate multiple.\nNetto vantaggio sul Pershing II.\nRispetto al Pershing II l'SS-20 aveva anch'esso una traiettoria balistica, ma con una maggiore velocit\u00e0 di punta, e soprattutto una gittata tripla. Inoltre continuava a vantare la capacit\u00e0 MIRV.\nL'affidabilit\u00e0 di tutti questi missili era molto alta, come anche la precisione. A questo proposito, , ma anche questo possedeva una precisione sufficiente per quasi ogni tipo di bersaglio. Infine, tutti questi missili erano mobili, con lanciatori su veicoli ruotati, nel caso del BGM-109 quadrupli (ovvero, missili con testata singola ma lanciatore multiplo).\nSS-20: un missile potente, pesante e costoso.\nPoteva colpire molto pi\u00f9 lontano del Pershing II e anche del BGM-109, oltre che attaccare diversi bersagli contemporaneamente, e una singola batteria, oltre al fatto di essere mobile, era capace di coprire un'area del diametro di 10.000\u00a0km, corrispondente alla distanza tra Londra e Citt\u00e0 del Capo. \nRisposta della NATO: molti missili economici.\nLa risposta della NATO, visibilmente preoccupata dalla micidiale precisione e potenza degli SS-20, fu sorprendentemente energica: il missile Pershing II fu dotato del sistema di guida TERCOM per la fase terminale di volo con un CEP ridotto a circa 45 metri per colmare il gap col suo rivale SS-20; ad esso fu affiancato dal 1983 lo schieramento di 464 missili da crociera mobili GRIFFIN del tipo BGM-109 Tomahawk. Anche il Pershing II aveva la stessa capacit\u00e0 di mobilit\u00e0 dell'SS-20, con un tempo di volo stimato in 7 minuti per raggiungere il territorio sovietico e poco meno di 10 minuti per colpire Mosca. Ci\u00f2 significava per gli Stati Uniti, in caso di attacco preventivo dall'Europa verso il territorio sovietico, possedere un enorme vantaggio di circa 15-20 minuti sul sistema di risposta comunicativo sovietico Signal (tra allarme di un attacco e ordine di un lancio di rappresaglia).\nBandito dal trattato INF del 1988.\nQuesto missile fu bandito, assieme agli equivalenti dal trattato INF nel 1988, che prevedeva lo smantellamento dei missili tattici americani e sovietici con gittata dai 500 ai 5500\u00a0km. In seguito al trattato vennero smantellati 405 SS-20, 122 Pershing II e 322 Griffin.\nL'ultimo dei 650 SS-20 Saber venne eliminato nel 1991, chiudendo, assieme ad almeno altre 2 eccellenti armi sovietiche, l'SS-22 e l'SS-23, una carriera operativa di notevole successo."}
{"id": "564129", "revid": "984922", "url": "https://it.wikipedia.org/wiki?curid=564129", "title": "Cantone di Neuvic (Dordogna)", "text": "Il Cantone di Neuvic era una divisione amministrativa dell'Arrondissement di P\u00e9rigueux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564131", "revid": "729019", "url": "https://it.wikipedia.org/wiki?curid=564131", "title": "RT-23", "text": "L'RT-23 Molodets (nome in codice NATO: SS-24 Scalpel) \u00e8 un missile balistico intercontinentale (ICBM) costruito in Unione Sovietica nella seconda met\u00e0 degli anni ottanta. In grado di portare ben 10 testate nucleari MIRV, aveva una gittata di circa 10.000\u00a0km.\nIn tutto vennero costruiti 92 esemplari di questo missile, in due versioni principali: una che poteva essere lanciata da un normale silo, l'altra da un vagone ferroviario. Oggi non \u00e8 pi\u00f9 operativo.\nSviluppo.\nLo sviluppo di questo ICBM, progettato per sostituire l'SS-19, \u00e8 stato estremamente lungo e complesso. Le prime notizie sul programma risalgono addirittura al 1969, ma lo sviluppo vero e proprio inizi\u00f2 nel 1971. Il programma fu continuamente soggetto a ripensamenti, e gli stessi progetti vennero modificati pi\u00f9 volte. In particolare, l'ufficio tecnico responsabile del progetto, l'istituto KB Yuzhnoye (OKB-586) incontr\u00f2 difficolt\u00e0 enormi, soprattutto con la versione ferroviaria a causa dell'estrema novit\u00e0 rappresentata da questa soluzione.\nA causa di queste difficolt\u00e0, il 23 luglio 1976 si decise di accantonare momentaneamente la versione ferroviaria e di sviluppare solo quella lanciabile dal silo. Il progetto preliminare di questa nuova versione venne presentato nel 1977, ma venne giudicato insoddisfacente. Furono quindi necessarie estese modifiche, soprattutto all'impianto propulsivo, al sistema di rientro delle testate (in questo caso venne adottato quello, gi\u00e0 collaudato, dell'SS-18) ed all'estremit\u00e0 anteriore del missile. Il nuovo progetto venne presentato nel dicembre del 1979. Il nome interno di questa versione era 15Zh44.\nNel 1980 venne ripreso lo sviluppo della versione ferroviaria (che inizialmente doveva essere capace di essere lanciata anche da un mezzo ruotato stradale), ed un primo progetto venne presentato nello stesso anno con il nome di 15Zh52.\nLe prime prove di volo del nuovo ICBM furono un vero fallimento: i primi risultati soddisfacenti furono infatti ottenuti solo con l'11\u00b0 lancio. Dopo altre sperimentazioni, finalmente si riusc\u00ec ad immettere in servizio il nuovo missile, sia nella versione ferroviaria sia in quella da silo. In tutto, vennero costruiti 92 missili, 56 della versione da silo e 36 di quella ferroviaria. La costruzione termin\u00f2 nel 1991.\nTecnica.\nIl missile balistico intercontinentale SS-24 \u00e8 un sistema d'arma particolarmente avanzato. Per le sue prestazioni, viene considerato un ICBM di quinta generazione, ed \u00e8 direttamente confrontabile con lo statunitense LGM-118A Peacekeeper.\nLe versioni principali sono due, una lanciabile da un silo, l'altra da un vagone ferroviario. Le caratteristiche tecniche, comunque sono molto simili. Le dimensioni sono praticamente identiche: la versione da silo \u00e8 lunga 23,4 metri, quella ferroviaria 23,3 (questo perch\u00e9 ha l'estremit\u00e0 del cono piegata prima del lancio), mentre il diametro \u00e8 il medesimo. Le prestazioni sono le stesse, cos\u00ec come le possibilit\u00e0 di armamento.\nLo \"Scalpel\" \u00e8 un missile a propellente solido a tre stadi. Il primo stadio ha un peso di 53,7 tonnellate, una spinta di 210 tonnellate ed \u00e8 controllata da un ugello imperniato nel motore. La seconda fase ha una spinta di 107 tonnellate e la terza di 21 tonnellate. Entrambe queste fasi sono controllate da quattro piccole alette di controllo direzionale sulla sezione finale del cono. Leggermente diverse sono le caratteristiche della motorizzazione: infatti, il primo stadio della versione lanciabile dal silo ha un ugello rotante, mentre la versione ferroviaria \u00e8 dotata di un ugello fisso, parzialmente inserito all'interno della camera di combustione. Il secondo ed il terzo stadio invece sono identici: i motori sono dotati di ugelli estensibili durante il volo, in modo da aumentare le prestazioni del missile senza aumentare le dimensioni.\nIl peso al lancio \u00e8 di 104,5 tonnellate, mentre il carico utile \u00e8 di 4.050\u00a0kg.\nIl sistema di partenza \u00e8 a freddo, ed il missile viene lanciato grazie ad un generatore di gas contenuto in un anello alto complessivamente due metri, che viene sganciato quando il missile raggiunge i 50 metri di altezza. Il lancio del missile avviene all'interno di una apposita \"camera di lancio\": si tratta di un tubo cilindrico di metallo (che ha la designazione di 15P961), lungo oltre 20 metri (21 per la versione da silo e 22,6 per quella ferroviaria) e largo 2,7. Il lancio del missile avviene grazie alla tecnica del mortaio.\nPer quanto riguarda il lancio ferroviario, questo pu\u00f2 avvenire da qualunque punto della linea: il vagone \u00e8 munito di un tetto scorrevole che viene aperto, il cilindro viene alzato ed il missile \u00e8 cos\u00ec pronto al lancio. Il vagone pesa oltre 200 tonnellate (missile compreso), \u00e8 lungo 23,6 metri, \u00e8 alto 5 metri e largo 3,2.\nIl sistema di guida \u00e8 inerziale autonomo, ed utilizza un computer digitale imbarcato a bordo: \u00e8 estremamente simile a quello dell'SS-18, ma \u00e8 pi\u00f9 perfezionato. La strumentazione, leggermente diversa tra le due versioni, \u00e8 costituita da elementi elettronici studiati per resistere alle radiazioni. Il sistema di guida \u00e8 molto sofisticato, e garantisce un'estrema precisione: il margine di errore (CEP) \u00e8 infatti di soli 185 metri. Comunque, sembra che la versione ferroviaria (come tutte le versioni con sistema di lancio mobile) sia meno precisa: questo pu\u00f2 aver spinto i russi a sviluppare anche una versione da silo.\nPer quanto riguarda l'armamento, l'SS-24 pu\u00f2 imbarcare 10 testate nucleari MIRV, ognuna delle quali ha una potenza di ben 550 kilotoni (circa 35 volte la bomba atomica di Hiroshima). Il potere distruttivo di questa arma \u00e8 dunque notevole.\nLa vita utile di questo missile, secondo fonti non ufficiali, pare raggiunga gli 11 anni.\nUtilizzo.\nIl missile balistico intercontinentale SS-24 Scalpel venne immesso in servizio alla fine degli anni ottanta. Per quanto riguarda la versione lanciabile da silo, ne vennero costruiti 56 esemplari: 10 furono schierati a Tati\u0161\u010devo in Russia, e 46 a Pervomaysk in Ucraina. Dopo lo scioglimento dell'Unione Sovietica, tutti i missili ucraini vennero smantellati, secondo quanto previsto dai trattati START I: 10 esemplari vennero distrutti nel 1998, ed i restanti nel 2001. Per quanto riguarda le testate nucleari, queste vennero restituite alla Russia.\nI missili presenti in Russia rimasero invece operativi.\nGli esemplari ferroviari furono costruiti in 36 unit\u00e0. Vennero costituite tre divisioni, dislocate in altrettante aree: Kostroma (400\u00a0km ad est di Mosca), Bre\u0161et (1.250\u00a0km ad est di Mosca) e Krasnojarsk. Una divisione era composta da quattro complessi chiamati B\u017dRK (Boevoj \u017deleznodorozhnjy Raketnyj Kompleks: complesso missilistico ferroviario militare).\nUn B\u017dRK era sostanzialmente un treno blindato formato da tre vagoni per il lancio (ognuno con un missile), un vagone per il comando ed il controllo, un vagone generatore di elettricit\u00e0 e due vagoni per il personale. La propulsione era assicurata da due locomotori diesel, soluzione che consentiva di operare anche su linee non elettrificate.\nTutti questi missili rimasero operativi, anche se dopo il 1994 molti di questi complessi ferroviari rimasero fermi per mancanza di fondi. Nonostante questo, vennero condotti altri due test con queste armi, nel 1996 e nel 1998.\nLa radiazione di queste armi \u00e8 stata molto recente. Infatti, l'ultimo complesso ferroviario venne ritirato dal servizio nell'agosto 2005, e nell'ottobre dello stesso anno l'ultimo missile \u00e8 stato distrutto.\nQuesto missile era costruito in Ucraina, e visto che questo Stato non aveva alcun interesse a costruire questo tipo di ICBM, la linea di produzione venne definitivamente chiusa nel 1995. Di conseguenza, la Russia ebbe enormi problemi di manutenzione, prima per il fatto di dover importare i componenti dall'estero, poi per la mancanza di pezzi di ricambio. Questi fattori, probabilmente, hanno portato allo smantellamento di queste armi, che ormai avevano gi\u00e0 abbondantemente superato la fine della propria vita utile. A questi fattori, pi\u00f9 che al rispetto dei trattati START II, \u00e8 probabilmente da attribuire la radiazione di questi formidabili missili.\nI tentativi di riutilizzo.\nNei primi anni novanta vennero proposte diverse soluzioni per modificare l'SS-24 ed utilizzarlo come vettore civile per mettere in orbita satelliti.\nLa prima \"soluzione\", piuttosto originale, venne proposta dallo Yuzhnoye NPO nel 1991. L'idea prevedeva di scaricare uno di questi ICBM da un aereo cargo Antonov An-124 modificato appositamente. Lo sgancio sarebbe dovuto avvenire a 10.000 metri di quota. Una volta scaricato, il missile avrebbe dovuto, grazie ad un paracadute, mettersi in posizione verticale. Il lancio sarebbe avvenuto subito dopo.\nLa seconda soluzione venne proposta nel 1994, quando se ne teorizz\u00f2 l'impiego, sempre come vettore civile per satelliti, con partenza da una chiatta galleggiante posizionata nel Mar Nero.\nNessuna di queste proposte venne realizzata."}
{"id": "564136", "revid": "984922", "url": "https://it.wikipedia.org/wiki?curid=564136", "title": "Cantone di Sornac", "text": "Il Cantone di Sornac era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "564138", "revid": "181699", "url": "https://it.wikipedia.org/wiki?curid=564138", "title": "RT-2PM Topol", "text": "LRT-2PM Topol (in cirillico: \u0420\u0422-2\u041f\u041c \u0422\u043e\u043f\u043e\u043b\u044c, nome in codice NATO: SS-25 Sickle), talvolta identificato con la sigla RS-12M, \u00e8 un missile balistico intercontinentale a testata multipla di fabbricazione sovietica, sviluppato sul finire degli anni '70 dal MITT di Mosca ed entrato in servizio presso le forze armate sovietiche nel 1988.\nProgettato per rinforzare l'arsenale nucleare sovietico, \u00e8 stato sviluppato specificatamente per scoraggiare attacchi preventivi condotti dagli avversari contro i siti di lancio dei missili ICBM stipati nei silo, in quanto difficilmente rintracciabile grazie all'elevata mobilit\u00e0 del lanciatore e, pertanto, in grado di lanciare un attacco nucleare di rappresaglia.\nNel 1997 \u00e8 entrata in servizio una versione aggiornata del Topol, denominata Topol-M, destinata a sostituirne gli ultimi esemplari rimasti in servizio entro la prima met\u00e0 degli anni 2020. Nel 1999 in Russia sono stati censiti ben 369 esemplari in servizio.\nAl 2020, 36 lanciatori Topol sono in servizio attivo presso le Forze armate della Federazione Russa mentre il loro definitivo ritiro \u00e8 programmato per il 2024.\nStoria.\nNel 1958 l'OKB-1 Korolev inizi\u00f2 i lavori per i missili intercontinentali propulsi dalla allora nuova tecnologia dei propellenti solidi, che in verit\u00e0 risale agli albori della propulsione a razzo ma che era stata abbandonata per i missili balistici veri e propri. Troppo difficile costruire vettori di questo tipo con tali propellenti, sia pure migliorati rispetto alla polvere pirica delle epoche passate.\nMa i propellenti liquidi, come idrogeno e ossigeno, erano difficili da trattare per un altro motivo, indipendentemente dalle problematiche della camera di combustione. Infatti erano a bassissima temperatura e necessitavano di essere pompati nel missile prima dei lanci: se questa era una cosa accettabile, ancorch\u00e9 pericolosa, per i missili spaziali, non lo era altrettanto per quelli militari, che dovevano essere approntati in pochissimi minuti se non si voleva che venissero distrutti da eventuali attacchi preventivi.\nCon i missili SS-7 i sovietici avevano costruito la prima forza di ICBM mondiale, ma la sua operativit\u00e0 era ancora troppo bassa, e queste enormi armi da 200t erano assai difficilmente e con lungo tempo approntabili, cosa che avrebbe dato allo Strategic Air Command americano la possibilit\u00e0 di spazzarle via se vi fosse stato un attacco preventivo. Fino alla met\u00e0 anni sessanta la superiorit\u00e0 nucleare era chiaramente statunitense, ma quei pochi missili e bombardieri strategici sovietici costituirono nondimeno un deterrente sufficiente per dare tempo ai tecnici di sviluppare migliori successori.\nI missili ICBM leggeri Minuteman statunitensi erano i primi a propellente solido, e bench\u00e9 fossero assai piccoli rispetto ai giganti sovietici erano in grado di colpire efficacemente qualunque parte del territorio russo, con un preavviso ridottissimo e lancio dal silos rinforzato. In URSS erano in corso studi per arrivare a missili di grandi dimensioni a propellente solido, ma i migliori risultati li ottenne l'OKB-1, guidato prima dall'accademico Sadowsky e poi, dal 1966, da A.D. Nadiradze. In seguito esso divenne noto come NPO Sojouz, o \"Moskow Institute of Thermal Technology\" (MITT, quasi omonimo del MIT statunitense).\nNei lavori ai missili a propellente solido si raggiunse un primo passo avanti con il Temp 2S, noto in Occidente come SS-16 Sinner, ICBM con 3 stadi solidi e il terzo liquido, e quindi ancora un sistema ibrido che per\u00f2 era mobile. Ne vennero realizzati una sessantina, mai immessi in linea solo per il Trattato AMB che vietava di spiegare ICBM mobili.\nIntanto, una versione ridotta di questa tecnologia diede luogo all'RSD-10 Pioner, ovvero l'SS-20 Saber. Esso inizi\u00f2 72 lanci di prova dal 1974 e si dimostr\u00f2 arma potente e affidabile. A quel punto le esperienze erano maturate a sufficienza per il grande salto in avanti, il missile ICBM totalmente a propellenti solidi. Questo ebbe il via a partire dal 19 luglio 1977, con l'ordine per lo sviluppo degli ICBM della quarta generazione. Questa era data da soli 2 sistemi, ovvero il RS-10A pesante (SS-24 Scalpel) e l'RS-12 Topol, ovvero l'SS-25 Sickle.\nCaratteristiche.\nProdotto nella fabbrica gestita dal MITT, basata a Votlinsk, con la direzione dell'ing. Boris Lagutin, la nuova arma presentava innovazioni notevoli rispetto ai precedenti missili balistici.\nAnzitutto, la costruzione non era in metallo. Il primo stadio era in fibra di vetro rinforzata, e gli altri 2 in filamenti bobinati in materiale composito: praticamente era un missile \"di plastica\" che conteneva in tal modo notevolmente il peso al lancio, valore capitale per un missile balistico (e riduceva anche la segnatura radar, cosa forse non malvista).\nIl sistema di guida, inerziale, di tipo avanzato, consente una elevata precisione, di 200\u2013900\u00a0m alla massima distanza in termini di CEP, e agisce su almeno 6 alette alla base del primo stadio, simili a quelle studiate per i missili aria-aria AA-12 Adder. Questa struttura, simile ad un'ammazzamosche, permette di aumentare la superficie a contatto con l'aria, consentendo una maggiore manovrabilit\u00e0 senza aumentare l'apertura alare. Queste alette sono utilizzate, una volta dispiegate dalla loro posizione aderente alla superficie del missile, per correggere la rotta, ma beninteso, solo finch\u00e9 l'arma \u00e8 nella fase iniziale di accelerazione, anche perch\u00e9 poi viene sganciato lo stadio. Dopo le necessarie correzioni di rotta, gli stadi inferiori si sganciano e la sezione con le testate entra in orbita bassa.\nA quel punto il sistema inerziale, con correzione data da un sensore ottico che percepisce le stelle (una sorta di GPS \"naturale\") di prima, seconda e forse anche terza grandezza, assicura la corretta traiettoria verso il bersaglio, da colpire con 4 bombe all'idrogeno che possono essere trasportate fino ad oltre 10000\u00a0km di distanza (non particolarmente elevata perch\u00e9 si \u00e8 voluto dare maggior peso al carico utile) e poi arrivare sul bersaglio a oltre mach 20.\nPer quanto riguarda il lanciatore, si tratta di un \"Minsk MAZ 547\" modificato, con propulsione 14x14, costruito in Bielorussia. \u00c8 un veicolo molto complesso che assicura la necessaria mobilit\u00e0 al missile nonostante le sue 45 tonnellate al lancio, oltre il silos isolante che lo contiene totalmente.\nImpiego operativo.\nIl primo lancio di questo missile avvenne il 26 ottobre 1982 ma senza successo, poi seguirono un test con successo l'8 febbraio dell'anno successivo e altri 60 circa, un numero notevolissimo per un'arma di questa categoria, che terminarono gi\u00e0 nel dicembre 1983. L'epoca vedeva il confronto militare Est/Ovest con una tensione elevatissima, e gli sviluppi di armamenti erano curati con un ritmo esasperato.\nLa produzione part\u00ec quindi in grande stile gi\u00e0 allo stadio sperimentale, e l'ordine di dispiegamento operativo data 23 luglio 1985, con il primo reparto gi\u00e0 operativo il 2 agosto, sia pure su base limitata. La piena operativit\u00e0 venne dichiarata il 1\u00ba dicembre 1988, dopo circa 10 anni dall'inizio dello sviluppo, un tempo medio per un'arma innovativa e temibile che tuttavia non imped\u00ec all'URSS di disgregarsi per motivi politici ed economici.\nA questo punto, la superpotenza lasci\u00f2 in eredit\u00e0 anche alla Bielorussia 81 missili su 2 reparti di lancio, a Lida e Mozyr, consentendole di diventare una potenza nucleare a tutti gli effetti. Nemmeno la Cina poteva vantare una tale potenzialit\u00e0 strategica, ma a seguito di accordi internazionali questi reparti sono stati disattivati.\nNotare bene che a seguito delle diminuzioni di armamenti nucleari dei trattati START, negli anni novanta la dotazione di testate \u00e8 scesa da 4 ad 1, con peso di 1000\u00a0kg e potenza di 550\u00a0Kt.\nIn Russia, almeno inizialmente, le localit\u00e0 dove erano concentrati i TEL (Veicoli Trasportatori, Elevatori, Lanciatori) erano Ptelesenks, Spassak Dalniy, Juria e altre 2 localit\u00e0, tutti noti come \"campi missilistici\".\nNel 2002 le forze strategiche della Russia avevano 40 unit\u00e0 di fuoco, ciascuna con un totale di nove lanciatori e un numero non noto di ricariche, che comportavano complessivamente almeno 360 missili operativi, una forza ICBM che rappresentava un notevole deterrente, anche perch\u00e9 i reparti di questo tipo erano particolarmente ben considerati nell'ambito del Comando strategico missilistico, che di fatto li ha elevati al rango di reparti d'\u00e9lite. Come abbastanza facilmente si comprende, essendo i sottomarini nucleari e i bombardieri strategici, nel contempo, in inarrestabile declino.\nInfatti entrambi gli altri elementi sono molto pi\u00f9 costosi da far operare rispetto ai veicoli di lancio terrestri, ruotati, armati con missili balistici. Anche se la velocit\u00e0 massima \u00e8 di 60\u00a0km/h, essi sono in pratica non attaccabili, e solo con un'eventuale azione di sorpresa gli USA potrebbero colpirli ancora nelle loro caserme.\nIl presidente russo Putin ha recentemente ordinato di aumentare la prontezza operativa delle forze missilistiche nazionali, grazie alla migliorata situazione economica del Paese, soprattutto dovuta all'esportazione di materie prime combustibili.\nDopo la fine dell'URSS, i reparti strategici con le armi nucleari sono quelli che \u00e8 stato pi\u00f9 facile e necessario aggiornare. Lanciare un massiccio piano di sviluppo per costruire sottomarini nucleari balistici, o bombardieri supersonici strategici, sarebbe semplicemente fuori delle capacit\u00e0 attuali russe. Un reparto con missili ICBM e TEL mobili ha un costo e una flessibilit\u00e0 di impiego molto migliori e i missili SS-18, 24 e 25 sono rimasti la punta di diamante delle forze missilistiche strategiche russe.\nLe operazioni belliche reali hanno poi di fatto confermato l'efficienza di tali sistemi mobili avanzati. L'Iraq nella Guerra del Golfo ha avuto la marina distrutta e le forze aeree bombardate senza tregua nel 1991, ma con i suoi modesti lanciatori missilistici Scud ha dato filo da torcere alla Coalizione nemica, che nonostante la supremazia aerea, la corta gittata dei lanciamissili nemici (che limitava l'area di ricerca) e la mancanza di appigli tattici, ha condotto quasi 3000 azioni di guerra senza apprezzabili successi. Solo l'azione dei Patriot ha contribuito a smorzare le polemiche per quello che resta forse l'unico punto negativo della campagna aerea di Desert Storm. Qualcosa di simile \u00e8 successo anche nel 2003.\nSe confrontato a questo dato di fatto, l'ambizione statunitense di cacciare gli ICBM mobili, che ha portato all'ATB, il B-2 Spirit, non pu\u00f2 che essere considerata fallimentare. Il territorio sovietico, enormemente pi\u00f9 grande dell'Iraq, avrebbe potuto nascondere i lanciamissili strategici SS-24 e 25 molto meglio di quanto non sia accaduto con gli Scud iracheni, e nel frattempo, il costo unitario del B-2 ha superato ogni record precedente, con oltre 1 miliardo di dollari (il B-1B, nonostante fosse supersonico, \"soltanto\" 400 milioni), cosa che ha comportato la riduzione della produzione da 132 a 75 e infine ad una trentina di macchine, entrate in servizio solo nel 1994 e caratterizzate da costi di gestione elevatissimi.\nIl successore dell'RS-12/SS-25 \u00e8 la sua versione migliorata, il SS-27 ovvero l'RS-12M-2 Topol-M.\nUtilizzatori.\nPresenti.\nAl marzo 2020, 36 missili Topol sono in servizio attivo presso:\nNella cultura di massa.\nL'SS-25 \u00e8, come tutte le armi missilistiche strategiche, un'arma poco nota e ovviamente, mai vista in azione. Ma bench\u00e9 sia stato possibile conoscerlo con maggiori dettagli solo dopo la fine della Guerra fredda, era gi\u00e0 noto nei primi anni ottanta. Questo ha contribuito a farne il \"protagonista\" di un film commedia con Dan Aykroyd, \"Spie come noi\", del 1986, in cui alcune improbabili spie dovevano scoprirne i segreti. Un veicolo di lancio con caratteristiche molto realistiche venne approntato per l'occasione, con tanto di sistema di elevazione del missile."}
{"id": "564140", "revid": "984922", "url": "https://it.wikipedia.org/wiki?curid=564140", "title": "Cantone di Ussel-Est", "text": "Il Cantone di Ussel-Est era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Ussel e i comuni di:"}
{"id": "564142", "revid": "289247", "url": "https://it.wikipedia.org/wiki?curid=564142", "title": "Cromazio di Aquileia", "text": ""}
{"id": "564143", "revid": "984922", "url": "https://it.wikipedia.org/wiki?curid=564143", "title": "Cantone di Ussel-Ovest", "text": "Il Cantone di Ussel-Ovest era una divisione amministrativa dell'Arrondissement di Ussel.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Ussel e i comuni di:"}
{"id": "564145", "revid": "599013", "url": "https://it.wikipedia.org/wiki?curid=564145", "title": "Hermano da Silva Ramos", "text": "Carriera.\nGli inizi.\nNato a Parigi da padre brasiliano e madre francese, Hermano da Silva Ramos fece il proprio debutto nel mondo dell'automobilismo a 21 anni, in occasione del Gran Premio di Interlagos. Il suo impegno divenne continuativo, per\u00f2, solamente a partire dal 1953, quando cominci\u00f2 a prendere parte a gare per vetture sport in Francia. Nello stesso periodo ebbe modo di conoscere Harry Schell e, soprattutto, Alfonso De Portago, a cui fece nascere la passione delle corse e con cui strinse amicizia.\nNel 1954, intanto, cominci\u00f2 a cogliere i suoi primi risultati, tra cui un secondo posto alla Coupe de Paris e partecip\u00f2, in coppia con Jean-Paul Colas alla 24 Ore di Le Mans. L'anno seguente, a bordo di una Gordini 43, dopo aver preso parte ad alcune gare in Nord Africa, vinse una gara a Montlh\u00e9ry e giunse quarto alla Bol d'or, dopo aver condotto per sei ore la corsa.\nFormula 1.\nLa sua prestazione colp\u00ec Am\u00e9d\u00e9e Gordini, che decise di assumerlo nella sua scuderia. Ebbe quindi occasione di debuttare in Formula 1 al Gran Premio d'Olanda, che concluse all'ottavo posto. L'anno seguente ottenne poi i suoi unici punti mondiali, conquistando un quinto posto a Monaco.\nI problemi economici che affliggevano la Gordini, per\u00f2, fecero s\u00ec che nel 1957 partecipasse solamente a due gare fuori campionato, dopodich\u00e9 chiuse la sua carriera nella massima formula, se si escludono alcune partecipazioni, sempre a corse extra campionato nel 1959, per dedicarsi soprattutto a gare con vetture sport."}
{"id": "564148", "revid": "307923", "url": "https://it.wikipedia.org/wiki?curid=564148", "title": "Cantoni di Ajaccio", "text": "Prima della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, la citt\u00e0 di Ajaccio era suddivisa in 7 cantoni dell'Arrondissement di Ajaccio.\nIn seguito alla riforma del 2014, la citt\u00e0 di Ajaccio \u00e8 suddivisa in 5 cantoni, distribuiti da ovest a est"}
{"id": "564151", "revid": "76769", "url": "https://it.wikipedia.org/wiki?curid=564151", "title": "Jazz Bass", "text": ""}
{"id": "564152", "revid": "1305772", "url": "https://it.wikipedia.org/wiki?curid=564152", "title": "Cronache", "text": ""}
{"id": "564153", "revid": "37401", "url": "https://it.wikipedia.org/wiki?curid=564153", "title": "Primo libro delle Cronache", "text": ""}
{"id": "564154", "revid": "1039155", "url": "https://it.wikipedia.org/wiki?curid=564154", "title": "Suscettanza", "text": "Nei circuiti elettrici in corrente alternata si definisce suscettanza (indicata con la lettera B) la componente immaginaria dell'ammettenza. La suscettanza si misura in siemens (o pi\u00f9 raramente in mho).\nCondensatore.\nUtilizzando la relazione costitutiva di un condensatore, formula_1 in cui C \u00e8 la capacit\u00e0 del condensatore, e tenendo conto del fatto che l'operazione di derivazione dei fasori si ottiene nel seguente modo: formula_2 (in cui \"j\" \u00e8 l'unit\u00e0 immaginaria e formula_3 la pulsazione), \nformula_5 rappresenta pertanto l'ammettenza del condensatore, che un numero complesso formato interamente da parte immaginaria. L'ammettenza coincide quindi con la suscettanza moltiplicata per l'unit\u00e0 immaginaria; si pu\u00f2 calcolare in tal modo la suscettanza di un condensatore (\"suscettanza capacitiva\"), che \u00e8 pari a \nInduttore.\nTramite la relazione costitutiva degli induttori, formula_7, in cui L rappresenta l'induttanza dell'induttore, e tenendo presente l'operazione di derivazione dei fasori, si ha:\nL'ultima formula consente, ricavando formula_9 in funzione di formula_10 e portando l'unit\u00e0 immaginaria a numeratore, di calcolare l'ammettenza per l'induttore, che \u00e8 pari a formula_11. La suscettanza (\"suscettanza induttiva\") sar\u00e0 pertanto pari a "}
{"id": "564155", "revid": "767487", "url": "https://it.wikipedia.org/wiki?curid=564155", "title": "Cantone di Bastelica", "text": "Il Cantone di Bastelica era una divisione amministrativa dell'Arrondissement di Ajaccio. Conta 3447 abitanti.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 5 comuni facenti parte prima della riforma del 2014 erano:"}
{"id": "564158", "revid": "367445", "url": "https://it.wikipedia.org/wiki?curid=564158", "title": "Alfano", "text": "Alfano (\"Alf\u00e0nu\" in dialetto cilentano) \u00e8 un comune italiano di abitanti in provincia di Salerno in Campania.\nGeografia fisica.\nIl comune \u00e8 situato nel Cilento, lungo le propaggini meridionali del monte Gelbison. Il suo territorio \u00e8 parte del parco nazionale.\nOrigini del nome.\nIl nome deriverebbe dal gentilizio \"Alfius\". Probabilmente \u00e8 collegato col toponimo \"Alfei\u00f2s\", \u0391\u03bb\u03c6\u03b5\u03b9\u03cc\u03c2 in greco antico.\nStoria.\nDi origine medievale, \u00e8 documentato per la prima volta nel 1309. Dopo essere stato feudo dei Sanseverino e in seguito propriet\u00e0 del demanio regio, nel 1427 venne assegnato come baronia a Cirello Dal Verme, nel 1496 fu assegnato al conte Giovanni Carafa, ma torno ai Dal Verme. Nel 1561 Muzio Dal Verme denunzi\u00f2 la morte del padre che aveva Alfano in feudo. Nel 1566 G. Battista Carrofa, conte di Policastro, rinunzi\u00f2 alla lite mossa contro di lui da Muzio Del Verme, circa la giurisdizione di Alfano che venne confermata ai Dal Verme. Nel 1588 Alfano fu acquistata da Paolo Brancaccio. Dal 1619 il feudo pass\u00f2 ai Bernalla che lo possedettero quasi ininterrottamente fino al XVIII secolo.\nDal 1811 al 1860 ha fatto parte del circondario di Laurito, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Laurito, appartenente al circondario di Vallo della Lucania.\nSimboli.\nD'oro alla lettera A, delineata con il carattere lapidario romano, di nero, accompagnata da due palle di rosso. Ornamenti esteriori da Comune\nDrappo partito di rosso e di nero riccamente ornato di ricami d'argento e caricato dello stemma sopra descritto con l'iscrizione centrata in argento: Comune di Alfano\nSociet\u00e0.\nEtnie e minoranze straniere.\nAl 31 dicembre 2015 ad Alfano risultano residenti 14 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Vallo della Lucania, con una parrocchia: San Nicola di Mira.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nLa gestione del ciclo dell'acqua \u00e8 affidato all'ATO 2 Sele."}
{"id": "564159", "revid": "110157", "url": "https://it.wikipedia.org/wiki?curid=564159", "title": "Cantone di Celavo-Mezzana", "text": "Il Cantone di Celavo-Mezzana era una divisione amministrativa dell'Arrondissement di Ajaccio. In totale conta 8313 abitanti.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 10 comuni facenti parte prima della riforma del 2014 erano:"}
{"id": "564161", "revid": "226458", "url": "https://it.wikipedia.org/wiki?curid=564161", "title": "Cantone di Cruzini-Cinarca", "text": "Il Cantone di Cruzini-Cinarca \u00e8 una divisione amministrativa dell'Arrondissement di Ajaccio.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 13 comuni facenti parte prima della riforma del 2014 erano:"}
{"id": "564164", "revid": "767487", "url": "https://it.wikipedia.org/wiki?curid=564164", "title": "Un miracolo ordinario", "text": "Un miracolo ordinario \u00e8 un film del regista sovietico Mark Zacharov del 1978 con Aleksandr Abdulov, Oleg Jankovskij, Evgenij Livanov, tratto da una commedia di Evgenij \u0160varc.\nOleg Jankovskij (l'attore preferito di Andrej Tarkovskij, p.e. \"Nostalghia\") \u00e8 il Mago che crea e racconta questa favola filosofica, dove i personaggi sviluppano una vita propria: tra i protagonisti ci sono un orso incantato, una principessa, un re, un cacciatore e tanti altri."}
{"id": "564165", "revid": "90320783", "url": "https://it.wikipedia.org/wiki?curid=564165", "title": "Cantone delle Due Sevi", "text": "Il cantone delle Due Sevi (in francese Canton des Deux-Sevi) era una divisione amministrativa dell'Arrondissement di Ajaccio.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 9 comuni facenti parte prima della riforma del 2014 erano:"}
{"id": "564166", "revid": "1632387", "url": "https://it.wikipedia.org/wiki?curid=564166", "title": "Inter Caetera", "text": "La lettera bollata Inter Caetera fu un documento emesso da papa Alessandro VI ed indirizzata ai re cattolici Ferdinando ed Isabella il 4 maggio 1493 per regolare la contesa tra il regno di Castiglia e quello del Portogallo in merito ai territori del Nuovo Mondo.\nContenuto.\nIl documento stabil\u00ec che il meridiano passante 100 leghe ad ovest dell'isola di Capo Verde costituisse il confine tra le terre appartenenti alla Castiglia, ad ovest del meridiano, e quelle appartenenti al Portogallo, ad est del meridiano.\nSecondo un'altra interpretazione, l'intervento papale, ancora del tutto in una prospettiva di guerra santa di riconquista e di crociata, serviva a dare una giustificazione alle pretese di Portogallo e Castiglia su territori ancora inesplorati e selvaggi, e soprattutto abitati da pagani che dovevano assolutamente essere evangelizzati al pi\u00f9 presto. Fintanto che la \"reconquista\" si era svolta nella penisola iberica, con lo scopo di ripristinare la Christianitas, le monarchie iberiche non avevano sentito nessun bisogno di un avallo da parte di un potere superiore, cosa che invece, divenne indispensabile con le nuove scoperte geografiche.\nLa divisione tracciata dalla bolla, comunque, non fu equa. Il regno di Castiglia influenz\u00f2 pesantemente la decisione, che di fatto fin\u00ec per escludere il Portogallo dall'America (Alessandro VI era originario del Regno di Valencia, gi\u00e0 legato per via di unione dinastica a quello di Castiglia). La ragione per cui la bolla favoriva le monarchie ispaniche a danno di quella portoghese fu individuata nel servizio che i sovrani di Castiglia, Aragona e Valencia rendevano, o avrebbe reso, alla Chiesa di Roma.\nSeguiti.\nIl dettato della bolla di Alessandro VI fu poi superato dal Trattato di Tordesillas, nel 1494, che spost\u00f2 la linea molto pi\u00f9 ad ovest, cosa che pi\u00f9 tardi avrebbe permesso al Portogallo di reclamare un dominio sul Brasile.\nNel 1524 con il viaggio di Giovanni da Verrazzano e nel 1534 quello di Jacques Cartier, alla ricerca del passaggio a Nord Ovest, la Francia sfid\u00f2 la divisione imposta dalla bolla e dal trattato; la controproposta spagnola, per un nuovo patto che regolasse la questione, fu avanzata dal Granvelle e diede luogo a negoziati infruttuosi tra il 1535 ed il 1545, poich\u00e9 n\u00e9 il trattato di Crepy-en-Laonnoys, n\u00e9 il trattato di Cateau Cambr\u00e9sis risolsero il problema."}
{"id": "564167", "revid": "226458", "url": "https://it.wikipedia.org/wiki?curid=564167", "title": "Cantone delle Due Sorru", "text": "Il Cantone di Deux-Sorru era una divisione amministrativa dell'Arrondissement di Ajaccio.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nGli 11 comuni facenti parte prima della riforma del 2014 erano:"}
{"id": "564169", "revid": "729019", "url": "https://it.wikipedia.org/wiki?curid=564169", "title": "Ratel", "text": "Il Ratel \u00e8 il veicolo da combattimento della fanteria meccanizzata sudafricana. Ha una configurazione 6x6 ed una pesante corazzatura. \u00c8 molto pesante e non \u00e8 anfibio. Ne sono state fabbricate diverse versioni, con armi tra 12,7 e 90\u00a0mm. Prende il nome dal ratele, un piccolo predatore africano.\nL'APC standard dell'Esercito Sudafricano \u00e8 stato per molti anni l'Alvis Saracen, che era un robusto e versatile veicolo di scuola tipicamente britannica. Ma esso non era stato pensato per le operazioni in territorio africano, con spazi immensi da coprire e nessun corso d'acqua da guadare. L'armamento del Saracen era limitato ad una mitragliatrice in torretta, da 20mm. Essa era integrata con un'altra in affusto a piedistallo, per la difesa contraerea. Il motore a benzina, alimentato da un serbatoio da 200 litri, consentiva una autonomia su strada di 399\u00a0km esatti. La blindatura resisteva solo alle armi leggere, anche se era pi\u00f9 spessa di molti altri veicoli e la sagoma era bassa.\nMa nell'insieme, esso era lontano dall'essere ideale per le esigenze di un esercito che operava in un contesto del tutto diverso da quello europeo. L'autonomia, sufficiente per il vecchio continente, era insoddisfacente per le esigenze dell'esercito sudafricano, e la scarsa potenza di fuoco rendeva necessario operare assieme alle autoblindo Eland, ovvero le AML francesi. Infatti, i carri armati Olifant non hanno mai avuto una buona autonomia e una velocit\u00e0 sufficiente per operare con la velocit\u00e0 e l'autonomia necessarie in questo territorio.\nIl Sudafrica, spesso in guerra con nazioni e movimenti di guerriglia, ha studiato dal vivo gli esiti delle operazioni militari e le esigenze da soddisfare; ci\u00f2 si \u00e8 tradotto in molti nuovi e indipendenti progetti studiati per la situazione locale.\nTra i modelli ipotizzati figurava quello per un mezzo che sostituisse il Saracen, e questo progetto cardine per ammodernare l'Esercito sudafricano prese il nome di \"Ratel\". In parte l'esigenza del progetto deriv\u00f2 dalle limitazioni di cui sopra, ma va considerato anche il fatto che, con l'Apartheid, l'isolamento internazionale fece sentire i suoi effetti, e questo stimol\u00f2 l'autonomia nazionale (o autarchia che dir si voglia).\nLa Sandock-Austral costruiva mezzi blindati nella forma delle autoblindo Eland, e questa preziosa esperienza venne messa in conto per commissionarle la nuova macchina blindata.\nIl prototipo del mezzo apparve nel 1976, e due anni dopo arrivarono i veicoli di serie. Il primo e basico veicolo era il Ratel-20, anche se esso sarebbe stato messo in ombra da altre versioni.\nTecnica.\nIl Ratel-20 non \u00e8 un semplice veicolo da trasporto truppe (APC), ma un vero e proprio IFV, sebbene ruotato, con i 2 assali posteriori assai separati da quello anteriore, che \u00e8 anche quello sterzante. Infatti esso \u00e8 stato studiato per portare in combattimento una squadra di fanteria e farla combattere restando anche a bordo, mentre l'armamento e la corazzatura sono (nonostante la vulnerabilit\u00e0 delle ruote al fuoco) tali da superare ampiamente quelli 'standard' di un APC, ovvero un 'taxi per truppe' in stile M113. La potenza di fuoco \u00e8 stata accentuata in alcune versioni specifiche, ma \u00e8 importante rimarcare che la massa complessiva, in gran parte per via della corazza, \u00e8 tale che tra i mezzi ruotati era ai suoi tempi di gran lunga il pi\u00f9 pesante, e probabilmente \u00e8 ancora cos\u00ec tra i veicoli 6x6.\nLa struttura \u00e8 in acciaio saldato, con uno spessore elevato che d\u00e0 pesi elevati nell'insieme, raggiungendo le 19t. a pieno carico. Essa protegge gli occupanti contro il fuoco delle armi leggere e, entro certi limiti, anche contro le mitragliatrici pesanti da 12,7mm. \u00c8 verosimile che anche la protezione contro le mine, una delle caratteristiche specifiche dei mezzi sudafricani, sia molto pi\u00f9 curata che in altri veicoli della categoria.\nIl Ratel ha una sagoma molto alta, e assai stretta, il che farebbe pensare che la pendenza laterale superabile sia relativamente modesta. A parte questo, esso ha una somiglianza straordinaria (anche per l'armamento) con il belga Sibmas praticamente coevo, ma sensibilmente pi\u00f9 basso e leggero. Probabilmente si tratta di una casualit\u00e0, visto che i lavori sul Ratel dovrebbero essere stati iniziati prima.\nIl motore \u00e8 un diesel di elevata potenza, che d\u00e0 al veicolo una mobilit\u00e0 elevata, con una velocit\u00e0 massima di 105\u00a0km/h su strada, una mobilit\u00e0 fuori strada caratterizzata da un gradino modesto (0,35m), ma con una buona trincea (1,15m). Il mezzo \u00e8 troppo pesante per guadare corsi d'acqua galleggiando, ma pu\u00f2 superare se necessario 1,2m di acqua. Soprattutto, il motore diesel e la grande quantit\u00e0 di carburante consentono un'autonomia di almeno 1000\u00a0km, una delle pi\u00f9 elevate per un blindato. Lo stesso valore sarebbe stato poi ripetuto, non casualmente, per la blindo Rooikat.\nLa squadra trasportata \u00e8 sistemata dietro il mezzo, e pu\u00f2 uscire o entrare attraverso i 2 portelli laterali o con il portello posteriore. Quest'ultimo \u00e8 rimarchevole, perch\u00e9 nonostante il potente motore installato e lo scafo stretto, \u00e8 stato possibile ricavare un portello posteriore, a destra del motore stesso. Non \u00e8 da stupirsi che questa porta sia stretta, quanto invece che esista. Il BTR-60 \u00e8 pi\u00f9 largo (e basso), ma essendo dotato di 8 ruote motrici non ha portelli laterali integrali. Non avendo un motore abbastanza compatto, non ne ha nemmeno posteriormente, e cos\u00ec paga la sua mobilit\u00e0 (2 m di capacit\u00e0 di trincea, guado anfibio etc.) con un serio problema di accessibilit\u00e0 per i soldati, anche perch\u00e9 in origine si pensava di costruirlo con un tetto aperto (per poi cambiare in corsa per assicurare maggiore protezione all'equipaggio). Il motore, sistemato posteriormente, non incide quindi nell'accessibilit\u00e0 dell'equipaggio, non infastidisce il pilota come i motori posti anteriormente, e non separa l'equipaggio dal comandante come spesso avviene se sistemato a centro scafo.\nL'abitabilit\u00e0 \u00e8 ragionevole e il vano di combattimento assai spazioso, caratteristica preziosa visto il clima e la durata delle missioni da svolgere. Gli 8 soldati a bordo hanno ciascuno una feritoia in vetro corazzato (iposcopio), con una struttura rettangolare. Sotto vi \u00e8 una feritoia di tiro apribile per far passare la canna dei fucili. Anche questa caratteristica \u00e8 un'innovazione del mezzo rispetto al Saracen, ed i soldati a bordo sono capaci di combattere effettivamente da dentro il veicolo, una delle cose che fa del Ratel un IFV ruotato, e non un semplice APC. Questo contribuisce a ridurre le perdite in azione, ma se necessario \u00e8 possibile uscire dal mezzo attraverso 7 portelli. 2 sono sui fianchi, tra il secondo e terzo assale, e per questo il veicolo non \u00e8 8x8: era necessario scegliere tra la mobilit\u00e0 e l'accessibilit\u00e0 per i soldati, ed \u00e8 stata scelta la seconda. Ogni portello, assai grande, ha un iposcopio di osservazione e tiro e si apre verso l'avanti. Sopra il tetto vi sono 2 coppie di portelli, che aiutano a osservare il territorio, spesso coperto da erba alta com'\u00e8 normale nella savana (e la sagoma del Ratel, per quanto decisamente alta, \u00e8 in un certo senso di aiuto per vedere meglio tutt'attorno). L'ultimo portello \u00e8 sistemato dietro, a destra, piuttosto stretto.\nLa disposizione dell'equipaggio \u00e8 caratteristica. Il pilota ha un posto centrale sullo scafo anteriore, con 3 grandi blindovetri che danno una visione molto ampia tutt'intorno, sui lati e davanti. Il blindovetro anteriore ha anche un tergicristallo. Tutti sono proteggibili da piastre corazzate elevabili in caso di necessit\u00e0, perch\u00e9 i vetri anche se antiproiettile sono danneggiabili dai colpi. Con la blindatura alzata il pilota pu\u00f2 vedere tutt'attorno con 3 episcopi superiori.\nLa torretta \u00e8 dietro il pilota, e ha l'importante caratteristica di essere biposto, cosa che all'epoca era tutt'altro che comune. Questa torretta ha posto per il cannoniere e per il capocarro, che ha cos\u00ec il miglior campo visivo possibile. Il capocarro ha anche un periscopio sottile, che consente una visione a 360 gradi, e una cupola riccamente dotata di episcopi di osservazione (vetri blindati), oltre che un portello con struttura a cupola.\nL'armamento \u00e8 costituito da un cannone da 20mm GIAT con 1200 colpi, assieme ad una mitragliatrice da 7,62mm coassiale, e un'altra arma contraerea. Esistono anche 2 lanciagranate fumogeni laterali, oltre alle armi della fanteria, utilizzabili in parte anche da dentro il veicolo.\nIl modello base non ha, a quanto appare, una serie di sistemi che in Europa sarebbero praticamente standard: non risultano nel modello basico evidenze di sistemi di visione notturna n\u00e9 di protezione NBC, e non \u00e8 chiaro se vi sia un impianto di climatizzazione. Almeno il primo di questi sistemi potrebbe peraltro essere installato, almeno su mezzi di produzione successiva.\nVersioni e impiego.\nIn sostanza il Ratel \u00e8 simile, in un certo senso, al BTR-60.\nPaga una maggiore blindatura con un peso maggiore, ed ha un armamento maggiore ma concettualmente simile: una mitragliera da 20mm pi\u00f9 una da 7,62mm in torretta biposto, contro una mitragliera (appena meno potente) KPV da 14,5mm ed una da 7,62mm (ma in torretta monoposto, e senza armi contraeree).\nIl veicolo base ha questo armamento, potente abbastanza senza infastidire troppo la truppa. Ma il mezzo aveva la possibilit\u00e0 anche di assumere un maggiore armamento per supportare meglio le missioni senza dipendere da veicoli come le Eland, assai meno protette, e cos\u00ec \u00e8 accaduto. Il Ratel 60 ha il particolare armamento di scuola francese costituito principalmente da un cannone-mortaio da 60mm, assieme alle solite mitragliatrici. Esso pu\u00f2 ingaggiare efficacemente un corazzato con le granate HEAT, ma non subisce penalizzazioni in termini di fanteria trasportata; aumenta solo il costo.\nIl Ratel 90 \u00e8 molto pi\u00f9 potente, con un cannone da 90mm a media pressione come quello delle Eland, con 29 colpi in torretta e 40 nello scafo posteriore. Il suo compito \u00e8 quello di offrire appoggio di fuoco agli altri Ratel.\nIl mezzo comando, invece, ha una diminuzione dell'armamento con una mitragliatrice M2 da 12,7mm, ed una serie di apparati radio e generatori ausiliari. Essa si distingue per avere una torretta con 2 cupole, per entrambi gli uomini l\u00ec presenti.\nPare infine che esista anche un veicolo portamortaio da 81mm, ed un mezzo officina.\nQuesti Ratel sono stati poi supportati dal veicolo da supporto logistico Ratel 8x8, con otto ruote motrici, 3 uomini di equipaggio e 8 contenitori per ogni genere di materiale. Vi sono anche 2000 litri di carburante ausiliario. Dovrebbe esservene una ogni 3-4 Ratel normali.\nI Ratel hanno trovato presto occasione di combattere, a causa delle guerre combattute contro organizzazioni paramilitari o, sia pure senza dichiarazioni di guerra ufficiali, altri Stati.\nPer rispondere alle incursioni della SWAPO nella Namibia i sudafricani contrattaccarono con l'Operazione \"Reindeer\", nel 1978, penetrando profondamente in Angola. In quel tempo i Ratel 20 vennero provati in azione per la prima volta.\nMentre la SWAPO cercava di riaversi dalla sua profonda crisi militare e politica, con perdite e diserzioni elevate, i sudafricani la anticiparono con un'altra offensiva chiamata \"Sceptic\", che si proposneva di colpire l'organizzazione (South West African People's Organization), ma anche di minarne la credibilit\u00e0.\nL'obiettivo era colpire il comando SWAPO della zona, situato vicino a Chifufua, a 180\u00a0km all'interno dell'Angola. Tale comando, dopo le lezioni del 1978 in cui le basi SWAPO, bene sistemate contro offese di terra, erano risultate facili da identificare dall'aria e quindi distruggere con aerei e artiglieria, era sistemato in maniera molto pi\u00f9 complessa. La base era disseminata su di una superficie di 50\u00a0km\u00b2, suddivisa in una dozzina di basi minori con una forza complessiva di circa 800 uomini. Tutti gli edifici erano sotterranei, per cui localizzarli era difficile se non impossibile. Inoltre a Sud esistevano altre 3 basi SWAPO a Mulola, Chitumba e Ionde.\nL'attacco venne portato con il 54\u00ba e il 32\u00ba Battaglione di fanteria, una compagnia paracadutisti e reparti di supporto. Suddivisi in 3 gruppi tattici, questa forza attacc\u00f2 il 10 giugno sia il campo base che una delle altre 3 basi secondarie, quella di Ionde. La forza d'attacco era dotata di Ratel, Eland, Buffel, autocarri SAMIL 4x4 e 6x6; da notare che non erano presenti i carri Olifant.\nPer la prima volta vennero utilizzati i Ratel 90, che riportarono un notevole successo in azione. Dopo un bombardamento di circa un'ora eseguito da Mirage e Buccaneer, seguito dal bombardamento da parte di 4 cannoni da 140mm per un'altra ora, arrivarono all'attacco i Ratel, che spararono contro ogni bersaglio che riuscirono a trovare. Il 2\u00ba plotone su Ratel si trov\u00f2 tuttavia sotto il tiro di mitragliere contraeree che sparavano ad alzo zero. Essa avanz\u00f2 verso un punto che si riteneva ospitasse una mitragliera antiaerea da 14,5mm ZPU (KPV), ma si trov\u00f2 invece 4 mitragliere, una delle quali da 23mm ZU-23.\nI Ratel dimostrarono di essere vulnerabili al fuoco delle armi automatiche pesanti a corta distanza. Uno dei Ratel fu colpito dall'arma da 23mm, che uccise il pilota. Poi questa colp\u00ec anche un secondo mezzo, uccidendo met\u00e0 equipaggio. Ma la sorte peggiore accadde al secondo veicolo del plotone, forse un Ratel 90, colpito da un ZPU nella parte posteriore, che fece esplodere le munizioni distruggendo il veicolo. Solo uno dei Ratel, che era riuscito a distruggere una postazione di mitragliera, riusc\u00ec a salvarsi dalla pioggia di fuoco.\nAltri Ratel rimasero bloccati dal crollo dei bunker sotterranei su cui essi passavano. Alla fine i sudafricani conquistarono la base e si ritirarono con tutto quello che poteva essere portato via, incluso il Ratel distrutto che venne sezionato in 2 e trainato via.\nNelle missioni belliche successive fece comparsa anche il Ratel con missili ZT-3 Swift. Questo missile, dall'origine assai dubbia, \u00e8 un'arma utilizzata anche dall'elicottero Rooivalk. Esso \u00e8 praticamente un missile TOW con un sistema di guida laser semiattiva, come nel caso dell'Hellfire. Al suo debutto, questo sistema con lanciamissili triplo, ottenne vari successi, durante le operazioni del 1987. Su 6 missili lanciati, 4 distrussero altrettanti carri armati, e 1 manc\u00f2 l'obiettivo perch\u00e9 colp\u00ec un malcapitato soldato angolano vicino ad un T-55 che costituiva il bersaglio.\nI Ratel sono stati realizzati in oltre 1000 esemplari e le loro operazioni sono pi\u00f9 intese come mezzi cooperanti con le blindo pesanti Rooikat che con i carri Olifant. La preferenza per unit\u00e0 altamente mobili di veicoli ruotati \u00e8 del resto confermata dal numero di veicoli e dal loro tipo: 250 carri Olifant (Centurion modificati) paragonati a oltre 1400 Eland, i Ratel e le oltre 240 Rooikat successivamente immesse in servizio.\nCuriosit\u00e0.\nDurante le lunghe missioni in profondit\u00e0 in territorio nemico, un Ratel ogni quattro era dotato di una doccia da campo smontabile. Questo dettaglio fa capire come i Sudafricani tenessero al comfort ed alla salute dei propri soldati."}
{"id": "564170", "revid": "124706007", "url": "https://it.wikipedia.org/wiki?curid=564170", "title": "Renier Zen", "text": "Biografia.\nNacque, verosimilmente all'inizio del Duecento, da Pietro di Ranieri Zeno. Poco si conosce del padre, mentre ci \u00e8 pi\u00f9 noto il nonno, personalit\u00e0 di spicco nella Venezia dell'ultimo quarto del XII secolo. Non \u00e8 stata tramandata l'identit\u00e0 della madre.\nLa prima notizia sul suo conto risale al 1225, quando era podest\u00e0 di Pola; questa citt\u00e0, come il resto dell'Istria, era sottoposta al patriarca di Aquileia, ma vi sussisteva una forte componente filoveneziana. Nel 1227-28 fu podest\u00e0 di Chioggia.\nSuccessivamente svolse una carriera fuori dal comune: mentre la gran parte dei veneziani orientava la propria attivit\u00e0 politica entro i confini della Repubblica, lo Zeno ricopr\u00ec numerose podesterie in citt\u00e0 dell'Italia settentrionale.\nAnzitutto, nel 1229-30, fu podest\u00e0 di Verona dove fu impegnato nella riconciliazione delle fazioni locali e nella costruzione di una chiesa con convento da dedicare a san Francesco d'Assisi, morto appena quattro anni prima (\u00e8 l'attuale complesso di San Francesco al Corso). Nel 1231-32 govern\u00f2 Bologna, dove fu in attrito con il vescovo Enrico della Fratta tanto da venire colpito dalla scomunica con l'intera citt\u00e0. Trascorsa una parentesi in patria come podest\u00e0 di Chioggia nel 1233-34, nel biennio successivo fu podest\u00e0 di Treviso, minacciata dai fratelli Ezzelino III e Alberico da Romano. Nel 1237 fu a Piacenza, dove invit\u00f2 delle monache cistercensi a trasferirsi presso la chiesa di Santa Maria della Celestia per fondarvi un convento. Nel 1239 era di nuovo podest\u00e0 di Chioggia. Ancora a Bologna nel 1239-40, in questa occasione guid\u00f2 l'esercito cittadino, alleato dei veneziani e di Azzo VII d'Este, nel vittorioso assedio di Ferrara contro Salinguerra II Torelli.\nDopo questo periodo all'estero, lo Zeno spost\u00f2 la propria attivit\u00e0 a favore di Venezia. Si era negli anni in cui i da Romano assumevano il controllo della terraferma veneta, mentre infuriava la lotta tra Federico II di Svevia, il Papato e la Lega Lombarda; in questo contesto, l'allora doge Giacomo Tiepolo aveva impostato la propria politica su posizioni antimperiali.\nNella primavera del 1242 fu nominato comandante di una flotta e inviato a Zara, che si era ribellata alla Serenissima espellendo il conte Giovanni Michiel e i veneziani residenti. La citt\u00e0 dalmata aveva chiesto invano la protezione di Federico II, ma ottenne invece l'aiuto Bela IV d'Ungheria che invi\u00f2 un proprio contingente. Il 5 luglio, dopo due mesi di assedio, i veneziani riuscirono a riprendere il controllo della citt\u00e0, nel frattempo abbandonata dai soldati ungheresi.\nNonostante questo successo, cresceva a Venezia il malcontento nei confronti del doge, alimentato dalla politica antimperiale, dai costi della guerra e, si disse, anche dalle sue ambizioni personali. Nel 1245, come riportato da Martino da Canal, lo Zeno, assieme a Marino Morosini e a Giovanni Canal, prese parte al Concilio di Lione come rappresentante di Venezia e qui fu decretata la deposizione di Federico II. Sulla strada del ritorno, furono tratti in ostaggio da Amedeo IV di Savoia e condotti presso l'imperatore. Essi si scusarono con il sovrano, dissociandosi dalla linea politica del doge, e Federico, dopo averli redarguiti, si disse disponibile ad una pace con Venezia.\nSi tratta di un episodio cruciale, in quanto delle personalit\u00e0 veneziane di prestigio (lo Zeno e Morosini sarebbero diventati entrambi dogi) avevano sconfessato apertamente la politica ducale. Da questo momento non si svolsero ulteriori attriti tra Venezia e l'imperatore.\nMantenne un ruolo di rilievo sino alla fine del dogato del Tiepolo. Nel 1247 risulta \"advocatus\" del monastero di San Lorenzo di Ammiana. Nello stesso anno, assieme agli stessi Morosini e Canal, fu inviato a Zara dove, il 6 ottobre, ricevette dagli abitanti il giuramento di un trattato con Venezia. Un mese dopo, tornato in laguna, sostenne di fronte al doge le richieste dei francescani della citt\u00e0 dalmata.\nDurante il governo di Marino Morosini non sembra aver ricoperto cariche importanti, ma secondo la \"Venetiarum historia\" trecentesca fu procuratore di San Marco, titolo che spesso preludeva all'ascesa al dogato.\nInvest\u00ec notevoli somme in imprese commerciali dei mercanti veneziani: alla sua morte il suoi beni mobili consistevano in 39.000 lire veneziane, il 60% dei quali erano formati da 132 carte di commenda.\nDogato.\nAlla morte di Marino Morosini concorse al dogato con Marco Ziani e vinse con 21 voti su 41 disponibili.\nAl momento dell'elezione era podest\u00e0 a Fermo e rientr\u00f2 in citt\u00e0 solo dopo circa un mese.\nPer festeggiare la sua elezione s'organizz\u00f2 una grande giostra di cavalieri che richiam\u00f2 l'interesse internazionale e rimase a lungo nella memoria del popolo, come fanno capire le cronache dell'epoca, entusiaste di tale insolito spettacolo.\nSe il dogado cominci\u00f2 bene il compito dello Zen si fece subito in salita.\nNel 1256 \u2013 1259 la Marca Trevigiana fu scossa dalla guerra tra il papa, sostenuto da Venezia e da Treviso, ed Ezzelino da Romano.\nSolo con la morte di quest'ultimo, nel 1259, la situazione si plac\u00f2 un po'.\nRisolta la situazione in Italia esplose subito la guerra con Genova.\nLe due potenze marinare, divise sul fronte economico\u00a0\u2013 politico, si trovarono a discutere sull'appartenenza del monastero di S. Saba nella citt\u00e0 di Tiro: nel 1255 i genovesi ne presero possesso saccheggiando il quartiere veneziano.\nLorenzo Tiepolo, futuro doge e all'epoca ammiraglio della flotta, intervenne e nel 1257 distrusse la flotta genovese durante la Battaglia di Acri e pure il monastero, portando a Venezia molte delle sue parti (alcune colonne sono ancor oggi visibili presso il Palazzo Ducale, davanti alla Porta della Carta).\nGenova, sconfitta, decise allora di abbattere l'impero di Costantinopoli, filo veneziano, sostituendo la dinastia allora regnante con quella dei Paleologo, dinastia a cui apparteneva il noto generale Michele II Paleologo (trattato di Ninfeo, 1261).\nLa caduta di Costantinopoli blocc\u00f2 l'accesso al Mar Nero a Venezia.\nVenezia rispose armando poderose flotte al comando di Gilberto Dandolo e spedendole contro Genova: due importanti vittorie (Morea 1262 e Settepozzi, 1263) migliorarono la situazione ma non mutarono in modo definitivo la questione.\nGiunti ad un punto morto nel 1265 Venezia stipul\u00f2 una tregua quinquennale e, nel 1270, una pace definitiva con il Trattato di Cremona: pur con numerosi privilegi non aveva pi\u00f9 il predominio dei commerci, diviso con Genova.\nAll'epoca Renier Zen era gi\u00e0 morto.\nSarebbe comunque riduttivo citare questo dogado solo per le numerose guerre combattute; occorre ricordare l'approvazione degli Statuta che, in 129 articoli, crearono una legislazione marittima efficace e moderna.\nDurante il dogado si cerc\u00f2 di ridurre ogni possibile frattura tra classi sociali, dando origine a quell'armonia tra il popolo e l'aristocrazia che terr\u00e0 salda la Repubblica veneziana, oligarchica, sino alla sua fine.\nRemiero Zeno mor\u00ec il 7 luglio 1268."}
{"id": "564171", "revid": "110157", "url": "https://it.wikipedia.org/wiki?curid=564171", "title": "Cantone di Santa Maria-Sich\u00e8", "text": "Il Cantone di Santa Maria-Sich\u00e8 era una divisione amministrativa dell'Arrondissement di Ajaccio.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 17 comuni facenti parte prima della riforma del 2014 erano:"}
{"id": "564172", "revid": "67848", "url": "https://it.wikipedia.org/wiki?curid=564172", "title": "Secondo Libro delle Cronache", "text": ""}
{"id": "564173", "revid": "767487", "url": "https://it.wikipedia.org/wiki?curid=564173", "title": "Cantone di Zicavo", "text": "Il Cantone di Zicavo era una divisione amministrativa dell'Arrondissement di Ajaccio.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 9 comuni facenti parte prima della riforma del 2014 erano:"}
{"id": "564174", "revid": "729019", "url": "https://it.wikipedia.org/wiki?curid=564174", "title": "EE-11 Urutu", "text": "Il trasporto truppe blindato EE-11 \u00e8 un mezzo ampiamente diffuso, prodotto dalla ENGESA brasiliana. Ha configurazione 6x6 e un'ampia variet\u00e0 di armamenti. Soprattutto ha le componenti meccaniche in comune con la EE-9 Cascavel, altro mezzo di successo. Il nome Urutu deriva da una specie di serpente diffusa in Brasile.\nA far tempo dal 1970 la Engesa di San Paolo, gi\u00e0 impegnata con successo nella trasformazione di veicoli a trazione parziale 4x2 e 6x4 in mezzi a trazione integrale, inizi\u00f2 a progettare un mezzo blindato con le stesse elevate caratteristiche di mobilit\u00e0 fuoristrada che era riuscita a dare ai suoi veicoli. Queste caratteristiche vertevano sia nella trazione integrale che nelle eccellenti sospensioni Boomerang, capaci di elevata escursione e quindi di mantenere le ruote aderenti al terreno.\nLe esigenze delle forze armate nazionali vennero quindi soddisfatte dal nuovo mezzo che rapidamente entr\u00f2 in produzione, nel 1974. Ai bisogni nazionali si aggiunsero ben presto gli ordini export.\nLo scafo dell'EE-11 \u00e8 dotato di meccanica e sospensioni simili, con molti componenti uguali, di quelle della blindo EE-9 Cascavel. La disposizione \u00e8 invece del tutto diversa per lo spostamento in avanti del motore, che ora \u00e8 davanti a destra, con il pilota a sinistra e lo scomparto truppa a tergo.\nLe pareti del veicolo sono costruite in acciaio balistico, con piastre saldate. La truppa entra da un portello laterale tra il primo e il secondo asse delle ruote, oppure dai 2 portelli posteriori, ora che tale parte dello scafo, differentemente dalla Cascavel, \u00e8 stata liberata dal gruppo propulsore. Sul tetto dello scomparto truppa esistono 2 coppie di portelli, che aiutano sia a operare dal veicolo che eventualmente a ricambiare meglio l'aria nei climi torridi in cui il mezzo opera normalmente. Sul davanti dei portelli vi \u00e8 l'armamento, basicamente costituito da una mitragliatrice da 12,7mm in installazione a candeliere o circolare. Ma l'installazione delle armi a bordo \u00e8 proteiforme, perch\u00e9 sono disponibili combinazioni dei tipi pi\u00f9 vari che possano essere portati da un mezzo classe 13t.\nTra questi vi sono una torretta con cannone da 20mm e mitragliatrice coassiale, una mitragliatrice leggera con lanciamissili MILAN e nel tipo pi\u00f9 pesante, una torretta con cannone da 90mm simile a quella della Cascavel, ma senza gabbione portadotazioni posteriore e con cannone a corto rinculo.\nL'equipaggio, di 2 o 3 persone, \u00e8 presente assieme alla truppa, che trova nel comparto di questo veicolo, piuttosto alto, un certo comfort. Si tratta di un totale di 8 fanti con sedili singoli e ripiegabili, seduti spalle alle pareti ma con la possibilit\u00e0 di usare le armi di bordo da feritoie di tiro con iposcopi di osservazione ai lati del mezzo. L'accesso \u00e8 agevole per i portelli laterali e posteriori; l'uso delle feritoie, per via della sistemazione dei sedili, assai meno.\nIl tipo di meccanica comprende 3 assali a trazione integrale, con uno spazio rilevante tra il primo e il secondo per le portiere laterali, abbinati ad un motore americano diesel con trasmissione manuale. Esistono 2 idrogetti che permettono il movimento in acqua a 8\u00a0km/h.\nIL tipo EE-11 Mk 2 \u00e8 apparso pochi anni dopo per migliorare le prestazioni del mezzo base, con possibilit\u00e0 di scegliere tra il Detroit e un modello Mercedes, assieme ad una trasmissione automatica, mentre \u00e8 stata introdotta una caratteristica tipica dei mezzi sovietici, un sistema di regolazione degli pneumatici. Facoltativi un sistema NBC, apparati di visione notturna, verricello ecc.\nGli armamenti sono stati perfezionati e adesso, oltre al mezzo base vi sono sistemi specializzati come quello controcarro con missili HOT a lunga gittata, il veicolo contraereo con torretta ESD e 2 cannoni da 20mm, e infine il sistema di supporto di fuoco, l'ASFV, che consiste in uno dei tanti tipi di mezzi della categoria armato con cannone da 90mm in torretta biposto. Vi sono anche mezzi ausiliari, come quello recupero ed ambulanza.\nServizio.\nGli Urutu sono ben presto diventati molto popolari, e hanno trovato, spesso assieme alla Cascavel, molti clienti per questo veicolo tra i pochi prodotti da un Paese del Terzo Mondo. Tra i clienti, l'Iraq e la Tunisia, che ha la versione ASFV come mezzo da combattimento e supporto.\nAlla fine, oltre 3000 mezzi in 7 versioni dalla Mk 1 alla Mk VII sono stati prodotti per tutto il Sud America e vari altri stati dell'Africa e Asia. L'Urutu si \u00e8 dimostrato nella sua semplicit\u00e0 uno dei migliori mezzi della categoria a cavallo degli anni '70 e '80."}
{"id": "564175", "revid": "200568", "url": "https://it.wikipedia.org/wiki?curid=564175", "title": "Newport (Rhode Island)", "text": "Newport \u00e8 una citt\u00e0 balneare degli Stati Uniti d'America, nella contea di Newport, nello Stato del Rhode Island.\nGeografia fisica.\nSi trova circa a sud di Providence, la capitale dello Stato e sorge su un promontorio nell'isola di Aquidneck. \u00c8 bagnata dalle acque della baia di Narragansett, un grande estuario in cui si trovano oltre trenta isole e che sfocia nell'oceano Atlantico\n\u00c8 il capoluogo della contea di Newport. Fanno parte del territorio comunale le localit\u00e0 (\"village\") di Castle Hill, Coasters Harbor, Coddington Point, Fort Adams, Forty Steps, Goat Island, Ochre Point, Rose Island e Tonomy Hill.\nStoria.\nLa prima ufficiale chiesa dei battisti del settimo giorno presente in America fu inaugurata a Newport nel mese di dicembre del 1671. A Newport si pu\u00f2 visitare la sinagoga Touro, costruita nel 1763 per volere di Peter Harrison in epoca coloniale; \u00e8 una delle prime sinagoghe edificate in Nord America e la pi\u00f9 antica ancor oggi esistente negli Stati Uniti. In citt\u00e0 \u00e8 stato celebrato il matrimonio tra Jacqueline Bouvier e John Fitzgerald Kennedy, il 12 settembre 1953.\nEconomia.\nLa citt\u00e0 ospita una borghesia tra le pi\u00f9 ricche degli Stati Uniti. Nel XIX secolo si insediarono a Newport ricche famiglie del sud che scelsero un ambiente pi\u00f9 temperato e ricchi yankee vi costruirono le proprie grandi magioni. Molte di queste famiglie si erano arricchite con i traffici marittimi con la Cina della dinastia Qing.\nAltre famiglie molto abbienti si trasferirono a Newport all'inizio del XX secolo, tra le quali i Vanderbilt, gli Astor e gli Widener, costruendosi sontuose dimore, molte delle quali furono disegnate dall'architetto Richard Morris Hunt, che a sua volta abitava a Newport. Molte di queste antiche abitazioni sono diventate dei musei aperti al pubblico.\nFamoso porto fin dal XVII secolo, Newport ospita lo United States Naval War College, il Naval Undersea Warfare Center e il principale centro d'addestramento della United States Navy.\nAttrazioni turistiche.\n\u00c8 sede di un ponte che si trova all'ingresso sud della citt\u00e0 e della Hall of Fame of Tennis, sui cui campi in erba si svolge un torneo tennistico. Nel territorio comunale si svolgono ogni estate due eventi musicali, il Newport Jazz Festival ed il Newport Folk Festival. A Newport si \u00e8 disputata per anni la America's Cup.\nAmministrazione.\nGemellaggi.\nNewport \u00e8 gemellata con:"}
{"id": "564176", "revid": "767487", "url": "https://it.wikipedia.org/wiki?curid=564176", "title": "Formula dell'amore", "text": "Formula dell'amore \u00e8 un film del 1984 del regista sovietico Mark Zakharov.\nSi tratta di una favola basata su una leggenda dell'avventure di Giuseppe Balsamo (Cagliostro) nella Russia del 1780 (forse contaminazione con il Conte di San Germano)."}
{"id": "564177", "revid": "183694", "url": "https://it.wikipedia.org/wiki?curid=564177", "title": "Vincenzo Vitiello", "text": "Biografia.\n\u00c8 stato professore ordinario di Filosofia teoretica all'Universit\u00e0 di Salerno. Studioso di Vico, dell'idealismo tedesco e del pensiero di Friedrich Nietzsche e Martin Heidegger in rapporto con la filosofia greca e la tradizione cristiana, ha elaborato una teoria ermeneutica, la \"Topologia\", fondata su una reinterpretazione del concetto di spazio come orizzonte trascendentale dell'operare umano. Gli sviluppi recenti della topologia riguardano in particolare la genealogia del linguaggio e del tempo. Ha affrontato pi\u00f9 volte il tema della fede, da un punto di vista laico, collaborando con teologi quali Bruno Forte e Piero Coda.\nHa fondato la rivista di filosofia \"Paradosso\" (1990-2002); di cui \u00e8 stato condirettore con Massimo Cacciari, Umberto Curi, Sergio Givone, Carlo Sini e Giacomo Marramao. \nCollabora all'annuario \"Filosofia\", edito da Laterza, e a numerose altre riviste specialistiche del settore filosofico, tra cui \"aut aut\". Dirige la rivista di filosofia \"Il pensiero\". Ha collaborato all'Annuario Filosofia, curato da Gianni Vattimo, e all'Annuario Europeo sulla Religione, curato da Jacques Derrida e Gianni Vattimo. Scrive su \"Teoria\", \"Celan-Jahrbuch\" (Heidelberg), \"ER. Revista de Filosof\u00eda\" (Barcellona), \"Revista de Occidente\" (Madrid), \"Sileno\" (Madrid), \"Criterio\" (Buenos Aires) ed altre ancora. Ha svolto un'intensa attivit\u00e0 pubblicistica su quotidiani e periodici italiani. \nHa tenuto cicli di conferenze e seminari in Europa (Germania, Francia, Spagna, Croazia), negli USA (New York, Chicago), e in America latina (Messico, Argentina). Suoi scritti sono stati tradotti in tedesco, francese, inglese e spagnolo."}
{"id": "564178", "revid": "1683334", "url": "https://it.wikipedia.org/wiki?curid=564178", "title": "Cantone di Bonifacio", "text": "Il Cantone di Bonifacio era una divisione amministrativa dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso inglobandolo nel Cantone del Grande Sud\nPrima della riforma del 2014 comprendeva il solo comune di Bonifacio."}
{"id": "564179", "revid": "1996278", "url": "https://it.wikipedia.org/wiki?curid=564179", "title": "EE-3 Jararaca", "text": "L'Engesa EE-3 Jararaca \u00e8 una piccola autoblindo 4x4 brasiliana. Si tratta di un'evoluzione estremamente semplice dell'autoblindo inteso come mezzo ruotato da esplorazione e scorta protetto in modo leggero. La semplicit\u00e0 \u00e8 alla base del concetto che guid\u00f2 i progettisti brasiliani dell'Engesa. L'EE-3 fa parte della famiglia a cui appartiene l'EE-9 Cascavel e il trasporto truppa EE-11 Urutu, e ha delle componenti in comune con loro. Il mezzo pesa meno di 6t e fu realizzato solo per l'esportazione. Lo si trova in servizio a Cipro, nel Gabon, in Tunisia e in Uruguay.Pu\u00f2 essere armato con una mitragliatrice da 12,7mm in affusto esterno, con missili controcarro MILAN oppure con una piccola torretta con una mitragliatrice da 7,62mm."}
{"id": "564180", "revid": "1021722", "url": "https://it.wikipedia.org/wiki?curid=564180", "title": "Cantone di Figari", "text": "Il Cantone di Figari era una divisione amministrativa dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 4 comuni facenti parte prima della riforma del 2014 erano:"}
{"id": "564181", "revid": "85525", "url": "https://it.wikipedia.org/wiki?curid=564181", "title": "Dawn of war", "text": ""}
{"id": "564182", "revid": "767487", "url": "https://it.wikipedia.org/wiki?curid=564182", "title": "Cantone di Levie", "text": "Il Cantone di Levie era una divisione amministrativa dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 4 comuni facenti parte prima della riforma del 2014 erano:"}
{"id": "564183", "revid": "1451528", "url": "https://it.wikipedia.org/wiki?curid=564183", "title": "MAZ-543", "text": "Il MAZ-543, evolutosi in seguito nel MAZ-7310, \u00e8 un autocarro pesante sovietico con trazione 8x8 e un motore da circa 500hp, prodotto dalla MAZ. \nProgettato all'inizio degli anni sessanta venne ufficialmente presentato nel 1965 durante una parata militare.\nAmpiamente usato per il trasporto di armi come lo SCUD SS-1 e addirittura l'SS-12 Scaleboard da 8,8t. Esso ha una configurazione molto caratteristica, con una cabina ai lati del motore da 525\u00a0hp"}
{"id": "564184", "revid": "226458", "url": "https://it.wikipedia.org/wiki?curid=564184", "title": "Cantone di Olmeto", "text": "Il Cantone di Olmeto era una divisione amministrativa dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 6 comuni facenti parte prima della riforma del 2014 erano:"}
{"id": "564185", "revid": "539155", "url": "https://it.wikipedia.org/wiki?curid=564185", "title": "Le Chat noir", "text": "Le Chat noir (\"Il Gatto nero\") fu un celebre locale adibito a spettacoli di teatro d'ombre e cabaret di Montmartre, a Parigi, fondato nel novembre 1881 da Rodolphe Salis (1851-1897). Il teatro delle ombre de Le Chat noir consisteva in uno spettacolo con immagini animate, con lastre di zinco poste tra uno schermo e una fonte luminosa. Un pianista accompagnava musicalmente la scena e un artista commentava l'azione.\nSituato ai piedi della \" butte\" (\"collina\") di Montmartre, \"Le Chat noir\" fu uno dei principali luoghi d'incontro della Parigi-bene ed il simbolo della Boh\u00e8me alla fine del XIX secolo.\nStoria.\nFiglio di un produttore di bibite di Ch\u00e2tellerault, Salis, arrivato a Parigi nel 1872, si guadagna da vivere, in un primo tempo, come artista fabbricando oggetti di devozione, prima di concepire l'idea d'associare arte e spaccio di vino.\nImmagina di creare un caff\u00e8 \u00abdi puro stile Luigi XII... con un lampadario in ferro forgiato, d'epoca bizantina, e dove i gentiluomini, i borghesi e i contadini sarebbero invitati, d'ora in poi, a bere l'assenzio, il solito di Victor Hugo (preferito anche da Garibaldi) e l\"'hypocras\" (vino zuccherato e aromatizzato con chiodi di garofano e cannella) in coppe d'oro\u00bb.\nIn realt\u00e0, \"Le Chat noir\", aperto nel novembre 1881, inizi\u00f2 servendo vino di poco pregio in un ambiente privo di sfarzo ma gi\u00e0, sulla porta, i clienti erano accolti da uno svizzero splendidamente gallonato, coperto d'oro dalla testa ai piedi, incaricato di far entrare i pittori e i poeti lasciando fuori gli \u00abinfami curati e i militari\u00bb. Il primo \"Chat noir\" era situato in due piccole stanze in \"boulevard de Rochechouart\". Il suo nome, per alcuni, \u00e8 dovuto ad un gatto nero che Salis trov\u00f2 sul marciapiede durante i lavori. Per altri, il nome e il simbolo del gatto nero erano stati ripresi da un disegno trovato su un muro durante i lavori di restauro di un precedente locale. Progressivamente, l'ambiente fu migliorato per dare un aspetto evocatore dell'epoca di Rabelais.\nSalis aveva incontrato, qualche tempo prima, \u00c9mile Goudeau e lo aveva convinto a trasferire a \"Le Chat noir \"i suoi \"Hydropathes\", che si riunivano sulla \"rive gauche\". Rapidamente, i poeti e gli chansonnier che si esibivano a \" Le Chat noir \"attirarono la migliore clientela di Parigi. Si veniva prima di tutto per le battute spiritose che scaturivano spesso a spese dei clienti, interpellati da uno \u00abGuarda un po'! Sei finalmente uscito di prigione?\u00bb o da un altro \u00abCosa ne hai fatto della tua sgualdrina di ieri ?\u00bb ad un nuovo cliente palesemente accompagnato dalla moglie. Una sera, il futuro re Edoardo VII vi fu apostrofato in questi termini: \u00abE bene! Guardate quello l\u00e0: lo si direbbe il Principe di Galles tutto bagnato di piscia !\u00bb\nSi potevano incontrare a \"Le Chat noir \" il pittore Adolphe Willette, gli chanssonnier Aristide Bruant e Jules Jouy, l'umorista Alphonse Allais e i poeti Charles Cros, Albert Samain, Maurice Rollinat, Paul Verlaine, Maurice Mac-Nab, Jean Richepin ecc. Rodolphe Salis ebbe l'idea d'installare un pianoforte, novit\u00e0 per un cabaret, in modo che la canzone vide veramente il giorno a \"Le Chat noir\"; Erik Satie, le cui composizioni non rendevano molto, fu ingaggiato come secondo pianista nel 1888.\nRaggiunto il successo, Salis trasfer\u00ec il cabaret in un fabbricato di tre piani situato in prossimit\u00e0 di \"rue de Lavel\" (oggi \"rue Victor-Mass\u00e9\"). Nelle diverse sale, fece realizzare decori pseudostorici, sotto l'egida d'illustratori come Henri Rivi\u00e8re e Caran d'Ache. Cre\u00f2 pure, con l'aiuto di Henrie Rivi\u00e8re, un teatro di ombre a colori nel quale furono dati veri piccoli capolavori\n\"Le Chat noir\" fu, secondo Laurent Tailhade, \u00abL'Assommoir e La Divina Commedia amalgamate\u00bb e, secondo Jean Lorrain, \u00abolla-podrida di tutti gli stili e di tutte le stravaganze, la bottega dell'artista rigattiere, di tutto un quartiere di imbrattatele e di poeti, un museo picaresco e barocco di tutte le elucubrazioni di scapigliati venuti ad arenarsi tutti l\u00e0 per vent'anni, di tutti questi relitti: il cattivo gusto accanto a deliziose trovate, statuette policrome e affreschi di Willette; voli di nudit\u00e0 gracili e perverse, sferzate di rose e nimbi d'oro, e gufi impagliati, ferri forgiati e gatti di maiolica; vetrate allegoriche assordanti di colore e di crudele modernit\u00e0, e bassorilievi miniati; musica di Delmet e canzoni di Xanrof\u2026\"Le Chat noir\", la taverna artistico-commerciale del gentiluomo Salis, signore di \"Chatnoirville-en-Vexin\" (ossia Citt\u00e0-del-gatto-nero nel \"Vexin\"), dove con mano benedicente uno scaltro compagnone con baffi da soldataccio smerciava canzoni, sonetti, pochade, uova sode e boccali di birra conditi di gloria nell'ambiente pi\u00f9 miracolosamente truccato\u00bb.\nNumerosi cabaret sparsi nel mondo da allora hanno preso questo nome. Ai suoi tempi, \"Le Chat noir\" conobbe delle imitazioni, la pi\u00f9 conosciuta fu \"L'Abbaye de Th\u00e9l\u00e8me\", \"place Pigalle\", creata da Jules Roques.\nLa rivista \"Le Chat noir\".\nPer promuovere il cabaret, Rodolphe Salis cre\u00f2 la rivista bisettimanale \"Le Chat Noir\" che fu stampata dal gennaio 1882 al 1895 e che incarn\u00f2 lo spirito \"fin de si\u00e8cle\". I collaboratori erano i cantanti e i poeti che si esibivano nel cabaret come pure gli artisti che l'avevano decorato. Caran d'Ache vi disegnava scene militari e Willette dei Pierrot e delle Colombine.\n\"Le Chat noir\" fu uno dei primi a pubblicare brevi articoli scritti da Jean Lorrain.\nJules Roques non imit\u00f2 soltanto il cabaret \"Le Chat noir\" aprendo \"L'Abbaye de Th\u00e9l\u00e8me\", ma anche la rivista pubblicando \"Le Courrier fran\u00e7ais\".\nLetteratura.\nIn questo locale Marcel Proust ha ambientato un episodio di \"Alla ricerca del tempo perduto\" in cui Odette vi si reca assieme a Charlus.\nI clienti famosi.\nLo Chat noir fu frequentato dalle pi\u00f9 importanti personalit\u00e0 culturali e mondane del tempo. Ecco un elenco:"}
{"id": "564187", "revid": "287204", "url": "https://it.wikipedia.org/wiki?curid=564187", "title": "Alessandro Borgia", "text": ""}
{"id": "564191", "revid": "226458", "url": "https://it.wikipedia.org/wiki?curid=564191", "title": "Cantone di Petreto-Bicchisano", "text": "Il Cantone di Petreto-Bicchisano era un cantone dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 6 comuni facenti parte prima della riforma del 2014 erano:"}
{"id": "564193", "revid": "767487", "url": "https://it.wikipedia.org/wiki?curid=564193", "title": "Satelliti naturali del sistema solare", "text": "Segue un prospetto esaustivo di tutti i satelliti naturali di pianeti o pianeti nani riconosciuti ufficialmente dall'Unione Astronomica Internazionale e pertanto caratterizzati da una numerazione progressiva in numeri romani."}
{"id": "564194", "revid": "767487", "url": "https://it.wikipedia.org/wiki?curid=564194", "title": "Cantone di Porto Vecchio", "text": "Il Cantone di Porto Vecchio era una divisione amministrativa dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 4 comuni facenti parte prima della riforma del 2014 erano:"}
{"id": "564195", "revid": "2175", "url": "https://it.wikipedia.org/wiki?curid=564195", "title": "Cantone di Porto-Vecchio", "text": ""}
{"id": "564197", "revid": "132266", "url": "https://it.wikipedia.org/wiki?curid=564197", "title": "Cantone di Sartena", "text": "Il Cantone di Sartena era una divisione amministrativa dell'Arrondissement di Sartena.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 7 comuni facenti parte prima della riforma del 2014 erano:"}
{"id": "564199", "revid": "767487", "url": "https://it.wikipedia.org/wiki?curid=564199", "title": "Cantone di Tallano-Scopamene", "text": "Il Cantone di Tallano-Scopamene era una divisione amministrativa dell'Arrondissement di Sartena. Conta 1261 abitanti.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 12 comuni facenti parte prima della riforma del 2014 erano:"}
{"id": "564203", "revid": "729019", "url": "https://it.wikipedia.org/wiki?curid=564203", "title": "RS-14", "text": "L'RS-14 (indice GRAU 15Zh42) era un missile balistico intercontinentale sovietico conosciuto in Occidente con il nome in codice NATO di SS-16 Sinner. Schierato a partire dalla met\u00e0 degli anni settanta, si tratt\u00f2 del primo tentativo del Paese socialista di creare un sistema mobile di questo tipo. La sua vita operativa fu piuttosto breve, poich\u00e9 venne proibito dagli accordi SALT II.\nStoria.\nSviluppo.\nLo sviluppo di un missile balistico con rampa di lancio mobile venne ufficialmente approvato con decreto il 10 luglio 1969. In realt\u00e0, in via non ufficiale, l'autorizzazione a portare avanti le ricerche su un sistema di questo tipo risaliva a tre anni prima, il 6 marzo 1966. L'Istituto Moscovita di Termodinamica comunque, sotto la guida del progettista capo A. D. Nadiradzye, gi\u00e0 nel 1963 aveva iniziato a lavorare su un missile balistico a rampa mobile. I risultati di questi sforzi si concretizzarono il 14 marzo 1972, quando vol\u00f2 per la prima volta un ICBM noto con il nome di Temp-2S. Si tratt\u00f2 del primo di una serie di test, che andarono avanti fino all'aprile 1976 presso il cosmodromo di Plesetsk, quando furono interrotti. Complessivamente, vennero lanciati 26 esemplari, non tutti con successo.\nImpiego operativo.\nIl missile fu immesso in servizio nelle forze armate sovietiche con il nome di RS-14 o RT-21 Temp 2S a partire dalla fine di febbraio 1976. Tuttavia, il dispiegamento venne interrotto nel 1977 (1978 secondo gli occidentali), e secondo i sovietici non divenne mai realmente operativo.\nL'intelligence occidentale, che riusc\u00ec ad \u201cintercettare\u201d il primo lancio, lo identific\u00f2 con il nome in codice NATO di SS-16 Sinner. Sempre secondo stime occidentali, nel 1979, al tempo della ratifica degli accordi SALT II, ne erano stati costruiti 200 esemplari, di cui 60 stoccati a Plesetsk. Tuttavia, tali accordi vietavano all'Unione Sovietica di produrre ICBM del tipo SS-16, in particolare per quello che riguardava il terzo stadio ed il veicolo di rientro.\nGli ultimi esemplari vennero definitivamente demoliti nei primi anni ottanta, e tutta le installazioni relative a questi sistemi furono rimosse nel 1985.\nTuttavia, diversi componenti e soluzioni adottate sugli SS-16 vennero riprese sul di poco successivo SS-20 Saber, un missile balistico a raggio intermedio.\nDescrizione tecnica.\nL'SS-16 era un ICBM con rampa stradale mobile a tre stadi, con motore a propellente solido, con un veicolo posto alla sommit\u00e0 dell'ultimo stadio che in pratica conteneva la testata.\nIl peso al lancio era compreso tra i 41.500 ed i 44.200 kg, con una lunghezza di 18,5 m ed un diametro di 1,79. Il lancio era a freddo, da un cilindro lungo 20\u00a0m e largo 3,2, su rampa mobile stradale.\nLa gittata massima era compresa tra i 9.200 ed i 10.500 km. Il carico bellico consisteva in una testata nucleare da 650-1.500 chilotoni, del peso massimo di 940\u00a0kg. Questa era contenuta in una sorta di modulo, chiamato PBV (Post Booster Vehicle), che poteva incrementare la gittata utile della testata. Il PBV era posto sulla sommit\u00e0 del terzo stadio.\nIl margine di errore dichiarato dai russi fu di 450-1.640\u00a0m, ma gli occidentali stimarono in realt\u00e0 valori molto pi\u00f9 bassi (360-480). Il sistema di guida era di tipo inerziale autonomo."}
{"id": "564205", "revid": "1149327", "url": "https://it.wikipedia.org/wiki?curid=564205", "title": "Punycode", "text": "Punycode \u00e8 un sistema di codifica definito nella RFC che serve a rappresentare univocamente una sequenza di caratteri unicode tramite una sequenza di caratteri ASCII, per rendere possibile l'uso di tali sequenze nei nomi di dominio, senza dover modificare infrastrutture e standard esistenti. In questo modo si possono gestire nomi di dominio internazionalizzati () aggiungendo all'inizio della stringa punycode i caratteri 'xn--'.\nLa traduzione di sequenze Punycode nella codifica originaria \u00e8 a carico dello user agent.\nAlgoritmo di base.\nL'algoritmo non \u00e8 semplicissimo, tuttavia pu\u00f2 essere ricondotto a operazioni di base elementari, oltre ad essere facilmente implementabile e versatile. Gli elementi principali sono i seguenti:\nUn esempio pu\u00f2 essere dato da \"tot\u00f2\" trascodificato in \"tot-ena\".\nPer capire il cuore dell'algoritmo dovremo soffermarci sul terzo punto. La sequenza alfanumerica dopo quel trattino solitario in realt\u00e0 rappresenta uno o pi\u00f9 numeri, chiamati delta, ognuno associato alla presenza di un carattere Unicode all'interno della stringa. L'ordine dei delta inseriti segue quello dei codici Unicode e non quello della posizione dei caratteri nella stringa iniziale.\nNel caso in questione, ad esempio, la stringa \"ena\" rappresenta la presenza della \u00f2 in 4\u00aa posizione, ma a causa dell'algoritmo usato (in cui entrano in gioco la lunghezza della stringa, i caratteri gi\u00e0 inseriti, e altri parametri) potrebbe significare anche un altro codice unicode in un'altra posizione.\nDelta.\nSoffermandoci adesso sul singolo delta, esso:\nInoltre, cosa pi\u00f9 importante, il delta rappresenta contemporaneamente sia il codice Unicode da inserire all'interno della stringa ASCII che la sua posizione.\nInoltre, dato &lt;n,i&gt; un particolare stato dove n \u00e8 il codice di un carattere da inserire (anzi, lo scostamento rispetto ad un valore base) e i \u00e8 la posizione di inserimento, i \u00e8 vincolato a crescere fino alla lunghezza complessiva della stringa, per poi tornare a 0 e incrementare n di 1; dato i=0, la sequenza degli stati sar\u00e0 simile a questa:\n&lt;n,i&gt;,&lt;n,i+1&gt;...&lt;n,L&gt;,&lt;n+1,i&gt;,&lt;n+1,i+1&gt;... Il valore numerico del delta \u00e8 definito come numero di stati precedenti a uno stato di inserimento.\nIn pratica, dato un certo delta, dividendolo per la lunghezza della stringa base +1, si ottiene come resto la posizione in cui inserire il carattere unicode (posizione che varia da 0 (inizio) a L (fine)), e come quoziente lo scostamento del valore unicode rispetto a un valore base (fissato inizialmente, per comodit\u00e0, a 128).\nThreshold.\nI threshold sono calcolati digit per digit e rappresentano all'interno di ognuno di questi il numero di possibili caratteri-segnalatori della fine del delta, a partire da quello con valore pi\u00f9 basso, la 'a' appunto. In particolare per calcolare il threshold di un singolo digit si avr\u00e0 la formula:\nt(j)=base*(j+1)-bias\ndove j \u00e8 il numero di digit considerato (a partire da 0), base \u00e8 appunto 36, e bias \u00e8 un valore che inizialmente \u00e8 posto a 72, ma che successivamente viene variato al passaggio da un delta all'altro in base ad una particolare formula.\nt(j) inoltre viene vincolato a essere compreso tra un tmin=1 e un tmax=26.\nPer raggiungere tale scopo, se per qualche motivo t(j) scende sotto tmin, viene posto t(j)=tmin e se t(j) va sopra tmax verr\u00e0 posto t(j)=tmax\nEssendo inoltre i caratteri definiti dai threshold dei segnalatori, essi influenzano indirettamente anche il peso di ogni digit, calcolato con la seguente formula:\nDetto in forma pi\u00f9 comprensibile, il peso di ogni digit non sar\u00e0 semplicemente la base^j bens\u00ec (base-t(0))*(base-t(1))...*(base-t(n))\nIterazioni.\nOgni codifica di un delta successivo occorre:\nEsempi.\nTornando al nostro tot\u00f2 (tot-ena) sar\u00e0 facile adesso capire che per mettere la o accentata nella posizione precedente (to\u00f2t) baster\u00e0 sottrarre al delta 1, e ricordando che esso \u00e8 little-endian si deve modificare la sua prima lettera (e), ovverosia: (tot-dna).\nPonendo la \u00f2 accentata ancora prima t\u00f2ot, la trascodifica sar\u00e0 xn--tot-cna ('c'='e'-2)\ne nel caso di \u00f2tot, tot-bna ('b'='e'-3)\nRitornando ora a tot\u00f2, con codifica tot-ena, se vogliamo aggiungere uno \"stato\" al delta, siccome abbiamo gi\u00e0 raggiunto la fine della stringa, il carattere unicode assumer\u00e0 il valore successivo (la o accentata al contrario \u00f3) e l'indice i si azzerer\u00e0 come previsto, ponendosi all'inizio. \u00f3tot avr\u00e0 insomma codifica tot-fna ('f'='e'+1)"}
{"id": "564207", "revid": "283026", "url": "https://it.wikipedia.org/wiki?curid=564207", "title": "RT-2PM2 Topol-M", "text": "L'RT-2PM2 Topol-M (in cirillico: \u0420\u0422-2\u041f\u041c2 \u0422\u043e\u043f\u043e\u043b\u044c-\u041c, nome in codice NATO: SS-27 Sickle B) \u00e8 un missile balistico intercontinentale di fabbricazione russa, il primo ad essere interamente sviluppato dopo la dissoluzione dell'URSS, basato sul RT-2PM ed entrato in servizio presso le forze missilistiche strategiche russe sul finire degli anni '90.\nAnche designato SS-27 Mod 1 secondo le codifiche NATO, RS-12M2 nel trattato START o 15Zh55 secondo l'indice ICBM russo, pu\u00f2 essere utilizzato sia da silo che da rampa mobile.\nIl riarmo con i Topol-M \u00e8 stato sospeso nel 2011 in favore dell'acquisizione dei pi\u00f9 moderni RS-24 Yars dotati di veicolo di rientro con testate multiple. Nel 2012 risultavano in servizio 60 lanciatori mobili e 18 esemplari da silo, per un totale di 78 unit\u00e0.\nL'RT-2PM2 \u00e8 stato utilizzato per condurre lo sviluppo del missile balistico intercontinentale imbarcato R-30 Bulava, in servizio presso la marina militare russa dal 2018.\nSviluppo.\nLo sviluppo di questo sistema d'arma inizi\u00f2 alla fine degli anni ottanta, con lo scopo di elaborare una versione ulteriormente perfezionata dell'SS-25. Tuttavia, fu completamente riprogettato nel 1992. La nuova versione venne autorizzata nel febbraio 1993, ed il primo lancio si ebbe il 20 dicembre 1994. Tuttavia, il primo test coronato da successo risale al 1995. Da allora, vennero effettuati una serie di test, tutti coronati da successo. Tra questi, molto importante \u00e8 stato il decimo lancio, effettuato il 10 febbraio 2000: in questa occasione, un SS-27 lanciato dal cosmodromo di Plesetsk, a nord di Mosca, raggiunse la zona obiettivo di Kura, in Kam\u010datka, percorrendo circa 8.000\u00a0km. Molto importante \u00e8 stato anche il dodicesimo test (settembre del 2000), quando per la prima volta un Topol-M venne lanciato da una rampa mobile.\nL'ingresso in servizio risale al 27 dicembre 1997, ma il primo reggimento da silo fu dichiarato operativo l'anno successivo. I primi esemplari su lanciatore mobile fecero il loro ingresso in servizio nel 2001. Tuttavia, la produzione di questa arma \u00e8 stata ostacolata dalla cronica mancanza di fondi che ha caratterizzato le forze armate russe negli anni novanta.\nIl programma \u00e8 stato tuttavia accelerato negli anni successivi e attualmente sono in corso ulteriori sviluppi sul potenziamento stesso dell'arma. Inizialmente, era stata prevista la produzione di 350 esemplari, ma successivamente il piano \u00e8 stato pesantemente ridimensionato.\nAttualmente, viene prodotto dal MIT (Istituto Moscovita di Termotecnica). La produzione \u00e8 standardizzata, e non presenta differenze fra la versione lanciabile da silo e quella per rampa mobile.\nPer il 2010, le forze armate russe contano di avere in servizio 65 esemplari da silo e 35 su rampa mobile, con una velocit\u00e0 di produzione di circa 6 esemplari annui al costo unitario di 3,7 miliardi di rubli, con dei costi complessivi stimati in 700 miliardi. Tuttavia, fonti russe hanno dichiarato che la produzione degli esemplari su rampa mobile sar\u00e0 interrotta nel corso del 2009, e sostituita con quella dei pi\u00f9 recenti RS-24 Yars.\nTecnica.\nL'SS-27 \u00e8 un ICBM a tre stadi, con propellente solido. La lunghezza \u00e8 di 22,7 metri ed il diametro raggiunge gli 1,86-1,95 metri. Il peso al lancio \u00e8 di 47,2 tonnellate, con una capacit\u00e0 di carico stimata \u00e8 di circa 1\u00a0000-1\u00a0200 kg. La gittata massima \u00e8 nell'ordine dei 10\u00a0000-10\u00a0500 chilometri, con un sistema di guida di tipo inerziale autonomo.\nIl propellente solido ne permette una lunga vita operativa in assenza di grandi costi di manutenzione e con un tempo di reazione all'ordine di lancio inferiore ai dieci minuti.\nI russi non hanno comunicato nulla riguardo al CEP, ma fonti occidentali lo ritengono di circa 350 metri.\nLa standardizzazione che caratterizza questo missile \u00e8 elevata: infatti, non ci sono differenze tra la versione lanciabile da silo e quella per rampa mobile. Ogni missile, dunque, pu\u00f2 essere lanciato indifferentemente in entrambi i modi. Ovviamente, i lanciatori mobili garantiscono una maggiore capacit\u00e0 di sopravvivenza, grazie alla loro mobilit\u00e0 ed alle loro capacit\u00e0 di movimento fuori strada.\nPer quanto riguarda i lanciatori mobili, vengono utilizzati degli automezzi MAZ-7917, equipaggiati con un tubo di lancio della lunghezza di 23 metri e del diametro di due.\nL'armamento del Topol-M consiste in una singola testata nucleare da 550 kt: questo per fare in modo che rispetti i trattati START II. Tuttavia, si ritiene che possa essere facilmente modificato per l'imbarco di testate MIRV (secondo fonti NATO, la capacit\u00e0 di carico sarebbe da tre a sei). Inoltre, potrebbe trasportare anche delle testate manovrabili, che sono state provate sul missile nel 1998.\nLe testate stesse sono schermate e in grado di resistere a contromisure elettroniche, radiazioni e interferenze.\nIl fatto di utilizzare propellente solido permette al Topol-M di essere mantenuto in stato di allerta per lunghi periodi di tempo, e di essere quindi preparato al lancio in pochissimi minuti in caso di necessit\u00e0.\nIn generale, comunque, gli esperti statunitensi lo ritengono tecnicamente piuttosto simile ai Minuteman-III, anche se questi ultimi possono essere lanciati solo da silo.\nCapacit\u00e0 di eludere le difese ABM.\nI russi ritengono questo sistema d'arma praticamente immune allo scudo antimissile (ABM) in corso di realizzazione da parte degli Stati Uniti. Infatti, sono stati sviluppati numerosi accorgimenti in questo senso.\nI Topol-M SS-27 sono relativamente vulnerabili nella fase iniziale di lancio, cosiddetta \u201cBoost Phase\u201d, nella quale gli americani ritengono che potrebbero intervenire i missili schierati in Polonia.\nIn generale, quindi, grazie alle sue doti di manovrabilit\u00e0 ed alle sue capacit\u00e0 tecniche, si tratta di un missile con capacit\u00e0 di sopravvivenza estremamente elevate nei confronti di una difesa ABM.\nIl servizio.\nIl Topol-M \u00e8 entrato in servizio nel dicembre 1997, ed \u00e8 uno dei pi\u00f9 moderni missili balistici sviluppati in Russia. I vertici delle forze armate prevedono che diventi l'elemento fondamentale della componente strategica del XXI secolo.\nNell'ottobre 2009, risultano in servizio 68 esemplari, inquadrati nella 27\u00aa Armata Missilistica.\nSi tratta di un sistema d'arma in grado di colpire qualunque obiettivo negli Stati Uniti continentali, estremamente efficace nel cosiddetto \"first strike\". Inoltre, il fatto di poter agire su lanciatori mobili, in grado di operare fuori strada, li rende molto difficili da individuare.\nNel gennaio 2009, fonti russe hanno accennato al fatto che la produzione dei sistemi mobili Topol-M sarebbe stata interrotta entro l'anno, sostituita da quella per i nuovi RS-24, in grado di trasportare testate MIRV."}
{"id": "564208", "revid": "65386", "url": "https://it.wikipedia.org/wiki?curid=564208", "title": "Bolla alessandrina", "text": ""}
{"id": "564210", "revid": "47767", "url": "https://it.wikipedia.org/wiki?curid=564210", "title": "Peter Simon Pallas", "text": "Dopo la laurea in Scienze Biologiche all'Universit\u00e0 di Berlino, intraprese una serie di spedizioni scientifiche consecutive in Russia, ove rinvenne i resti del Mammut e nel 1772 scopr\u00ec vicino a Krasnojarsk, in Siberia, la prima pallasite, un tipo di meteorite costituito da cristalli di olivina inglobati in una matrice di ferro-nickel.\nHa dato il suo nome a una serie di specie, fra le quali il \"Felis manul\"."}
{"id": "564211", "revid": "122272842", "url": "https://it.wikipedia.org/wiki?curid=564211", "title": "Dromomania", "text": "La dromomania (dal greco \u03b4\u03c1\u03cc\u03bc\u03bf\u03c2 (\"dromos\"), \"corsa\", e \u03bc\u03b1\u03bd\u03af\u03b1 (\"mania\"), \"ossessione\", ossia \"ossessione del viaggio\") o poriomania \u00e8 la tendenza nevrotica ossessiva a camminare senza una meta precisa. Pu\u00f2 anche manifestarsi sotto forma di fughe improvvise.\n\u00c8 presente in alcuni soggetti anoressici, epilettici e schizofrenici. Il dromomane, in buona sostanza, vede nel camminare un modo per liberare la propria mente da tutti i pensieri che lo affliggono, egli spesso rinuncia a molte cose per perseguire la sua mania e tende a vivere una vita isolata.\nIn contesti non clinici pu\u00f2 indicare il desiderio di viaggiare; in questo caso \u00e8 sinonimo di Wanderlust."}
{"id": "564213", "revid": "2049984", "url": "https://it.wikipedia.org/wiki?curid=564213", "title": "Palazzo Pubblico (San Marino)", "text": "Il Palazzo Pubblico, noto anche come Palazzo del Governo, \u00e8 il luogo nel quale si svolgono le cerimonie ufficiali della Repubblica di San Marino ed \u00e8 sede dei principali organi istituzionali e amministrativi, quali i capitani reggenti, il Consiglio Grande e Generale, il Consiglio dei XII ed il Congresso di Stato.\nSi trova nella capitale dello Stato, Citt\u00e0 di San Marino, situata sul monte Titano.\nStoria.\nL'edificio si erge dove un tempo sorgeva la \"Domus Magna Comunis\", ossia il vecchio palazzo, datato intorno alla fine del XIV secolo (1380-1392). Il vecchio palazzo, nonostante numerosi restauri, fu abbattuto verso la fine dell'Ottocento.\nIl nuovo palazzo pubblico, noto anche come \"palazzo governativo\", fu costruito tra gli anni 1884 e 1894 su progetto dell'architetto romano Francesco Azzurri, che lo disegn\u00f2 nello stile severo e semplice dei palazzi comunali del Duecento e del Trecento. La prima pietra fu posata il 17 maggio 1884 e la solenne inaugurazione avvenne il 30 settembre 1894. Oratore della cerimonia fu Giosu\u00e8 Carducci, che nell'occasione pronunci\u00f2 il discorso \"sulla libert\u00e0 perpetua\".\nPer i lavori in pietra fu impiegata manodopera locale, sotto la direzione del capomastro Giuseppe Reffi, mentre per le decorazioni, gli arredi e i manufatti furono scelti artigiani forestieri.\nIl 30 settembre 1996 \u00e8 stato ultimato un intervento di restauro e ristrutturazione, diretto dall'architetto Gae Aulenti.\nIl palazzo.\nLa facciata.\nLa facciata del Palazzo Pubblico \u00e8 sostenuta da tre arcate a sesto acuto ed \u00e8 caratterizzata dalla presenza di tre grandi aperture e dalla torre dell'orologio.\nSulla superficie in pietra arenaria sono presenti gli stemmi di illustri casate italiane, mentre sopra le arcate del portico sono inseriti quelli dei quattro Castelli che componevano l'antica Repubblica, ovvero Serravalle, Fiorentino, Faetano e Montegiardino.\nSulla destra della facciata si trova una statua in bronzo del fondatore della Repubblica, il Santo Marino, realizzata nel 1894 dallo scultore Giulio Tadolini.\nSulla torre dell'orologio si trova un trittico in mosaico raffigurante i santi Leo, Agata e Marino.\nI merli della torre, cos\u00ec come quelli del corpo principale, sono di tipo guelfo.\nAl centro della facciata \u00e8 presente il balcone dal quale, il 1\u00ba aprile e il 1\u00ba ottobre di ogni anno, vengono annunciati i nomi dei capitani reggenti eletti per il semestre.\nSotto al portico si aprono tre grandi portoni di ingresso ed \u00e8 presente un busto marmoreo, realizzato sempre da Giulio Tadolini, raffigurante l'architetto Francesco Azzurri.\nL'atrio.\nL'atrio del palazzo \u00e8 caratterizzato da uno stile sobrio ed allo stesso tempo elegante.\nLa scena viene dominata dall'ampio scalone in pietra che porta sino alla balconata.\nIl soffitto \u00e8 costituito da un impalcato in legno policromo con un fregio decorativo, mentre le pareti sono in pietra.\nSulla parte di sinistra \u00e8 appeso uno stemma della Repubblica, mentre a destra \u00e8 presente un busto in bronzo, opera di Tullo Golfarelli, raffigurante Giosu\u00e8 Carducci che il 30 settembre 1894 pronunci\u00f2 l'orazione inaugurale del palazzo.\nIn alto, sulle pareti, un fascione a tempera riporta gli stemmi dei personaggi e degli Stati che hanno dimostrato amicizia nei confronti della Repubblica nell'arco dei secoli.\nIn fondo all'atrio vi sono le porte che danno accesso alle stanze dove i Capitani Reggenti ricevono gli ospiti importanti ed i cittadini.\nLo scalone d'onore.\nLungo le pareti dello scalone vi sono diverse lapidi raffiguranti illustri personaggi sammarinesi e stranieri (tra cui Giuseppe Mazzini), insieme a due balestre del Cinquecento.\n\u00c8 presente inoltre la testa bronzea di Abramo Lincoln, a cui i sammarinesi concessero la cittadinanza onoraria nel 1861.\nIl presidente statunitense, in quello stesso anno, dimostr\u00f2 la sua simpatia nei confronti della Repubblica scrivendo ai capitani reggenti:\nIl piano intermedio.\nNel piano intermedio c'\u00e8 una piccola tempera murale che ricorda il periodo di occupazione alberoniana e la successiva liberazione. Il cardinale Giulio Alberoni \u00e8 raffigurato in un grande albero che sant'Agata, raffigurata come una stella, colpisce con un raggio di luce, troncandone il ramo. L'occupazione alberoniana cess\u00f2 il 5 febbraio 1740, giorno di sant'Agata, che da quel momento divenne patrona della Repubblica.\nUn busto marmoreo ricorda papa Clemente XII che si impegn\u00f2 per la libert\u00e0 dei sammarinesi.\nUna porta, infine, conduce ai locali adibiti a sala stampa.\nIl vestibolo.\nNel vestibolo, fra le due porte d'accesso alla sala del Consiglio Grande e Generale, si pu\u00f2 osservare un trittico in ceramica raffigurante i tre santi protettori della Repubblica, ossia san Marino, san Quirino e sant'Agata. Il trittico si trovava originariamente sulla torre dell'orologio, ma fu poi spostato nel 1922 poich\u00e9 compromesso dagli agenti atmosferici.\nUna porta conduce agli uffici ed alla tribuna dalla quale i cittadini possono assistere ai lavori parlamentari.\nLa sala del Consiglio dei XII.\nLa sala \u00e8 un piccolo ambiente dove si riunisce il Consiglio dei XII.\nNella sala \u00e8 presente il dipinto \"San Marino\" del pittore Bartolomeo Gennari.\nLa sala del Consiglio Grande e Generale.\nLa sala del Consiglio Grande e Generale \u00e8 destinata allo svolgimento dell'attivit\u00e0 parlamentare della Repubblica. \u00c8 circondata dai sessanta scranni dei consiglieri, realizzati su progetto di Gae Aulenti.\nSulla parete frontale \u00e8 visibile la grande tempera raffigurante \"L'apparizione di san Marino al popolo\", realizzata da Emilio Retrosi nel 1894. Il santo \u00e8 rappresentato sulle prime rampe del monte Titano mentre dona ai sammarinesi il suo ideale di libert\u00e0 e indipendenza. Alla destra del santo vi sono due capitani reggenti (di cui uno \u00e8 Pietro Tonnini), mentre alla sinistra \u00e8 raffigurato il popolo con gli stendardi delle corporazioni. \u00c8 raffigurato un bimbo in fasce, Sady Serafini, il cittadino sammarinese che morir\u00e0 sul Carso dopo essersi arruolato come volontario nell'Esercito Italiano durante la prima guerra mondiale.\nAltre decorazioni della sala sono opera dei pittori senesi Pietro Lolli, Giuseppe Rossi e Carlo Merlini.\nLa Sala dello Scrutinio.\n\u00c8 la sala dove semestralmente si svolgono le operazioni di spoglio delle schede per la nomina dei capitani reggenti.\nSulla parete sono presenti due dipinti secenteschi raffiguranti Giovanni Battista e san Marino lapicida.\nCuriosit\u00e0.\nIl palazzo pubblico \u00e8 raffigurato sulle monete euro sammarinesi da due euro."}
{"id": "564217", "revid": "31851", "url": "https://it.wikipedia.org/wiki?curid=564217", "title": "Pietra ollare", "text": ""}
{"id": "564222", "revid": "31851", "url": "https://it.wikipedia.org/wiki?curid=564222", "title": "Pietra Saponaria", "text": ""}
{"id": "564224", "revid": "6923", "url": "https://it.wikipedia.org/wiki?curid=564224", "title": "Polizza di carico", "text": "La polizza di carico (in inglese Bill of Lading, abbreviato B/L) \u00e8 un documento \"rappresentativo\" di merce caricata su una determinata nave (ship/vessel) in forza di un contratto di nolo marittimo o di un contratto di trasporto.\nIl termine rappresentativo significa che il (legittimo) possessore del documento ha diritto di farsi consegnare la merce all'arrivo.\n\u00c8 solitamente un documento \"all'ordine\" che si trasferisce mediante girata \"endorsement\" (proprio come un assegno).\nQuesta caratteristica consente di trasferire una o pi\u00f9 volte la propriet\u00e0 della merce durante il viaggio e fino all'arrivo a destinazione.\nLa polizza di carico deve indicare:\nQuest'ultima annotazione \u00e8 particolarmente importante perch\u00e9 senza di essa il documento rimane una semplice ricevuta e non acquista la caratteristica di rappresentativo di merce liberamente trasferibile (negoziabile).\nPer le ragioni pi\u00f9 sotto specificate la B/L deve inoltre indicare il numero degli \"originali\" emessi.\nLa B/L deve inoltre essere \"pulita\" (clean), non contenere cio\u00e8 indicazioni pregiudiziali per lo stato della merce ed il suo trasporto come ad esempio: contenitori o imballaggi usati o danneggiati, presenza di ruggine o inquinanti, sigilli rotti, caricamento sopra coperta (on deck), ecc.\nInfine la B/L liberamente negoziabile non deve:\nAllo scopo di evitare che un eventuale smarrimento del documento causi l'impossibilit\u00e0 di consegna della merce nel porto di arrivo la B/L viene emessa in pi\u00f9 \"originali\" (solitamente tre) \"ad un unico effetto\": una volta utilizzato un originale i restanti sono privi di efficacia.\nChi vuole essere certo di vedersi consegnare la merce deve quindi avere in mano il \"giro completo\" (full set) della B/L."}
{"id": "564230", "revid": "367445", "url": "https://it.wikipedia.org/wiki?curid=564230", "title": "Filtro di Kalman", "text": "Il filtro di Kalman \u00e8 un efficiente filtro ricorsivo che valuta lo stato di un sistema dinamico a partire da una serie di misure soggette a rumore. Per le sue caratteristiche intrinseche \u00e8 un filtro ottimo per rumori e disturbi agenti su sistemi gaussiani a media nulla. Trova utilizzo come osservatore dello stato, come loop transfer recovery (LTR) e come sistema di identificazione parametrica. Il problema della progettazione del filtro di Kalman \u00e8 il problema duale del regolatore lineare quadratico (LQR).\nStoria.\nIl filtro prende il nome da Rudolf E. Kalman, sebbene in realt\u00e0 Thorvald Nicolai Thiele e Peter Swerling abbiano sviluppato un algoritmo simile in precedenza. Stanley Schmidt \u00e8 generalmente riconosciuto essere stato il primo a sviluppare una realizzazione pratica di un filtro di Kalman. Durante una visita di Kalman al Centro di Ricerche Ames della NASA Schmidt vide l'applicabilit\u00e0 delle idee di Kalman al problema della stima delle traiettorie per il programma Apollo e fin\u00ec con l'includerlo nel programma del computer di bordo dell'Apollo. Il filtro fu sviluppato in articoli scientifici da Swerling (1958), Kalman (1960) e Kalman e Bucy (1961).\nIn seguito, partendo dalla formulazione originaria di Kalman che ora \u00e8 chiamata il filtro \"semplice\" di Kalman, sono stati sviluppati numerosi tipi di filtro di Kalman; alcuni esempi sono il filtro \"esteso\" di Schmidt, il filtro di \"informazione\" e diversi filtri \"a radice quadrata\" sviluppati da Bierman, Thornton e molti altri. Anche l'anello ad aggancio di fase (PLL), circuito elettronico usato in innumerevoli applicazioni quali la radio, i calcolatori elettronici e la trasmissione dati, pu\u00f2 essere considerato un filtro di Kalman.\nFiltro di Kalman a tempo continuo.\nDefinizione del problema.\nSi consideri l'applicazione del problema ad un generico sistema MIMO: dato un sistema dinamico lineare stazionario soggetto a rumore di processo formula_1 e rumore di misura formula_2, si scrivono le equazioni caratteristiche come:\ndove i rumori formula_1 e formula_2 sono incorrelati nel tempo, congiuntamente gaussiani a media nulla. Senza troppa perdita di generalit\u00e0 si pu\u00f2 considerare formula_7 (caso di un sistema strettamente proprio). Dato il rumore, si scriva una matrice formula_8 detta matrice di covarianza come:\ndove\nCome ipotesi aggiuntive si prendano: formula_13 (definita positiva), ovvero la componente di rumore \u00e8 a covarianza non nulla su ogni uscita, formula_14, ovvero i rumori su stato e uscita sono incorrelati; lo stato \u00e8 modellizzato come una variabile casuale gaussiana tale che:\ne inoltre i rumori e lo stato sono incorrelati, ovvero:\nOsservatore dello stato.\nSi consideri a questo punto l'osservatore\nDa qui, con semplici passaggi algebrici per sostituzione, \u00e8 possibile scrivere la dinamica dell'errore nel seguente modo:\ndove si definiscono\nScrivendo ora\nIl valore atteso dell'errore segue una dinamica in evoluzione libera non forzata, come nel caso di un sistema autonomo. Si definisca in questo caso la matrice di covarianza dell'errore\nL'obiettivo di ottimizzazione \u00e8 quindi trovare formula_28 che minimizza la cifra di merito\ncon formula_30 vettore generico di dimensioni opportune.\nForma del filtro di Kalman.\nSi dimostra che il guadagno formula_28 che risolve il problema di ottimizzazione ha la forma\ndove formula_33 \u00e8 la soluzione dell'equazione di Riccati scritta nella forma\ncon condizione iniziale\nSi tratta esattamente del caso duale del problema di ottimizzazione per il controllo LQ.\nPropriet\u00e0 del filtro di Kalman.\nSi studiano qui le propriet\u00e0 del filtro di Kalman su orizzonte temporale infinito. Un risultato importante riguarda la stabilit\u00e0 del filtro: si definisca la matrice formula_36 come partizione della matrice formula_37, ovvero tale che\nAllora il filtro di Kalman risulta stabile se la coppia formula_39 \u00e8 raggiungibile e se la coppia formula_40 \u00e8 osservabile.\nSotto queste ipotesi lo stimatore ottimo \u00e8:\ncon\ndove formula_43 \u00e8 l'unica soluzione definita positiva dell'equazione stazionaria di Riccati\nStabilit\u00e0 asintotica.\nSotto le ipotesi considerate il filtro di Kalman \u00e8 asintoticamente stabile, in quanto si verifica che tutti i poli del filtro hanno parte reale negativa, ovvero gli autovalori della matrice formula_45 sono a parte reale negativa.\nFiltro di Kalman a tempo discreto.\nDefinizione del problema.\nSi consideri l'applicazione del problema a un generico sistema MIMO: dato un sistema dinamico lineare stazionario soggetto a rumore di processo formula_46 e rumore di misura formula_47, si scrivono le equazioni caratteristiche come:\ndove i rumori formula_46 e formula_47 sono incorrelati, gaussiani a media nulla.\nNe risultano le formule (stima filtrata dello stato, varianza dell'errore di stima filtrata, predittore dello stato, varianza dell'errore di predizione):\nDove:"}
{"id": "564232", "revid": "254401", "url": "https://it.wikipedia.org/wiki?curid=564232", "title": "Maestro d'ascia", "text": "Il maestro d'ascia (anche mastro d'ascia) \u00e8 una professione di spicco dei vecchi cantieri navali, quando le imbarcazioni venivano ancora costruite prevalentemente in legno.\nEsperti dei vari tipi di legname ne riconoscevano l'essenza, l'uso, e, infine, la collocazione all'interno dell'imbarcazione. La loro bravura consisteva nel sagomare e adattare il ceppo di legno a quella che poi sarebbe stata la sua definitiva funzione (ordinate, madieri...). Tale operazione di sagomatura era appunto fatta con un attrezzo chiamato ascia.\nLa figura del maestro d'ascia \u00e8 ancora presente nei cantieri di svariate localit\u00e0 italiane ed \u00e8 riconosciuta nel codice della navigazione, insieme a quella di ingegneri e costruttori, come facente parte del personale tecnico addetto alle costruzioni navali."}
{"id": "564236", "revid": "254059", "url": "https://it.wikipedia.org/wiki?curid=564236", "title": "Castel Thun", "text": "Castel Thun (\"Burg Thun \"in tedesco) \u00e8 un monumentale fabbricato di origine medievale, fra i meglio conservati del Trentino e da sempre destinato a sede principale della potente famiglia dei conti Thun. Sorge nel territorio comunale di Ton, in Val di Non. Da sabato 17 aprile 2010, dopo 18 anni di lavori di restauro, Castel Thun \u00e8 visitabile dal pubblico.\nStoria.\nIl castello si chiamava in origine Castel Belvesino, dal nome del dosso su cui era stato eretto. Prese poi il nome della famiglia titolare, i Tono. Questi tedeschizzarono il cognome in Thun. Fu pi\u00f9 volte danneggiato da incendi - durante uno dei quali, nel 1569, perse la vita Sigismondo Thun, oratore imperiale al Concilio di Trento.\nStoria della famiglia Thun.\nImponente e austero, ma dotato al tempo stesso di una speciale eleganza, il castello rispecchia il carattere dell'omonima stirpe trentina che vi stabil\u00ec la propria sede intorno alla met\u00e0 del XIII secolo. Gi\u00e0 al tramonto del Medioevo i Thun estesero i loro domini su gran parte delle valli del Noce, incorporando castelli e giurisdizioni. Da allora rimasero una delle pi\u00f9 potenti famiglie feudali della regione, dividendosi in numerosi rami, uno dei quali si radic\u00f2 in Boemia, dove nel 1629 acquis\u00ec, per tutto il casato, il predicato di Thun-Hohenstein e il titolo di conti dell'impero. A tutt'oggi, diverse linee della famiglia vivono tra Austria, Repubblica Ceca, Repubblica Slovacca, Italia (in particolare Bolzano e Milano).\nStoria del castello.\nIl maniero sorge in cima al colle sopra il paese di Vigo di Ton, in posizione panoramica rispetto all'intera Val di Non. Il castello, costituito da torri, mura, bastioni e fossato, deve l'attuale aspetto alle modifiche intraprese nel Cinquecento e nel Seicento. Al 1566 risale la Porta Spagnola attraverso la quale si accede al ponte levatoio e al primo cortile, costruita in stile moresco, si racconta, dopo un viaggio in Spagna di Giorgio Thun. L'ambiente pi\u00f9 famoso \u00e8 la secentesca \"Stanza del Vescovo\", interamente rivestita di legno di cirmolo, con soffitto a cassettoni e stufa in maiolica.\nLuogo.\nCastel Thun si trova all'ingresso della Val di Non, un ampio altopiano solcato dal torrente Noce, nel comune di Ton.\nCastel Thun oggi.\nNel 1992 la Provincia Autonoma di Trento, ha comperato Castel Thun provvedendo al suo restauro e alla catalogazione degli arredi e della ricca biblioteca, nonch\u00e9 all'inventariazione dell'archivio di famiglia.\nA partire dal 17 aprile 2010, a conclusione dei lavori di restauro, il castello \u00e8 visitabile. Costituiscono una grande attrazione per i visitatori gli arredi del castello, utili per restituire l'immagine di un castello utilizzato lungo i secoli fino alla seconda met\u00e0 del Novecento.\nIl castello \u00e8 diventato la quarta sede del museo Castello del Buonconsiglio. Monumenti e collezioni provinciali (assieme al Castello del Buonconsiglio di Trento, a Castel Beseno di Besenello e al Castello di Stenico di Stenico). Il Museo ne cura l'apertura e le attivit\u00e0 essa correlate."}
{"id": "564240", "revid": "1862310", "url": "https://it.wikipedia.org/wiki?curid=564240", "title": "Rilievo", "text": "Il rilievo \u00e8 un processo integrante della geometria descrittiva, avente lo scopo di rappresentare un manufatto esistente, per lo pi\u00f9 architettonico.\nQuesto utilizza documentazioni (di ubicazione, catastale, di conservazione) e rilievi storici, schizzi quotati, documentazione fotografica e disegni tecnici per finalit\u00e0 diverse, quali:\nFasi del rilievo.\nUn rilievo eseguito in maniera scientifica deve essere condotto in pi\u00f9 fasi:\nAl rilievo propriamente detto, segue la fase di restituzione grafica nella quale si redigono gli elaborati grafici inizialmente previsti.\nMetodologia del rilievo.\n1) eidotipi\nil piano terra;\ntutti gli altri piani, compreso quello interrato;\nun numero sufficiente di sezioni verticali e tutti i prospetti;\ndettagli architettonici e costruttivi.\n2) misurazione dal vero\nle misure planimetriche, cio\u00e8 quelli delle piante, pu\u00f2 essere eseguita con il metodo della trilaterazione o attraverso le coordinate Ortogonali.\nil metodo delle trilaterazioni in generale esso consiste nel determinare ogni punto notevole, del perimetro planimetrico da rilevare, come vertice di un triangolo aventi un lato appartenente alla cosiddetta retta di base r. In cui si stabilisce, quando \u00e8 possibile, che la direzione di tale retta base, sia parallela a al lato da rilevare.\nil metodo delle coordinate Ortogonali in esso si stabilisce una retta base \"b\", in modo che sia, quanto possibile, parallela ad un lato \"l\" del perimetro dell'edificio da rilevare e, sulla retta \"b\", si proiettano ortogonalmente i punti di tale lato \"l\". Ciascun punto \"P\" di \"l\" viene individuato attraverso due coordinate, rispettivamente, quella della distanza di \"P\" dalla retta base \"b\", detta ordinata, e quella della distanza di P^(proiezione di P) da un punto fisso o della retta base b, detta ascisse. Pertanto il punto fisso \"o\" viene detto origine della retta base, per cui conviene posizionarlo in modo che coincidesse con la proiezione del estremo sinistro di tale lato \"l\".\n3) disegno tecnico.\nEsempi.\nRilevamento dell'angolo retto.\nSi prendono due misure = 3 e 4, rispettivamente, sui cateti dell'angolo da rilevare, se l'ipotenusa risulta = 5, significa che tale angolo \u00e8 retto, dunque grado sessadecimale = 90\u00b0.\nTrilaterazione del cerchio.\nConsiderato che sono sufficienti tre punti per disegnare una circonferenza \"Fi\", tuttavia la costruzione reale di una circonferenza \"Fi\" (come base di una superficie conica) non corrisponde proprio ad una circonferenza ma ad una spezzata che approssima \"Fi\". La procedura per rilevare Fi, consiste nel trilaterare i vertici di Fi rispetto a due (o pi\u00f9) punti di una retta base.\nIl termine punto base significa che esso fa da centro di un fascio proprio di rette (stella propria di rette) passanti per un numero sufficiente di punti dell'oggetto da rilevare.\nSuggerimento:\nTrilaterazione di una superficie conica K.\nProcedimento"}
{"id": "564245", "revid": "1522738", "url": "https://it.wikipedia.org/wiki?curid=564245", "title": "Partito Comunista Sammarinese", "text": "Il Partito Comunista Sammarinese fu un movimento politico operante nella Repubblica di San Marino dal 1941, fondato da Ermenegildo Gasperoni, al 1990.\nFra il 1945 ed il 1957 il PCS govern\u00f2 il Paese assieme al Partito Socialista Sammarinese.\nNel 1973 e nel 1986 si alle\u00f2 con il Partito Democratico Cristiano Sammarinese.\nNel 1990, in seguito alla caduta dei regimi dell'Europa Orientale, rinuncia all'ideologia comunista. Dalle ceneri del partito nacque il Partito Progressista Democratico Sammarinese (PPDS) successivamente trasformatosi nel Partito dei Democratici. \nNel 1992 un'ala scissionista decise di fuoriuscire dal PPDS e dare vita a Rifondazione Comunista Sammarinese, un nuovo soggetto politico che si ispirava al disciolto PCS.\nL'organizzazione giovanile del partito era la \"Federazione Giovanile Comunista San Marino\", che aderiva alla Federazione Mondiale della Giovent\u00f9 Democratica (FMGD).\nRifondazione nel 1992.\nDopo lo scioglimento del PCS, nel 1992 il partito \u00e8 stato rifondato da Giuseppe Amici, allora capitano reggente. Alle elezioni del 2006 ha ottenuto il 3,4% dei voti eleggendo due consiglieri al Consiglio Grande e Generale ed entrando a far parte della coalizione di governo. L'attuale segretario \u00e8 Ivan Foschi. Il partito \u00e8 stato uno dei fondatori del Partito della Sinistra Europea."}
{"id": "564246", "revid": "1305772", "url": "https://it.wikipedia.org/wiki?curid=564246", "title": "Singalese", "text": "Singalese (o cingalese) pu\u00f2 riferirsi a:"}
{"id": "564247", "revid": "484362", "url": "https://it.wikipedia.org/wiki?curid=564247", "title": "Sinhala", "text": ""}
{"id": "564249", "revid": "1862310", "url": "https://it.wikipedia.org/wiki?curid=564249", "title": "Rilievo dell'architettura", "text": "Il rilievo dell'architettura \u00e8 la raccolta di informazioni necessarie e sufficienti a consentire la ricostruzione di un'opera architettonica con le tecniche originarie. Nella realt\u00e0, cos\u00ec come risulta dai corsi delle Facolt\u00e0 di Architettura e Ingegneria, il rilievo di un'opera architettonica si riduce ad una rappresentazione grafica della stessa.\nFasi di rilievo.\nLe fasi di rilievo sono essenzialmente due:\nRilievo diretto.\nIl rilievo diretto, la cui origine risale alla notte dei tempi, \u00e8 quello che offre maggior garanzie, perch\u00e9 consente di toccare con mano il manufatto e, specialmente se eseguito direttamente dall'architetto, assicura l'acquisizione di informazioni valide. Per contro richiede tempi lunghi e risulta particolarmente pericoloso quando si tratta di rilevare elementi architettonici difficilmente raggiungibili o pericolanti.\nLaser scanner 3D.\nIl rilievo con il laser scanner 3D \u00e8 l'ultimo nato e, effettuando una scansione dell'edificio, ci offre, in tempo reale, le coordinate spaziali di un insieme di punti, detto \"nuvola di punti\" appartenenti all'edificio, dai quali \u00e8 possibile ottenere, con software dedicati, le rappresentazioni grafiche desiderate.\nRilievo fotogrammetrico.\nIl rilievo fotogrammetrico ha un secolo di vita e pu\u00f2 considerarsi la via di mezzo tra il \"rilievo diretto\" ed il \"laser scanner 3D\". Infatti questo tipo di rilievo ci mette a disposizione una serie di immagini fotografiche stereo misurabili nelle tre dimensioni. In pratica offre i vantaggi del \"laser scanner 3D\" per quanto riguarda la ripresa, che avviene in tempi brevissimi e consente di stare a distanza dall'oggetto rilevato, e quelli del \"rilievo diretto\" per quanto riguarda la restituzione, che pu\u00f2 essere fatta anche a distanza di anni. Le immagini possono essere prese da terra oppure montando una camera metrica su un Aeromobile a pilotaggio remoto (APR, o anche detto drone), riducendo i problemi di distorsione ed eliminando i processi di post elaborazione delle immagini ricavate che non dovranno essere raddrizzate. \u00c8 possibile, grazie allo sviluppo tecnologico della sensoristica che ha portato alla commercializzazione di sensori di dimensioni ridotte ma garantendo una qualit\u00e0 elevata, montare sull'APR, oltre alla camera metrica (contemporaneamente o da sola), anche una termocamera per ottenere informazioni relative al degrado del materiale che caratterizza il manufatto in analisi.\nRilevazioni finalizzate al restauro dell'edificio.\nRilievo tecnologico e strutturale.\n\u00c8 volto alla comprensione e restituzione grafica dei dettagli costruttivi della fabbrica: materiali e modalit\u00e0 costruttive dei muri, materiali e modalit\u00e0 costruttive dei solai, materiali e modalit\u00e0 costruttive degli impianti.\nRilievo dello stato fessurativo e del degrado.\nConsiste nell'analizzare e graficizzare lo stato di degrado del manufatto, sia quello superficiale, necessario a indirizzare il progetto di restauro delle superfici, sia quello delle strutture portanti che, insieme ad eventuali sondaggi e sulla base del rilievo strutturale, consente di valutare le effettive capacit\u00e0 portanti residue dell'edificio da restaurare e di considerare l'ipotesi di intervenire con consolidamenti."}
{"id": "564251", "revid": "63402805", "url": "https://it.wikipedia.org/wiki?curid=564251", "title": "Rilievo architettonico", "text": ""}
{"id": "564253", "revid": "78273", "url": "https://it.wikipedia.org/wiki?curid=564253", "title": "Heartagram", "text": ""}
{"id": "564257", "revid": "104485", "url": "https://it.wikipedia.org/wiki?curid=564257", "title": "Mos maiorum", "text": "Il Mos maiorum (dal latino \"m\u014ds mai\u014drum\", letteralmente \u00abusanza, costume degli antenati\u00bb) rappresenta il nucleo della morale tradizionale della civilt\u00e0 romana. Per una societ\u00e0 come quella romana, le tradizioni sono il fondamento dell'etica: esse comprendono innanzitutto il senso civico, la \"pietas\", il valore militare, l'austerit\u00e0 dei comportamenti e il rispetto delle leggi. Il \"Mos maiorum\", fondendosi nell'insieme dei valori acquisiti in seguito all'ellenizzazione della cultura latina, dar\u00e0 vita alla \"humanitas\".\nIl termine \"mos\", puntualmente e invariabilmente tradotto con il riduttivo \"costume\" a livello scolastico, \u00e8 in realt\u00e0 un termine latino molto pi\u00f9 ricco semanticamente e ha valore insieme ideale e pragmatico, in quanto comprende il sistema di valori di un singolo individuo o di una societ\u00e0 e, contemporaneamente, la prassi che coerentemente ne deriva. Da \"mos\" deriva l'italiano \"morale\".\nIl termine \"mores\" era gi\u00e0 usato nel periodo protostorico dalle trib\u00f9 stanziate nel territorio laziale, in riferimento a usi di tipo magico-religioso. Ne d\u00e0 una definizione Sesto Pompeo Festo:\nDal periodo regio all'et\u00e0 imperiale, i \"mores\", vengono a identificarsi come un corpo di princ\u00ecpi e di valori esemplari per la comunit\u00e0 romana di quell'epoca e nelle seguenti. Chiunque non rispettasse il \"Mos maiorum\" infrangeva il codice degli insegnamenti etici e morali romani.\n\"Mores\" come costume e usanze.\nI \"mores\" sono dei precetti normativi accettati da tutta la comunit\u00e0, poich\u00e9 investiti di un\"auctoritas\". Questi \"mores\" non solo sono un'usanza investita di sacralit\u00e0, bens\u00ec rappresentano un abbozzo di 'costituzione' per l'intera comunit\u00e0 romana obbligata a seguirli. Si riteneva infatti, soprattutto in epoca regia, che il rispetto di tali precetti proteggesse dalle forze dell'occulto, in quanto espressione del soprannaturale e della volont\u00e0 divina. I \"mores\", come sistema di credenze e di valori universalmente riconosciuti e unanimemente condivisi all'interno della civilt\u00e0 romana, informavano a s\u00e9, l'agire pubblico e privato dell'individuo. Non si \u00e8 certi, ma \u00e8 possibile che i \"mores\", una volta emanati, avessero la funzione di creare un precedente normativo.\nStoria.\nProtostoria: dal X secolo a.C. alla met\u00e0 dell'VIII secolo a.C..\nSecondo le opere storico-giuridiche di Gaio e Sesto Pomponio i \"mores\", sono usi e costumi delle trib\u00f9 che si unirono fondando la citt\u00e0 di Roma.\nIn quella prima fase erano solo i \"mores\" a identificarsi con il diritto romano, costituendo il modello al quale gli appartenenti alla comunit\u00e0 adeguavano il loro comportamento: tali modelli derivavano da secoli di usanze precedenti, risalenti ai \"pagi\". Gli studiosi ritengono che antecedentemente all'et\u00e0 regia, quindi nel corso della fase pre-civica, i \"mores\" si basassero sul comportamento delle \"familiae\", e, successivamente, a partire dalla met\u00e0 dell'VIII secolo a.C., anche delle \"gentes\", nel rispetto delle forze naturali, secondo l'interpretazione dei sacerdoti, che, a mano a mano li raccoglievano tramandandoli oralmente, e custodendoli in archivi sacerdotali segreti.\nIn un primo momento i \"mores\" non costituirono leggi effettive ma, soprattutto nella Roma precivica, erano precetti unanimemente condivisi e attuati dalla comunit\u00e0. Intorno al X secolo a.C. i sacerdoti raccoglievano tramite forma orale, e probabilmente anche per iscritto, tali usi, mantenendoli segreti. In questo periodo erano gli unici detentori di conoscenze giuridiche, e uno dei loro compiti consisteva nel rivelare, sempre segretamente, questi usi, al soggetto che li richiedesse o piuttosto a interpretarli nel modo che ritenessero pi\u00f9 adatto. Quindi consigliavano al richiedente una condotta da seguire per conseguire un proprio legittimo interesse o per difendersi correttamente da un diritto altrui. Ci\u00f2 perch\u00e9 nel diritto dell'epoca era insito una forte componente morale, che occorreva dunque rispettare, seguendo determinate ritualit\u00e0 nelle dichiarazioni, nei comportamenti e in generale nell'agire sociale, tanto pubblico quanto privato. Tali modalit\u00e0 continuarono a vigere sia nel periodo regio sia in buona parte del repubblicano. Nell'et\u00e0 regia l'interpretazione fu affidata al rex e al \"Pontifex Maximus\", talvolta congiuntamente.\nEt\u00e0 regia.\nNessuna fonte tramanda nulla di preciso sui \"mores\" nell'et\u00e0 primitiva di Roma, e di come si evolsero nel tempo. Solo Sesto Pomponio confidava che, con i primi re, fu necessario definire norme scritte, tanto da generare l'atto normativo delle \"leges regiae\". Grazie anche ad altre fonti, tra cui Plutarco, Cicerone e Sesto Pomponio, conosciamo queste norme emanate dai re, anche attraverso l'intervento del Pontefice massimo.\nGli storici hanno ipotizzato che ci potesse essere un profondo collegamento tra \"leges regiae\" e \"mores\", dal momento che anche il pontefice possedeva l'autorit\u00e0 per emanarle. Si ritiene dunque che alcuni di tali atti, con qualche modifica, altro non siano che costumi diventati leggi. Secondo la tradizione, \u00e8 in quest'epoca che si emanarono in forma scritta le leggi, bench\u00e9 il primo non fu Romolo, che le eman\u00f2 sempre in forma orale, anzi la prima compilazione, che si perde nella leggenda, sarebbe il fantomatico \"Liber Numae\" di Numa Pompilio, che tuttavia non ci \u00e8 pervenuto: in questo libro, infatti, si sarebbero raccolte le norme sia stabilite da Romolo sia da Numa Pompilio, segnatamente i riti sacerdotali sicuramente derivanti dai \"mores\". Trassero ispirazione da tali scritti anche i re successivi, creando nuove \"leges,\" e, probabilmente anche nuovi \"mores\", in parte ripresi o sviluppati dai mores attribuiti a Numa. La tradizione successivamente ci parla anche di altre opere, come il \"Commentarius di Servio Tullio\" e i Libri sibillini, che Tarquinio il Superbo ricevette dalla ninfa Sibilla, nei quali sarebbero raccolti alcuni riti religiosi.\nTutti gli atti normativi dell'et\u00e0 regia sono comunque scomparsi, a causa dell'incendio che colp\u00ec Roma nel 390 a.C. per opera dei Galli di Brenno. Comunque, sia le pratiche tradizionali, sia i rituali arcaici, affondano le proprie radici nelle consuetudini collettive.\nA un certo punto per\u00f2 i \"mores\" non furono pi\u00f9 sufficienti, in quanto il popolo romano richiedeva un diritto pi\u00f9 sicuro e non incerto, come attesta l'Enchiridion di Pomponio:\npoi, pi\u00f9 avanti, ci parla di leggi regie, emanate dai re della tradizione:\nNell'et\u00e0 regia anche il rex era a conoscenza dei \"mores\" interpretati, e poteva rivelarli. D'altra parte anche il Pontifex Maximus contribuiva all'emanazione delle leges regiae, per cui, alcuni studiosi ritengono che talune di tali leggi siano in realt\u00e0 \"mores\" attuati con, o almeno in parte, un atto normativo regio. Di conseguenza tale agire diventa un ulteriore modalit\u00e0 di emanazione di \"mores\" (seppur indiretto), di \"mores\" e legislazioni del periodo precedente.\nEt\u00e0 repubblicana (509-27 a.C.).\nCon la cacciata dei Tarquini si concluse l'et\u00e0 regia, e l'unico diritto ritorna a essere le rivelazioni e l'interpretazione dei soli Pontefici dei \"mores\". Per\u00f2 in questo periodo, che durer\u00e0 circa 50 anni, la plebe comincia a sospettare che i Pontefici interpretino solo a vantaggio della classe sociale alla quale appartengono, i patrizi, a discapito degli stessi plebei.\nNella prima met\u00e0 del V secolo a.C. si giunse a un punto di rottura. Alcune fonti, tra cui Tito Livio e Dionigi di Alicarnasso, raccontano che a partire dal 462 a.C. si cre\u00f2 un movimento plebeo il cui fine era una legislazione scritta, legislazione che ottennero nel 450 a.C. grazie a un decemvirato legislativo durato due anni, commissione che aveva il compito di elaborare in massime il diritto esistente fino ad allora, dunque per lo pi\u00f9 dei \"mores.\" Successivamente, dal momento che queste massime non erano di facile lettura, la loro interpretatio era comunque lasciata ai Pontefici e pertanto tenuta ancora segreta, perci\u00f2 da ritenere sempre rientrante come interpretatio di \"mores,\" almeno sino a quando Tiberio Coruncanio non la render\u00e0 pubblica attraverso un'interpretazione laica e creando vero e proprio diritto ovvero la creazione dello \"Ius Civile\". D'altra parte per\u00f2, le XII Tavole erano un'opera che non poteva riguardare e non riguardava tutti i rami del diritto perci\u00f2 dove non arrivavano le XII Tavole venivano utilizzati e rivelati i \"mores\".\nSempre secondo Sesto Pomponio la prima opera riguardante i \"mores\" dell'et\u00e0 repubblicana secondo la tradizione era rappresentata dallo \"ius papirianum\" di Sesto Papirio, una raccolta di tutte le \"leges regiae\" appartenute all'et\u00e0 regia: anche quest'opera si perde nei meandri della tradizione e non sappiamo se sia esistita per davvero. Il primo cinquantennio del V secolo a.C. venne caratterizzato dal regolamento dei \"mores\" in forma di massime, ma da Livio e da Dionigi d'Alicarnasso ci viene raccontato che, a partire dal 462 a.C., i plebei, resosi conto che i Pontefici emanavano i \"mores\" solo in favore loro o dei patrizi, cominciarono a richiedere un'opera scritta che riassumesse l'essenza dei \"mores\" in modo tale da interrompere il monopolio dei Pontefici su questi regolamenti orali, tramandati e conosciuti solo dai sacerdoti. Cos\u00ec con un decemvirato legislativo durato un paio d'anni nel 450 a.C. venne emanata la legge delle XII Tavole. Si trattava di una raccolta dei \"mores\" fino ad allora esistenti. Poich\u00e9 l'opera risult\u00f2 di difficile interpretazione, venne affidata ai pontefici, che mantennero cos\u00ec il monopolio interpretativo, dove le XII Tavole non contemplavano determinate norme. Tutto ci\u00f2 mut\u00f2 con Tiberio Coruncanio, primo pontefice plebeo: egli rivel\u00f2 i rituali e come venivano emanate le XII Tavole e da qui si osserva la presenza dei primi giuristi laici. Fonti utili potevano essere anche lo ius usucapionis e lo ius Flavianum.\nIl primo giurista pu\u00f2 essere considerato Sesto Elio, diventato poi anche console, il quale nel 198 a.C. stila un'opera di analisi delle XII Tavole e dell'interpretazione pontificale, oltre alle \"legis actiones,\" chiamata tripartita (lat. \"tripertita\"). Anche quest'opera non ci \u00e8 pervenuta, ma sicuramente poteva essere di grande aiuto per capire i collegamenti \"mores\"-XII Tavole e \"mores\"-\"legis actiones\". I \"mores\" dovevano comunque essere ancora molto seguiti nel I secolo a.C. Il giurista Gaio Svetonio Tranquillo ci racconta di un editto di censura emesso nel 92 a.C. che pone i \"mores\" quali regolamenti ai quali si devono adeguare tutte le consuetudini si devono adeguare, in caso contrario verranno ritenute inique.\nEt\u00e0 imperiale (27 a.C.-395 d.C.).\nCon l'avvento degli imperatori romani, \u00e8 possibile che i \"mores\" siano stati decisi sempre da questi ultimi tramite le varie costituzioni che ne delineavano i limiti. Le ultime informazioni che abbiamo sui \"mores\" come regolamenti risalgono al II secolo, grazie al giurista Giuliano, dal quale sappiamo che i \"mores\" dovevano essere seguiti solo se non vi erano leggi contrarie. Per i periodi successivi non ci sono informazioni, ma \u00e8 da ritenere che almeno in ambito religioso pagano qualcosa sopravvisse: un esempio sarebbero i sacrifici fatti dal senato sull'altare della vittoria per buon auspicio nelle guerre, poi eliminato nel 382 per volere imperiale, vicino al 380, quando invece l'editto di Tessalonica dichiarava la religione cristiana religione di Stato. Oppure ancora i riti officiati dal \"rex sacrorum\" eliminato come figura istituzionale solo nel 390.\nLe rivelazioni dei pontefici per quanto riguarda i \"mores\" assumono con il tempo sempre minor rilevanza, in quanto molti ambiti vengono sostituiti nell'osservanza di \"leges\", e contemporaneamente sempre pi\u00f9 importanza assume la tradizione, gi\u00e0 applicata all'interno del sistema giudiziario, si pensi alla \"pignoris capio\" della quale Gaio ci informa che rappresenta una \"legis actio\" strutturata in alcuni punti secondo i \"mores\". Se poi il \"iudex\" (giudice) e indeciso su una causa controversa, essendo quel negozio e regolato da \"mores\" o regole conosciute solo dai pontefici pu\u00f2 chiedere che intervenga il Pontefice come arbitro della controversia. Dall'altra parte con l'avvento del periodo imperiale sono gli stessi imperatori a restringere gli ambiti di utilizzo di questi con le loro costituzioni e ne abbiamo informazione dai giuristi. Prima con Gaio Svetonio Tranquillo che racconta di un editto di censura del 92 a.C., che dichiarava:\nInfine con Giuliano (II secolo) secondo il quale i \"mores\" si utilizzano solo se non vengono previste leggi in quegli ambiti. Dopo il II secolo non si trovano pi\u00f9 informazioni, ma sembrerebbe che abbiano perso quasi del tutto la loro rilevanza come atto giuridico, validi ancora per qualche rito pagano addirittura la festivit\u00e0 del Lupercalia sopravvisse sino al 495, o forse poco oltre.\nFonte dei \"mores\".\nAll'inizio, nell'et\u00e0 protostorica, le fonti dei \"mores\" non erano altro che il comportamento dei \"patres\", considerati i \"genus\" all'interno della loro famiglia, gruppi parentali stanziati sulle colline, dove i pi\u00f9 anziani erano i sacerdoti. \u00c8 probabile che gi\u00e0 questi raccogliessero i culti seguiti in quell'epoca, successivamente delle \"\"gentes\",\" probabilmente prima dell'inizio dell'et\u00e0 regia, furono raccolti dai sacerdoti che li memorizzavano e li tramandavano oralmente, perci\u00f2 le fonti dei \"mores\" erano gli stessi sacerdoti e le loro interpretazioni. In piena et\u00e0 regia i \"mores\" furono redatti in forma scritta o ed emanati anche dai re, poi con la fine dell'et\u00e0 regia, l'unica fonte dei \"mores\" restarono i sacerdoti, con le loro rivelazioni e la tradizione.\n\"Mores\" opera scritta o non scritta?\n\u00c8 un aspetto molto dibattuto dagli studiosi della storia dell'antica Roma. In linea generale si possono individuare tre correnti: nella prima, per alcuni, sulla base di alcune fonti, i \"mores\" rappresentavano un regolamento non scritto, come ci informano all'inizio delle loro opere, sia Sesto Pomponio con l'Enchiridion, sia Gaio con le sue istituzioni. La seconda linea di pensiero affermava invece, che l'essenza dei \"mores\" \u00e8 vera solo in parte.\nInfatti, all'inizio, probabilmente, questi erano emanati e raccolti oralmente a cominciare tra il X e il IX secolo a.C. Le fonti comunque cominciano a essere menzionate a partire dall'VIII secolo a.C., molte di queste relative ai \"mores\" e alle leges regiae di cui i libri pontificii, i libri augurales, e i libri regii ecc, riportate da autori come Cicerone, che ricopriva anche il ruolo di sacerdote augurale, per cui aveva libero accesso anche agli stessi libri augurales. Anche alcune opere di Plutarco, sono state citate quali fonte di \"mores\", ma ve ne sono molti altri, venendosi quindi a delineare un archivio pontificale in cui vengono raccolti tutti i precetti e le attivit\u00e0 effettuate dai sacerdoti, distinguendo opere, rispettivamente con \"libri\" per i primi, e \"commentarii\" per i secondi. Infine c'\u00e8 una terza linea di pensiero, di tipo induttivo, in cui i sacerdoti erano considerati i redattori dei testi memoriali dei \"mores\", probabilmente giunti fino a noi tramite le informazioni indirette di alcuni storici romani e greci che ci illustrano le \"leges regiae\" strettamente collegate ai \"mores\".\nAlcune idee, a tal proposito, ritengono che \u00e8 proprio da queste redazioni scritte che sia nata la legge delle dodici tavole. Ma, di l\u00e0 dalla rielaborazione degli storici antichi, che sicuramente ripresero le norme nelle loro cosiddette \"citazioni testuali\" togliendo molti arcaismi, la struttura delle XII Tavole \u00e8 troppo complessa per aver avuto origine dal decemvirato legislativo \"ex novo,\" da leggi non scritte, e ricordate a memoria, in realt\u00e0 le stesse \"leges regiae\" e alcuni memoriali dei sacerdoti utilizzati da collegamento tra i \"mores\" e la redazione delle XII Tavole, perci\u00f2, molti studiosi ritengono che sia esistito, per forza di cose, qualche documento scritto attinente ai \"mores\"\nCategorie di \"mores\".\nAlcuni di questi costumi prendono vari nomi e non vengono identificati semplicemente col termini di \"mos\", infatti esistevano:\n\"Mores\" come forma di diritto (non scritto).\nStoria.\nDal X secolo a.C. alla fondazione di Roma.\nDi questo periodo non abbiamo alcuna fonte scritta coeva o di autori successivi; perci\u00f2, per stabilire quali fossero le tradizioni, l'unico modo \u00e8 di utilizzare lo strumento archeologico. Si parla delle popolazioni stanziate nei territori dove poi verr\u00e0 fondata la citt\u00e0 di Roma e tramite i ritrovamenti funerari si cerca di dedurre costumi, tradizioni e struttura della societ\u00e0 di quel remoto periodo.\nNella struttura familiare.\nPrima di tutto, sulla base dei corredi funerari rinvenuti nel corso degli scavi archeologici, si \u00e8 dedotto l'esistenza di una differenza di attivit\u00e0 tra la popolazione maschile, che si dedica alla raccolta-coltivazione, alla caccia, trovandosi in una zona boschiva, e alla guerra, e la popolazione femminile, dedita alla tessitura e ai lavori domestici. In questo periodo esiste solo la struttura familiare della \"familia,\" non ancora quella della \"gens\". Le \"familiae\" sono sempre caratterizzate dal potere patriarcale, dove il \"pater\" ha potere assoluto, compreso quello di decidere i riti all'interno della famiglia in quanto \"genus\" di questa. I primi insediamenti sono di tipo strettamente familiare, cio\u00e8 il gruppo semi-nomade o sedentario stabilito su un colle \u00e8 una famiglia o comunque un nucleo unito da legami parentali. Poich\u00e9 sono stati rinvenuti corredi funerari di diversi livelli qualitativi, cio\u00e8 corredi funerari pi\u00f9 ricchi e meno ricchi, \u00e8 da ritenere possibile che vi fosse gi\u00e0 una differenza di livello economico tra le varie famiglie, ma non si pu\u00f2 dire se gi\u00e0 esistevano classi sociali differenti.\nNei riti religiosi.\nLa religione di questo periodo \u00e8 riconducibile dal confronto con le culture pi\u00f9 primitive dei nostri giorni. In particolare, alcuni studiosi fanno rilevare l'analogia tra la popolazione malese, che credeva nell'intervento di forze soprannaturali nella vita di tutti i giorni; questo sarebbe provato dal fatto che alcune fonti parlano di \"numen\" o \"numena, \"\"forze\", secondo le credenze dei popoli pi\u00f9 antichi, stanziate in questi territori identificate, non come divinit\u00e0, ma come \"forze singole\", ognuna delle quali possedeva un proprio compito, \"forze\" che circondavano letteralmente la \"familia,\" e in senso pi\u00f9 esteso le \"comunitas,\" in grado di intervenire nella vita di tutti giorni. Per queste popolazioni, ogni \"forza\", nella realt\u00e0, agisce all'interno di uno strettissimo ambito, per esempio si cita la forza che fa muovere un fiume, oppure quella che causa la pioggia, ecc. .. ecc. .. Per favorire l'azione di queste, i Sacerdoti del tempo, avevano codificato l'osservanza di specifici riti, Sacerdoti che, in questo periodo non erano altro che gli anziani del gruppo semi-nomade. Non sappiamo nulla dei riti seguiti, tranne di uno usato anche in et\u00e0 storica, ovvero il rito del Septimontium, una processione che riuniva tutte le popolazioni stanziate nei colli romani o vicini che partiva dal Palatino e attraversa molti colli vicini. Questo rito collettivo dimostrerebbe la somiglianza religiosa di tutte queste popolazioni, ma questo servirebbe anche a rinnovare la pace tra le varie popolazioni: il rito veniva celebrato l'11 dicembre. I riti di questo periodo, almeno la maggior parte, utilizzavano come donazione alle forze i legumi. In particolarmente questo rituale \u00e8 stato individuato grazie agli scavi archeologici, ma anche secondo quanto diceva Plinio sull'utilizzo nei riti delle fave. A prima dell'et\u00e0 regia risale anche il culto di Vesta e delle vestali che dovevano custodire il fuoco di Vesta. All'inizio dovevano essere solo due, la prima vestale di cui si ha notizia \u00e8 la madre di Romolo Rea Silvia vestale, esistita di certo, prima dell'et\u00e0 regia di Roma.\nNei rituali funebri.\nIl rituale prevedeva, nel X secolo a.C., la cremazione del corpo, su un rogo, per un periodo prolungato dopo di che il fuoco viene spento, probabilmente col latte, poi le ossa raccolte in un vaso chiamato \"ossuario\", collocato in un vaso pi\u00f9 grande chiamato \"dolio,\" al quale veniva affiancato il corredo funerario di oggetti in miniatura, ritenuti utili per la vita nell'aldil\u00e0. Da tali riti e comportamenti si \u00e8 dedotto che le popolazioni di quel tempo credevano nell'esistenza di una vita oltre la morte.\nFino a circa l'830 a.C., si osservano tre tipologie di rituali differenti: quello della cremazione, gi\u00e0 esposto, quello in cui il vaso coi resti veniva deposto in una fossa chiamata pozzo, oppure il terzo in cui veniva scavata una fossa rettangolare per deporre il cadavere in posizione supina. Il periodo successivo fino al 770 a.C., vide il rituale maggiormente in uso della fossa rettangolare col cadavere supino, alcune volte veniva usata la cremazione, mentre il corredo funerario era caratterizzato, non pi\u00f9 da oggetti reali in miniatura, ma da oggetti veri, per esempio venivano deposte di fianco al cadavere, armi vere, collane, ecc. Successivamente, fino al 730 a.C., troviamo il metodo a fossa con corredo, oppure l'utilizzo di sarcofagi in terracotta simili a una bara. Da 730 al 630 a.C., il seppellimento dei morti avveniva al di fuori dall'abitato, tranne per i bambini, seppelliti vicini o sotto le capanne, posti orizzontalmente in una fossa o nel dolio.\nNella divisione del lavoro.\nIl costume di questi popoli prevedeva che l'uomo andasse a fare la guerra o a coltivare o raccolta mentre la donna si occupava della tessitura e dei lavori domestici e i sacerdoti (le persone pi\u00f9 anziane del gruppo) dei riti sacri.\nDal 754 a.C. al II secolo d.C..\nNella vita politica.\nLa partecipazione nella vita pubblica era parte dominante della vita del cittadino maschio nella Roma antica. La vita pubblica comprendeva politica, esercito, legge e anche sacerdozio.\nNella politica, il cursus honorum divenne la procedura standard di attribuzione delle cariche. L'osservanza di questo percorso veniva considerata convenzionale; comunque ci furono deviazioni dal \"cursus\". Lucio Appuleio Saturnino e Gaio Servilio Glaucia, in associazione con Gaio Mario la sua legislazione e le elezioni, ruppe la tradizione cercando il consenso dei tribuni della plebe. Mario stesso smise di accettare la tradizione dell'\u00e9lite romana. Mario non fu solo un \"homo novus\" di gran successo, ma fu eletto 7 volte console, cosa mai accaduta prima. Queste figure contrastano fortemente con la carriera di Cicerone, che segu\u00ec severamente il \"cursus honorum\" e mantenne una gran coerenza nel sostenere gli interessi dell'aristocrazia e i valori ancestrali da essa salvaguardati. Cicerone ottenne molta della sua fama dalla sua abilit\u00e0 di oratore, lavorando come difensore e Pubblico Ministero nelle corti.\nLa legge era strettamente legata al cursus honorum e alle magistracies che un cittadino poteva sperare di ottenere. I membri della classe superiore, avendo una conoscenza maggiore della legge e dell'arte oratoria (dal momento che erano consuetudini parte della loro istruzione), soddisfacevano i ruoli di prosecutore, difensore e persino giudice. Questi ruoli erano doveri tradizionali per la classe superiore, che potevano addossarsene la responsabilit\u00e0. Sebbene moltissime responsabilit\u00e0 appartenevano alla sfera della vita civile, come era comune nell'era antica, dai romani ci si aspettava anche che servissero nell'esercito.\nIn ambito militare.\nAll'inizio emblematica \u00e8 la figura in et\u00e0 arcaica del cittadino soldato che fino ai 40 anni si dedica solo a due attivit\u00e0 coltivare la terra e guerreggiare. Successivamente i \"mores\" del militare stabiliva che i soldati cittadini venivano obbligati all'arruolamento in caso di minacce riguardanti lo Stato intero, ma dopo Mario entrarono in vigore i soldati professionisti, fedeli ai loro generali. L'esercito romano era originariamente costituito da persone della classe superiore, poich\u00e9 essi erano gli unici membri della societ\u00e0 che potevano permettersi i costi economici delle armi e assenze dal lavoro giornaliero. La speranza degli uomini romani era di unirsi all'esercito e ottenere gloria a servizio dello Stato, e quando non erano impegnati in battaglie o guerre, riponevano le armi e si dedicavano alla vita civile. Comunque, Gaio Mario riform\u00f2 l'esercito per includere \"capite censi\" e sottomettere le truppe al suo controllo prima ancora che a quello dello Stato.\nNel diritto di famiglia.\nI \"mores\" stabilivano anche la struttura familiare cio\u00e8 si limitavano a dare la potest\u00e0 del pater familias sui suoi consociati nonch\u00e9 la struttura delle \"gentes\", per\u00f2 sicuramente i \"mores\" in questo ambito si limitavano solo a dare la giusta struttura e a qualche altro regolamento che per\u00f2 non intaccava il potere del pater nei confronti di chi abbia un debito o un delitto su un suo consociato o lui stesso cio\u00e8 il cosiddetto formarsi del \"vincolo corporale\" poi evoluto in \"dare o oportere\" sino ad arrivare a una parvenza di vincolo giuridico.\nNella tradizione religiosa.\nA differenza delle moderne religioni occidentali, gli antichi romani non separarono le pratiche religiose dal servizio allo Stato. Mantennero invece l'usanza dei loro antenati Indo-Europei di un clero legato allo Stato. Per esempio, il Collegio dei Pontefici era custode di diversi culti, Collegio al cui vertice era nominato un sacerdote che poteva anche essere in possesso di una carica politica e/o militare. Gli antichi romani praticavano regolarmente anche il culto degli antenati, dei Penati, divinit\u00e0 protettrici della casa privata e del suo interno, dei Lari, comuni nella religione privata romana, in aggiunta alle figure antropomorfe divine romane. I Lari sono spiriti guardiani, variabili nelle loro manifestazioni a seconda dei ruoli che ricoprivano: come, per esempio, i Lari Augusti, spiriti protettori dell'imperatore. Pi\u00f9 comunemente venivano citati i Lari compitali, guardiani degli incroci, e i Lari familiari, custodi della casa. Senza dimenticare tutti gli dei pagani, successivamente assimilati e modificati dalle varie conquiste, molti dei quali per esempio hanno assunto nomi di dei greci.\nNel rapporto patronato-clientela.\nUn altro importante aspetto della tradizione romana \u00e8 il rapporto tra \"Patronus\" e \"Cliens\" (patrono e cliente). \u00c8 il rapporto pi\u00f9 comunemente verificatosi tra Patrizi e Plebei, dove in cambio della tutela del Patronus (patrizio), il cliens (plebeo), offriva servizi fino a quando il debito non era stato restituito. Pi\u00f9 tardi nella storia romana, dopo la nomina a \"princeps\" di Augusto, la maggior parte della popolazione divent\u00f2 clientela dell'imperatore, finch\u00e9, alla fine, non lo fecero tutti.\n\"Mores\" come regolatori delle \"legis actiones\".\nI \"mores\" all'inizio, essendo l'unico regolamento esistente disciplinava le \"legis actiones\" pi\u00f9 antiche, ovvero \"legis actio sacramentum in rem\", \"manus iniectio\", \"pignoris capio\" e altre che non conosciamo dalle fonti. La \"\"legis actio sacramentum in rem\",\" doveva essere regolata solo dai \"mores\", in quanto unico atto normativo, e la presa della cosa \"in iure\" davanti al giudice non doveva essere solo simbolica, ma viene ipotizzato da alcuni studiosi, che, nel periodo pi\u00f9 arcaico, avvenisse proprio attraverso una contesa materiale, in un secondo momento diventata pi\u00f9 simbolica, e seguita poi da un giuramento con satisdatio. Tutti questi aspetti dovevano essere regolati dai \"mores,\" e insiti nel sistema istituzionale del tempo, dal quale poi nacquero le leggi. Per la \"manus iniectio\" non sappiamo bene come si svolgeva la procedura, poich\u00e9 non si hanno molte informazioni, ma, in linea di massima serviva per avere una sorta di \"potestas\" sullo schiavo o sulla moglie, pronunciando determinate parole, attraverso determinati gesti, come nel caso della \"legis actio sacramentum in rem,\" quando l'attore pone la festuca sulla persona che rivendica come suo schiavo. Nel caso della \"pignoris capio,\" che, a quanto ci dice Gaio, era ancora in vigore nel suo periodo, e poco modificata rispetto al periodo antico, in quanto molti aspetti erano regolati dai \"mores,\" anche se non \u00e8 mai stato rivelato in che maniera specifica. Oltre ci\u00f2, anche la \"sponsio\" doveva essere regolata da \"mores\", anche perch\u00e9 nel rito viene menzionato lo \"ius Quiritium,\" fortemente legato ai \"mores\".\nDa questa analisi si comprende che i \"mores\" regolavano le \"legis actio\" attraverso sia specifiche parole, sia determinati gesti. In questo modo il gesto o/e la parola eseguita convenzionalmente davano all'atto quel diritto di validit\u00e0 necessario e sufficiente per conseguire quel risultato, esattamente come prevedeva il diritto di quel tempo, ma anche per proteggersi dall'intervento di forze occulte che avrebbero potuto influire negativamente.\nOltre a regolare alcuni punti delle \"legis actionis\", i mores regolavano anche alcuni \"negozi\" soprattutto i pi\u00f9 antichi, come la \"mancipio\" e il trasferimento della res mancipi attraverso il rito della pesatura del bronzo grezzo. Poi, man mano, vi fu un'involuzione dell'istituto, fino a ridursi a mera apparenza, poich\u00e9 il costo della res si pagava con moneta. La \"nuncupatio\" secondo cui si poteva modificare gli effetti della mancipatio, sembra che prima di derivare da una regola delle dodici tavole, questa sia stata prima un \"mos,\" poi rielaborato all'interno della stesura delle XII tavole, come la nuncupatio ebbe stessa sorte l'istituto dell\"'usus\". L'istituto del matrimonio era previsto con la \"confarreatio\", molti riti di tipo religioso con i Lupercalia, e gli auguri con i loro Auspici.\n\"Mores\" e \"ius\".\nI mores pi\u00f9 antichi sono strettamente correlati col ius quiritium, ovvero il primo diritto romano. Di questo diritto abbiamo informazioni da Gaio, da Cicerone e da altri, poich\u00e9 viene nominato in alcuni \"negozi\" che hanno le loro radici nel periodo pi\u00f9 antico come nella \"mancipatio\". Questo diritto si incentra soprattutto nel potere familiare e dominicale o padronale, e va dal VII secolo a.C. al VI secolo a.C., perci\u00f2 non riguarda il settore delle obbligazioni con l\"'oportere\", o asservimento corporale, sviluppatosi dopo questo periodo, perci\u00f2 lo \"ius quiritium\" \u00e8 caratterizzato fondamentalmente da \"mores\", \"leges regiae\" e \"foedera\".\nLe XII Tavole raccolgono fondamentalmente massime di \"mores\", e infatti, come dicono vari autori antichi, i relativi collegamenti sono molti, per esempio l'usucapio deriva dai \"mores\", prima di diventare una regola delle tavole, oppure la \"traditio,\" molto antica anche questa, poi trasformato in legge \"tabulara\", oppure ancora la mancipatio e molti altri.\nLo \"ius civile\", essendo la risultante del lavoro ragionato dei giuristi sulle dodici tavole, rappresenta solo un'evoluzione ulteriore delle dodici tavole, ma anche qui, troviamo delle analogie con i \"mores\" : per esempio il rapporto tra \"patronus\" (o gens) e \"cliens\" e l'obsequium del cliens nei confronti del patronus, ma oltre che nel diritto positivo, vi sono molti collegamenti anche nel diritto processuale derivante sempre dalle XII Tavole, e, trasformate con lo \"ius civile\" in formule: l\"actio sacramentum in rem\", l\"agere per sponsionem\" o la \"manus iniectio\", ecc.\n\"Ius gentium\".\nPer lo \"ius gentium\" invece, bisogna fare un discorso pi\u00f9 complesso, poich\u00e9 riprende e assimila, oltre a istituti di varie popolazioni, anche istituti romani. La risultante \u00e8 che vengono per esempio ripresi sempre la \"traditio\" e la \"sponsio stipulatio\" tutte e due derivanti da \"mores\". In questo tipo di ius, viene ripreso anche la \"fides,\" valore romano \"sin ad antico\" derivante da \"mores\", sul quale si basano nello \"ius gentium\", soprattutto i commerci tra diverse popolazioni.\nPer il \"ius honorarium\" non abbiamo invece nessun collegamento diretto, poich\u00e9 nasce dalla \"iurisditio\" e dall\"'imperium\" del pretore, ma man mano quando si stabilizza, riprende istituti dallo \"ius civile\" modificandoli, dall'altra per\u00f2, riprende anche principi del \"mos maiorum\" e della consuetudine internazionale nel commercio; un esempio \u00e8 nel caso in cui, attore e convenuto, abbiano stretto un negozio secondo la \"fides\" del \"mos maiorum\" e della consuetudine internazionale, per cui il pretore, per far in modo che le parti rispettino tale fides, concede al convenuto un \"exceptio doli\". Un altro ancora \u00e8 la concessione di \"exceptio\" per non aver rispettato una promessa con \"sponseo\", tipico istituto antico risalente ai \"mores\". Perci\u00f2 vediamo che certi ambiti sono correlati, e che lo \"ius honorarium\" cerca dei rimedi efficaci derivanti dai \"mores\".\nIl titolare dei diritti derivanti dai \"mores\".\nI titolari di diritti derivanti da \"mores\" erano veramente pochi, soprattutto nel periodo pi\u00f9 antico. Infatti in questo periodo potevano essere titolari solo coloro che erano al centro di situazioni giuridiche soggettive, per esempio, i patres familiae: infatti questi potevano aver contratto matrimonio, dunque i mariti o avere un cliens, cio\u00e8 il patronus, oppure il \"patres\" nei confronti dei consociati della familia, gli alieni iuris, oppure i militari: per esempio i celeres, anch'essi al centro di riti specifici, oppure i sacerdoti ecc. Sempre in nel tempo antico coloro che non potevano essere titolari di diritti erano certamente quelli che non potevano essere titolari i situazioni giuridiche, ovvero coloro che non possedevano almeno tre requisiti: la libert\u00e0, la cittadinanza romana, e la potest\u00e0 su persone, alieni iuris, cio\u00e8 lo status di pater familias. Nel periodo preclassico e classico la situazione cominci\u00f2 a mutare, con la potest\u00e0 del \"pater\" che diventa sempre meno patrimoniale, e il crearsi della distinzione tra situazioni da tutelare e interessi. Probabilmente anche i \"filii familias\" poterono essere titolari di diritti derivanti da \"mores\".\nSanzioni in caso di non osservanza dei \"mores\".\nLa non osservanza dei \"mores\" da parte di un soggetto prevedeva diverse conseguenze. Inoltre, che qualsiasi decisione sottoposta ai valori contenuti nei \"mores\" generava un precedente giudiziario. Nel periodo pre-civico e regio, era la stessa comunit\u00e0 che garantiva l'osservanza di riti: cos\u00ec se un soggetto, per esempio un \"pater familias\", doveva chiedere il tributo a un altro soggetto da cui avesse ricevuto un danno, questi era messo in grado di ottenerlo dalla stessa comunit\u00e0. Poich\u00e9 i \"mores\" venivano definiti, secondo gli antichi, come espressione corretta della visione della vita, si deve ritenere possibile che per i \"mores\", soprattutto quelli investiti di una maggior \"auctoritas\", dovessero esserci conseguenze simili all'infamia, all'ignominia o anche alla pena capitale. Se invece il \"mos\" riguardava l'usufrutto di un diritto o il porre in essere di un negozio, questo non era considerato valido. Quando il \"mos\" riguardava determinate azioni criminali come l'omicidio o l'adulterio, il reo nella maggior parte dei casi, andava incontro a una pena di tipo religioso-pagano, come l'essere sacrificato a una divinit\u00e0 (sacert\u00e0), il \"supplicium more maiorum\", o la \"poena cullei\", oppure era soggetto al vincolo corporale del danneggiato, poi evoluto nell\"'oportere\". Anche azioni come attirare il malocchio su qualcuno, se in un primo tempo non veniva sanzionato, nel periodo delle XII Tabulae venivano colpite da pesanti sanzioni.\nDifferenza tra \"mos\" e \"consuetudo\".\nNegli studi sul diritto romano, fino al XX secolo, generalmente i termini \"mos\" e \"consuetudo\" vengono considerati sinonimi, aspetto confermato anche da alcune fonti di epoca romana. Recentemente per\u00f2 gli storici, sulla traccia di altre fonti, tendono a non considerare i due termini come sinonimi, individuando invece differenze, lievi ma non del tutto trascurabili. I \"mores\", infatti, sono usi e costumi conseguiti per ottenere il bene dell'intera comunit\u00e0, e caratterizzati prima, da elementi magico-pagani, poi dall'intervento sacerdotale: i sacerdoti, con le rivelazioni dei \"mores\", conferirono a questi il classico carattere giuridico-religioso. Le \"consuetudines\" invece sono usi e costumi che il popolo segue come abitudine, non segnate da un carattere 'sacro', n\u00e9 custodite o attuate dall'ordine sacerdotale: si tratta, dunque, di atteggiamenti e princip\u00ee non derivanti da usi ancestrali o antichi, ma di pi\u00f9 recente formazione, nei quali \u00e8 assente la componente religiosa e l'intervento sacerdotale.\nI \"mores\" come valori della romanit\u00e0.\nSe da una parte abbiamo i \"mores\" che identificano costumi e usanze, dall'altra i \"mores\" divengono strumenti portatori di valori. In questo frangente i \"mores\" assumono una caratteristica di ideologia, soprattutto nell'et\u00e0 imperiale, cio\u00e8 rappresentano in senso ampio, non pi\u00f9 dei singoli costumi da seguire, ma vengono visti nel loro complesso come rappresentanti di \"virt\u00f9\" che si devono possedere per far del bene alla comunit\u00e0 romana. A questo proposito si affermava che il fondamento dei \"mores\" \"maiorum\" fosse basato su cinque virt\u00f9 fondamentali appunto:\nStoria.\nEt\u00e0 regia.\nGi\u00e0 dall'et\u00e0 regia si ritenevano importanti alcuni valori, ma non ne abbiamo informazioni scritte che indicano in che modo, ma sappiamo che gi\u00e0 Numa Pompilio edific\u00f2 un piccolo tempio in onore della \"fides\" divinizzata. Sicuramente anche altri valori ebbero la stessa sorte soprattutto quelli ritenuti fondamentali.\nEt\u00e0 repubblicana.\nPrima del III secolo non abbiamo nessun documento a testimonianza dei valori morali degli antichi romani, per\u00f2, quasi certamente vi sono stati, anche in questo periodo, oltre a qualche opera anche un luogo di culto. In tutto il periodo repubblicano, in loro onore, si denota anche uno sfarzo maggiore dei templi, rispetto all'et\u00e0 regia. Come vedremo, ci sono per\u00f2 molti autori che nei secoli successivi dedicheranno, chi pi\u00f9 chi meno, le loro opere ai mores, vediamone qualcuno e la loro evoluzione nel tempo:\nLa figura di Appio Claudio Cieco per i valori non \u00e8 tanto importante, poich\u00e9 non abbiamo notizie di opere che riguardano i valori romani. Anche se le sue imprese sono forse in parte leggendarie, fu infatti oratore abilissimo, nonch\u00e9 genio della retorica, rientrante appunto nell'otium del \"bonus civis\". Da non scordare anche le sue \"Sententiae\". Viene considerato un pre - Catone ovvero anticipatore su molti aspetti della figura di Catone il Censore.\nNevio (III secolo a.C.) nelle sue opere fa trasparire l'ideologia eroica; nelle sue \"cothurnatae\" traspaiono alcuni valori riguardanti la guerra e i soldati. In vari frammenti del \"Bellum Poenicum\" si manifestano valori come la \"virtus\", la \"gloria\", l\"'onore\" del soldato:\n\u00c8 la prima opera a noi pervenuta che ci tramanda i valori degli antichi romani; qui si sofferma sul guerriero romano. Non sappiamo se prima venivano messi in rilievo i valori romani, ma da qui partir\u00e0 l'evoluzione di questi in relazione al \"mos maiorum\".\nSuccessivamente compare nella scena Ennio, che negli \"Annales,\" come nella sua opera epica, oltre che di gesta di eroi, si parla anche di valori verso l'ideologia aristocratica celebrando la storia di Roma, resa possibile grazie alla \"virtus\" di singoli individui: grandi \"mores\", come l'uso e il costume e i nobili e magistrati che hanno portato prosperit\u00e0 a Roma, come Quinto Massimo. La descrizione di questi valori descritti da Ennio viene alla luce grazie a ritratti di condottieri e uomini di potere; in un verso afferma persino:\nIn questo verso possiamo notare la coesione e il collegamento tra gli antichi costumi, ovvero i \"mores\" come usi e costumi, e i \"mores\" come valori della \"pristina romanit\u00e0\", secondo Ennio elementi fondanti della civilt\u00e0 romana.\nIn questo periodo per\u00f2 qualcosa cambia, il successivo autore di cui abbiamo notizia che ci trasmette valori ellenici \u00e8 Tito Maccio Plauto, il quale \u00e8 importante, poich\u00e9 \u00e8 una sorta di maestro di Terenzio a cui fa da mediatore Plauto Cecilio Stazio. Infatti Terenzio, come il maestro, si ispira nelle sue opere teatrali a valori ellenici sulla riga del maestro, per\u00f2 in questo caso lui aggiunge anche delle morali cosa che invece Plauto non faceva, grazie appunto a questi tre autori. Oltre al Circolo degli Scipioni, la cultura greca con la sua etica e i suoi modelli saranno i mediatori della penetrazione della cultura ellenica in quella romana, anche grazie a Pacuvio, Accio i \"poetae novi\" e la satira di Lucilio, fino a Lucrezio nel I secolo a.C. che trasmette alla plebe la dottrina epicurea. Di non meno scarsa importanza \u00e8 Catullo e i suoi carmen caratterizzati dalla ricerca dell'amore e della \"voluptas\", sottraendosi ai doveri e agli interessi propri del \"civis romano\" e dove assumono importanza i sentimenti personali e non l'interesse e il benessere della collettivit\u00e0. Un'altra figura sulla scia di Catullo \u00e8 anche Properzio, insieme ad altri rifiuta il \"mos maiorum\" e i valori della \"civitas,\" preferendo un'esistenza dedicata all'amore utilizzando l\"elegia\".\nIl punto di svolta ha inizio quando gli antichi romani vennero a maggior contatto e conquistarono territori nella penisola ellenica. Roma fu sempre influenzata, anche se limitatamente, dalla cultura greca durante il suo sviluppo, ma quando vennero maggiormente a contatto con la loro cultura, gli studiosi romani impararono nuove materie di conoscenza, come la dialettica, la filosofia, la logica e queste furono applicate al diritto, un diritto che ormai, grazie all'influenza greca, si stava man mano trasformando da tradizionalista, con i riti e costumi romani, a ragionato e pratico: la nascita dei vari \"ius civile\", \"ius gentium\", \"ius honorarium\" nati dallo studio dei giuristi e dai loro pareri sui casi concreti da cui scaturisce dal diritto pi\u00f9 pratico ma mai si allontana dalla tradizione. A questo ambiente ellenizzante, si oppone la figura di Catone il censore il quale dal 184 a.C. si presenta come campione delle antiche virt\u00f9 romane contro il degenerare dei costumi e le manie di protagonismo ispirate dal pensiero greco. Catone, a favore dei valori antichi romani, scriver\u00f2 anche diverse opere che ne esalteranno le caratteristiche: il \"De agri cultura\" in cui si danno dei precetti per il giusto comportamento di un proprietario terriero (pater familias), da una parte come attivit\u00e0 sicura, mentre dall'altra l'attivit\u00e0 di soldato, cio\u00e8 espone le caratteristiche che doveva avere un buon cittadino-soldato che si dovevano fondare su virt\u00f9 come la \"parsimonia\", la \"duttilit\u00e0\" e l\"'industria\", valori tipici anche della precettistica dei \"mores maiorum\" nel tempo successivo, il \"Praecepta ad filium\":\nil \"Carmen de moribus\" a noi non pervenuto ma ci sono pervenuti solo due frammenti dal \"Noctes atticae\" di Gellio:\nIn queste opere l'obbiettivo di Catone \u00e8 la lotta contro il Circolo degli Scipioni, non tanto per combattere contro la cultura greca in se stessa, ma per contrastare i suoi elementi illuministici di critica e di pensiero sui valori; infatti per Catone le due culture, Romana e Greca, avrebbero potuto coesistere, ma la prima non doveva aver l'ardire di corrodere le sue basi etico-sociali costituite dai \"mores\", dall'azione di critica della seconda. Anche se man mano inevitabilmente la cultura greca fluir\u00e0 in quella romana.\nNei pochi frammenti giunti a noi dell'opera satira di Lucilio, traspare la sua tecnica di satira e di lamento nei confronti della politica e delle condizioni sociali del suo tempo ma non solo, dai frammenti pervenutici ci trasmette anche di un valore importante, quale l\"'Urbanitas\" (il bon ton)\nFigura emblematica sulla scia di Catone e di Panezio, dal quale riprende molti pensieri, \u00e8 quella di Marco Tullio Cicerone, che, tramite le sue orazioni e opere filosofiche, vuole dare una base ideale, etica, politica ripresa dalla tradizione dei \"mos maiorum\" alla classe dominante per\u00f2 consentendo l'assimilazione della cultura greca, senza eliminare i valori fondamentali romani, come l\"otium\" e l\"humanitas\". Tra le opere pi\u00f9 significative testimoni di questa linea di pensiero ci sono il \"De oratore\", qualche \"sentenziae\" del Pro Sestio. L\"humanitas\" si classificava come codice di buone maniere, oltre ci\u00f2 Cicerone andava contro l'epicureismo, cio\u00e8 il disinteresse per la politica, cosa che Cicerone non poteva sopportare poich\u00e9 un uomo romano si deve interessare alla politica e alla vita pubblica. Cicerone nella sua opera \"Cato maior\" idealizza Catone come simbolo della vecchiaia, visto come valore, e dall'altra con l'opera, \"Laelius\", parla del suo amico Lelio e dei fondamenti dell'amicizia, intesa come valore. Non meno importante \u00e8 il \"De officiis,\" opersa fondante sullo stoicismo di Panezio per formulare una morale contro il disimpegno politico dell'epicureismo illustrado valori come l\"honestum\", l\"utile\", la \"beneficentia\", la \"magnitudo animi\", il \"decorum\" e il \"galateo\".\nAnche Varrone si occupa dei costumi e si rende conto, come i suoi predecessori, della loro decadenza e ne parla nell'opera satirica, \"Saturae Menippeae.\" Emblematica \u00e8 il \"Sexagensis\" che racconta di un ragazzo che addormentatosi si risveglia dopo sessant'anni e si accorge che Roma \u00e8 cambiata in peggio.\nIn seguito Cornelio Nepote scrive un'opera sull'argomento dei valori romani; nel suo caso per\u00f2, col \"De viris illustribus\" si sofferma sui caratteri originali di Roma antica, della sua tradizione, e dei suoi valori, mettendoli per\u00f2 a confronto con le tradizioni di altri popoli e compiendo un'analisi sui popoli, secondo cui, questi si distinguono tutti dagli altri con i loro \"maiorum instituta\", per\u00f2 senza criticare come invece fanno Catone o Cicerone.\nSallustio con le sue opere come per esempio il \"Bellum Catilinae\", raccont\u00f2 di vari personaggi del periodo in cui visse Catilina, tra cui Catone e Cesare messi a confronto, e ai cui personaggi rifiler\u00e0 dei valori ben precisi: un Catone caratterizzato da \"integritas\", \"severitas\", \"innocentia\" e \"magnitudo animi\", e un Cesare con \"munificentia\", \"misericordia\", anche lui con \"magnitudo animi,\" affermando che tutti e due erano positivamente importanti per lo Stato romano. Tramite queste opere-ritratto, Catone esporr\u00e0 i valori tipici degli antichi romani, che, secondo lui caratterizzavano alcuni personaggi della storia. Oltre ci\u00f2 conduce anche una riflessione sul dilagare del malcostume, che sempre secondo il suo pensiero, \u00e8 dovuto a continue lotte tra le varie fazioni.\nRiguardo a Gaio Giulio Cesare, importanti per il \"mos maiorum\" e la sua analisi, sono le opere del \"De bello Gallico\", in cui si racconta della sua campagna militare in Gallia, senza per\u00f2 soffermarsi alla semplice cronaca di guerra, ma analizzando il \"mos gallicus\" e la struttura politica gallica, con a capo la figura dei druidi. Questa opera svela che la struttura politica-giuridica della Roma pi\u00f9 antica con i suoi sacerdoti e il collegio dei Pontefici non era molto dissimile da quella gallica. Nel \"De bello civili\", oltre alla guerra civile, Gaio Giulio Cesare si sofferma su valori come la \"pax\" e la \"clementia\". Ma la vera svolta nei suoi commentarii si trova nel l'esaltazione dell'onore e del valore dei soldati, elogio che si configura come un primo esempio di promozione dei valori della romanit\u00e0 antica, come faranno poi Augusto e Marco Aurelio, e non semplicemente di studio filosofico o protesta contro la decadenza dei costumi, avvenuta sino ad allora.\nEt\u00e0 alto-imperiale.\nNel passaggio dalla Repubblica al \"principato\", centrali furono le figure di Augusto e Mecenate e la loro attivit\u00e0 propagandistica dei valori romani, come unione della comunit\u00e0, l'osservanza dei quali era utile per il benessere della collettivit\u00e0. Viene instaurandosi un tentativo di ripristino degli antichi valori dopo la continua crisi e la loro inosservanza nel periodo precedente, dovuta al dilagare della crisi, in tutti gli ambiti, e in tutto l'impero. I pi\u00f9 grandi poeti, anche se legati a Mecenate, non si sentono in realt\u00e0 obbligati a far risplendere i valori romani nelle loro opere, poich\u00e9 li sentono anche loro importanti, e le loro idee coincidono con quelle propagandistiche di Augusto. Ma vediamo come rispondono a questa richiesta di propaganda i vari autori:\nSe Teocrito mette in risalto il mondo pastorale nella sua semplicit\u00e0 con la sua poesia, Virgilio lo imita ma lo fa anche suo nella prima giovinezza, e come risultato ottiene le \"Bucoliche\". Pi\u00f9 avanti scriver\u00e0 un'opera, le \"Georgiche,\" apparentemente ispirate, a causa della crisi, da un programma augusteo di ripristino del mondo agricolo, delle quali non ne risulta traccia. Invece si coglie il collegamento tra Virgilio e la \"propaganda ideologica augustea,\" dove vengono esaltate le tradizioni nazionali dell'Italia contadina e guerriera, culminato nella guerra contro Antonio, dove Virgilio persegue il mito nazionale dell'unit\u00e0 italica, per la tradizione, mentre per divinizzare il \"princeps\" viene scritta anche l'opera dell'Eneide.\nOrazio, a differenza degli altri autori, decide di analizzare, tramite la satira, i vizi invece dei valori. Vizi come gli eccessi, la stoltezza, l'ambizione, l'avidit\u00e0, l'incostanza, il tutto, volto, non a cambiare il mondo, ma soltanto a trovare una soluzione alla crisi, che pochi possono percorrere. Con il tempo la sua \"voce satirica\" viene meno, a causa delle dure critiche ricevute.\nAl tempo di Nerone, fu Seneca a illustrarci valori come la \"beneficentia\" e la \"clementia,\" attraverso la stesura del \"de beneficiis\" e il \"de clementia\": Nel primo ci illustra il rapporto tra benefattore e beneficiato, nel secondo illustra a Nerone come si comporta un buon imperatore, il cui valore massimo deve essere la \"clementia\". Lui credeva che con la sua filosofia un imperatore guidato bene poteva diventare un buon imperatore, forse era questa la sua risposta alla crisi.\nIn epoca flavia, stanco della realt\u00e0 corrotta di Roma e delle false virt\u00f9 ostentate ma non praticate, Giovenale, tramite la sua satira, prende di mira personaggi della sua epoca denunciandone la corruzione; descrive i suoi desideri, una citt\u00e0 di Roma ritornata agli albori pastorali, che, secondo lui sono il periodo storico migliore mai vissuto dagli abitanti della citt\u00e0.\nTramite le opere di Stazio gli imperatori dell'et\u00e0 Flavia pretendono di esercitare un controllo sulla cultura, come in realt\u00e0 cerco di fare anche Nerone, tentando un programma di restaurazione sia civile sia morale. Stazio con le \"Silvae,\" e la sua retorica fatta con \"celeritas,\" analizza i valori tipici di quel periodo imperiale. Tra questi menziona la \"simplicitas\", gi\u00e0 ripresta da Ovidio nelle \"Epistulae,\" e ancor prima da Seneca. Poi riprende alcune idee di Cicerone, ma sar\u00e0 utilizzata anche da autori successivi, quali Plinio il Giovane e Marziale.\nUna figura un po' a parte \u00e8 Quintiliano, il quale vede una Roma completamente allo sbando con la crisi dell'eloquenza. Le sue opere si soffermano sulle virt\u00f9 e i valori che devono possedere un buon insegnante e un buon oratore, analizzando in modo preciso l'arte della retorica, e i rimedi per uscire sia dalla crisi sia dalla corruzione dell'oratoria e dell'eloquenza.\nPi\u00f9 tardi anche con Tacito conosciamo i valori: un esempio \u00e8 nell'opera, \"De vita et moribus Iulii Agricolae\" dove esalta il suocero Giulio Agricola per la conquista della Britannia. In quest'oper\u00e0 ci trasmette proprio della virt\u00f9 guerriera: la \"virtus\". Non solo esalta la figura del suocero, anche quando era sotto un brutto imperatore, come Domiziano, ma anche la sua \"fedelt\u00e0\", \"moderazione\" e \"operosit\u00e0\".\nQuando ormai sembra che l'influenza alessandrina abbia avuto la meglio sulla cultura romana e la tradizione, ecco che osserviamo la produzione di un'opera di eulogia. Abbiamo un'esaltazione delle Gesta di Augusto, ma sotto la spinta descrittiva della tradizione romana, ma non ellenica, al tempo dell'imperatore Marco Aurelio e tra gli imperatori propagandisti degli antichi valori romani.\nA differenza degli altri, per\u00f2, non si limita semplicemente a propagandarlo tramite gli intellettuali dell'epoca nelle loro opere, ma afferma la sua convinzione, anche nella sua opera senile, \"Ricordi o Colloqui con se stesso\" dove espone, secondo lui, quali sono gli autentici valori della romanit\u00e0. Sono a tal proposito illuminanti le parole dell'imperatore Marco Aurelio:\nTraspaiono qui gli antichi ideali romani della \"virtus\", della \"gravitas\" e della \"iustitia\". Marco Aurelio sentiva il dovere di mettere tutte le sue energie al servizio di tutti, di subordinare ogni suo sentimento e azione all'interesse di tutti.\nCrisi del III secolo ed et\u00e0 tardo-imperiale, fino a Giustiniano.\nAulo Gellio con le sue \"Noctes Atticae\" \u00e8 un osservatore attento e scrupoloso dei periodi precedenti, e soprattutto del loro pensiero. Anche in quest'opera troviamo valori tipici romani ripresi da altri autori pi\u00f9 antichi; Aulo Gellio li riprende e li fa propri esaltando alcune personalit\u00e0 del passato e le loro idee. Un altro, uno degli ultimi, \u00e8 lo storico Eutropio, uno degli ultimi innovatori della cultura dei valori e della morale romana col suo compendio, il Breviarium ab Urbe condita. Ripercorrendo il lascito degli storici precedenti, in Aulo Gellio traspare nostalgia, sia per il passato e per la vita pastorale, sia per il grande periodo monarchico.\nDal I secolo viene a diffondersi lentamente la religione cristiana assiduamente combattuta dagli imperatori, poich\u00e9 i cristiani non riconoscono come dio la figura dell'imperatore e vengono perseguiti sino alla fine del III secolo. Ma all'inizio del IV secolo ecco che il Cristianesimo si fa largo nella cultura romana. Con la crisi religiosa il cristianesimo, molto lentamente, ma inesorabilmente, sostituisce il paganesimo, nonostante le continue lotte da parte dei rappresentanti di quest'ultimo. L'influenza del cristianesimo nella cultura romana \u00e8 anche pi\u00f9 forte rispetto alla cultura ellenica; lentamente cambiano i modi di pensare, gli antichi valori romani vengono sostituiti dai valori cristiani di libert\u00e0 e uguaglianza di soggetti considerati fratelli gli uni con gli altri. Con i vari editti prima il cristianesimo viene permesso poi diventa unica religione di Stato e qualificata come, \"cattolica\", perci\u00f2 la stessa concezione della vita cambia rispetto ai valori della tradizione. Per\u00f2 questi vengono ricordati comunque negli scritti, come parte di una cultura.\nCome gi\u00e0 detto in precedenza, i valori della romanit\u00e0 vengono soppiantati da quelli del cristianesimo, comunque, al tempo di Giustiniano I si formalizz\u00f2, attraverso uno studio dei \"Giuristi classici\", una raccolt\u00e0 delle loro idee, e di conseguenza anche dei valori in cui credevano: \u00e8 il caso dell'opera del \"Digesto\", nella quale si raccoglieva in un'unica opera i frutti della secolare produzione della giurisprudenza romana.\nValori fondamentali della romanit\u00e0 nei \"mores maiorum\".\nTutti gli aspetti della vita, compresi i vari ambiti del diritto pubblico e privato, sono stati immensamente influenzati dal costume, formatosi nel corso dei secoli. Alcuni dei suoi componenti meritano una particolare attenzione a causa della loro importanza nel quadro dei maggior \"mores maiorum\". Queste componenti della tradizione rappresentavano una classe di valori che distinguevano il \"vir bonus\" dagli altri, e alcuni di questi cominciarono ad assumere una tale importanza nella cultura romana da essere addiruttura divinizzati e resi antropomorfi sotto forma di oggetti o animali, vediamoli uno a uno:\nFides.\nLa parola latina \"fides\" ha molti significati; comunque, questi sono tutti basati su principi simili: verit\u00e0, fede, onest\u00e0 e affidabilit\u00e0. Pu\u00f2 essere vista in uso con altre parole per creare termini come \"bonae fidei\" o \"fidem habere\". Nel diritto romano, il concetto di \"fides\" rivest\u00ec un ruolo importante. Come in tutte le culture antiche, i contratti verbali erano molto comuni nella vita quotidiana romana, e cos\u00ec la buona fede permetteva transazioni commerciali fatte con maggior fiducia. La fides si riscontra anche nel rapporto tra \"patronus\" e \"cliens\", tra coniugi, ecc. Se questa buona fede viene tradita, la persona offesa potrebbe intentare una causa contro l'altra che l'ha tradita.\nCome dea romana, Fides rappresentava un culto molto antico. Il primo tempio in suo onore risalirebbe a Numa Pompilio, edificato nella citt\u00e0 di Roma. Era la dea della buona fede e presiedeva ai contratti verbali. Venne descritta come una donna anziana, ritenuta pi\u00f9 vecchia di Giove. Il suo tempio \u00e8 datato intorno al 254 a.C. e si trova sul colle Capitolino di Roma, vicino al Tempio di Giove. Livio si insinua nei dettagli del culto di Fides e nella sua storia di Roma. I suoi rituali venivano praticati dai \"flamines maiores\", i sacerdoti pi\u00f9 importanti, dopo il Pontefice, degli antenati. Questi sacerdoti hanno proposto, nel luogo della celebrazione, la creazione del santuario di Fides in un carro coperto, trainato da una coppia di cavalli. Dal momento che si assumeva che la Fides abitasse nella mano destra di un uomo; essa venne rappresentata, durante il periodo storico dell'Impero Romano, su monete con un paio di mani coperte, a simboleggiare la credibilit\u00e0 delle legioni e dell'imperatore. La copertura delle mani riflette il culto di Fides, in cui l'uomo esegue il sacrificio di coprire le sue mani con le dita per preservare la buona fede religiosa.\nPietas.\n\"Pietas\" non \u00e8 l'equivalente del moderno derivato \"piet\u00e0\". La \"pietas\" era l'atteggiamento romano del dovuto rispetto verso gli d\u00e8i, la patria, i genitori e altri parenti. All'inizio si riferiva alla famiglia, e alla fiducia e al rispetto tra coniugi, poi, la concezione del rapporto si estese tra uomo e divinit\u00e0: in realt\u00e0, non si deve solo parlare di rispetto, ma anche di legame sentimentale e affettivo; gli studiosi lo definiscono \"amore doveroso\". L'accezione del termine comprendeva anche un senso di dovere morale, non solo la mera osservanza dei riti. Come conseguenza la \"pietas\" esigeva il mantenimento di buone relazioni un po' con tutti, e non solo, rispettosamente e moralmente parlando. Secondo Cicerone, \"\"pietas \u00e8 la giustizia verso gli d\u00e8i\",\" e, come tale, richiede la presenza, pi\u00f9 di un osservatore dei rituali per il sacrificio e di corretta esecuzione di questi, ma anche la devozione e rettitudine interiore della persona. La \"pietas\" potrebbe essere visualizzata in molti modi. Per esempio, Giulio Cesare mostr\u00f2 \"pietas\" durante la sua vita, sia cominciando nel 52 a.C. e sia dedicando nel 48 a.C., dopo la battaglia di Farsalo, un tempio a Venere Genitrice. Il tempio \u00e8 stato dedicato a Venere, come la madre di Enea e quindi l'antenato degli Iulii, la \"gens\" di Giulio Cesare.\nAugusto, dopo la morte di Marco Antonio e Marco Emilio Lepido, ha costruito un tempio di Cesare, al fine di onorare il suo padre adottivo. Cos\u00ec, alcuni romani, a causa del loro ruolo di pii cittadini, hanno adottato il \"cognomen\" Pio. L'imperatore Antonino Pio, ricevette questa aggiunta al suo nome a causa del suo ruolo nel convincere gli anziani del Senato a divinizzare il suo padre adottivo in pubblico, l'imperatore Adriano, per la \"pietas\" che ha mostrato verso il suo padre biologico.\nTale \u00e8 stata l'importanza della \"pietas\", che, nel 181 a.C., in base a Livio, venne costruito un tempio dedicato. Analogamente agli altri concetti astratti nella cultura romana, la \"pietas\" \u00e8 apparsa spesso in forma antropomorfa, e talvolta accompagnata da una cicogna. Venne anche adottata da Augusto come \"pietas Augusta\", per visualizzare la sua \"pietas\", come si pu\u00f2 vedere su monete del periodo. Per\u00f2 Cicerone, nel \"De inventione\", ci illustra una pi\u00f9 alta \"pietas\", ossia del rispetto del cittadino nei confronti dello Stato, che, nel \"De re publica\", la definisce la \"pietas maxima\"; successivamente, con Virgilio, nell\"Eneide\", la \"pietas\" viene a identificarsi con l\"humanitas\" e la \"misericordia\" e si trasforma da forma di rispetto per i consanguinei nel provare piet\u00e0 per la sofferenza altrui.\nMaiestas.\nLa \"Maiestas\" sta a indicare nella Roma antica la dignit\u00e0 dello Stato come rappresentante del popolo. Proprio questo mandato da parte prima delle istituzioni repubblicane, poi con la trasformazione del governo repubblicano in uno imperiale, ha fatto s\u00ec che l'imperatore stesso fosse investito di questa \"majestas\" e rappresentante del popolo. Da qui viene a crearsi il principio del \"laesa maiestatis,\" ovvero crimine verso lo Stato, di quegli individui che deturpavano le opere pubbliche, o nei confronti dell'imperatore o del senato romano rappresentanti della \"majestas\" e che venivano puniti gravemente poich\u00e9 il crimine veniva visto come lesione all'intera comunit\u00e0 che l'imperatore e il senato o gli organi del governo romano rappresentavano. Maiestas, per\u00f2, ha un altro significato, ossia quello inerente alla grandezza in riferimento al popolo, cio\u00e8 l'essere fieri di essere un appartenente al popolo romano come miglior popolo, superiore e migliore rispetto agli altri popoli conquistati, una sorta di coscienza di essere quasi un popolo \"eletto\".\nVirtus.\nIl termine \u201c\"Virtus\"\u201d deriva dal termine latino \u201c\"vir\"\u201d (\"uomo\") e indica l'ideale del vero maschio romano. Molteplici sono gli aspetti della \"virtus.\" Il poeta Gaio Lucilio afferma che la \"virtus\" per un uomo \u00e8 sapere ci\u00f2 che \u00e8 bene, male, inutile e vergognoso o disonorevole. In origine designava il valore in battaglia dell'eroe e del guerriero. La \"virtus\" \u00e8 tale solo se non viene utilizzata per scopi personali, bens\u00ec per l'interesse della comunit\u00e0 romana. Dal I secolo a.C. per\u00f2 la virtus non sar\u00e0 pi\u00f9 vista come al servizio dello Stato, ma si separer\u00e0 da questo ideale per ottenere un obiettivo pi\u00f9 pratico: distinguersi dagli altri. La \"virtus\" originariamente si trasmetteva da padre in figlio, successivamente, dal I secolo a.C. la concezione di virtus cambia: non \u00e8 pi\u00f9 ereditaria, ma \u00e8 necessario ottenerla con impegno, superando le gesta degli antenati.\nGravitas.\nLa \"Gravitas\", da non confondersi con la parola moderna gravit\u00e0, rappresentava il valore della dignit\u00e0 e dell'autocontrollo. Di fronte alle avversit\u00e0, un \"buon\" romano deve avere una facciata di imperturbabilit\u00e0. Mito e storia romana raccontano storie di figure come Gaio Muzio Scevola, descrivendole come esempi di \"gravitas\". Alla fondazione della Repubblica, il re etrusco Lars Porsenna aveva assediato la citt\u00e0 di Roma, e, con la citt\u00e0 in crisi, Scevola tent\u00f2 di assassinare Porsenna. Tuttavia, Scevola fu catturato. Quando il re minacci\u00f2 Scevola di tortura, se non avesse risposto alle sue domande su Roma, Scevola pose la sua mano destra su un braciere e la tenne con grande \"gravitas\" (auto-controllo). Si racconta che il re, visto il valore di Scevola, rinunci\u00f2 a Roma. La \"gravitas\" di Scevola, non solo gli valse il nome scevola (\"mancino\"), ma contribu\u00ec inoltre a convincere Porsenna a non attaccare i Romani, strabiliato dalla loro fermezza. Dunque la \"gravitas\" implica un atteggiamento serio, calibrato, come richiedono le circostanze, senza nessun eccesso. Questo vale per il periodo arcaico e in parte repubblicano. Invece per l'et\u00e0 imperiale la \"gravitas\" appare molto meno negli scritti, e, dove se ne parla, il concetto \u00e8 cambiato rispetto al periodo precedente, dove adesso viene a configurarsi come un falso atteggiamento giocondo, gentile e dolce, ovvero la capacit\u00e0 di adattamento del cortigiano o del \"cliens\" che fa qualsiasi cosa per ottenere il favore del patrono o del principe.\nAltri valori della romanit\u00e0.\nOltre ai valori fondamentali dei \"mores\", gli imperatori con le loro decisioni stabilivano quali fossero i valori da rispettare per rendere la comunit\u00e0 migliore. Dall'altra parte gli autori latini sostenevano i loro valori e buoni costumi, basandosi sulla tradizione dei periodi precedenti, senza trascurare la nuova realt\u00e0 della \"civitas\" in cui vivevano. Ovvero, facevano un identikit del \"bonus civis\", e individuavano i numerosi valori a cui prestar fede, strettamente correlati gli uni con gli altri:\nL\"Amicitia\" nell'idealistica romana non intende semplicemente il nostro concetto di amicizia, ma in senso pi\u00f9 ampio il legame di alleanza che ci pu\u00f2 essere tra due nazioni o il rapporto tra \"patronus\" e \"cliens\". L\"amicitia\" \u00e8 vista dagli antichi romani, come valore volto a perseguire comuni interessi, rappresentato anche da una divinit\u00e0. Il termine \"amicitia\" per\u00f2 si avvicina anche al nostro termine amicizia, soprattutto nel II secolo d.C., collegato a \"amicus\" e \"amor\". Lo stesso \"cliente\" del \"patronus\" veniva definito amico, anche se vi era una differenza di trattamento tra clienti pi\u00f9 intimi e quelli considerati \"meno amici\" ; infatti esistevano diverse \"categorie di amicizia\", in questo caso, in realt\u00e0, chiamare \"amicus\" il \"cliens\" era semplicemente un fenomeno di cortesia, potendo benissimo essere imposto.\nIl valore del suicidio: i romani lo consideravano una forma di morte nobile, piuttosto che una vita vissuta senza dignit\u00e0. \u00c8 un gesto considerato molto rilevante, sia politicamente sia pubblicamente, che riscuoteva molta approvazione nella cultura romana. Nel periodo imperiale poi, questo atteggiamento diventa molto rilevante, e quasi di moda, per protestare contro i tiranni imperiali. L'archetipo del suicida viene rappresentato da Catone l'Uticense, in protesta allo strapotere di Cesare, oppure il suicidio di Petronio, che muore discutendo con gli amici, quasi si fosse addormentato, oppure ancora, il suicidio di Seneca, ma la storia romana antica ne annovera molti altri.\nDisinteresse, onest\u00e0, integrit\u00e0 morale. Definisce l'atteggiamento disinteressato, specialmente dell'amministratore nei confronti della cosa pubblica.\n\u00c8 il sentimento che ispira l'eguaglianza e la giustizia, soprattutto in ambito giuridico; esempi ne fa Ulpiano, descrivendo la vera giustizia.\nL\"'Auctoritas\" \u00e8 il valore del prestigio e della fiducia che un uomo, in possesso di questo valore d\u00e0, all'inizio collegato alla religione significava far accrescere, aiutare altri. In un secondo periodo, quando divenne un valore tipicamente laico, individu\u00f2 l'affidabilit\u00e0, l'ascendente, cio\u00e8 la sua capacit\u00e0 di influenzare gli altri. Questo secondo stato consiste in un equilibrio tra potere politico e prestigio sociale, la credibilit\u00e0, la responsabilit\u00e0 personale. Cicerone, invece, la considera un insieme di \"Dignitas\" e \"Virtus\". L'Auctoritas in questo caso \u00e8 una forma altissima di potere, che non si ricollega necessariamente al potere politico, ma esercit\u00e0 la costrizione o il comando tramite la forza di persuasione, grazie al proprio carisma. L'Auctoritas implica una serie di diritti e doveri da chi ne \u00e8 insignito, per esempio l'attribuire cariche pubbliche o tenere fede ai propri impegni presi. La figura che storicamente se ne avvicina \u00e8 Ottaviano Augusto che esercit\u00f2 la sua autorit\u00e0, non tanto per i poteri che possedeva, ma sapendo dar un ordine senza imporlo, convincendo i propri sottoposti e avendo rispetto per le istituzioni pubbliche.\nBont\u00e0 benevolenza correlato sia con l\"'Humanitas\" sia con la \"Clementia\"\nLa \"Clementia\" \u00e8 il valore che tenta di moderare l'animo nei confronti della sconfitta, senza esercitare vendetta, oppure nella dolcezza del superiore che guarda le pene dell'inferiore e ne prova piet\u00e0. \u00c8 correlata alla \"benevolentia\" o alla \"Magnitudo animi\". \u00c8 il comportamento di un uomo che detiene il potere in una determinata situazione ma non si fa dominare dall'ira e dalla crudelt\u00e0 ma dalla benevolenza, vincendo gli impulsi negativi: il rapporto per esempio del buon \"paterfamilias\" nei confronti dei figli \"alieni iuris\" o del buon romano verso i vinti. Bisogna fare una precisazione per\u00f2, poich\u00e9 secondo Cicerone, bisogna essere clementi contro chi si arrende e si sottomette ma spietati con chi invece si ribella: gli \"hostes\". Questa \u00e8 una caratteristica che si denota da parte dei Romani nei confronti delle popolazioni vinte, soprattutto quando l'impero si estender\u00e0 in maggior misura, concedendo anche agli stranieri posizioni di rilievo nella politica romana.\nConcordia, accordo, armonia; all'inizio era considerato all'infuori della sfera politica, ma poi, con l'influsso greco viene ad assumere importanza, sia per la sfera politica, sia filosofica.\nSaggezza, ponderazione, capacit\u00e0 di deliberare. La parola, ricca di implicazioni, appare come uno dei valori della pi\u00f9 antica latinit\u00e0, e indica la riflessione condotta con calma e in piena indipendenza di giudizio.\nFermezza, costanza, tenacia, forza d'animo, coerenza. La parola in s\u00e9 designa la salda perseveranza, la stabilit\u00e0 di un comportamento e di una virt\u00f9 etico-politica, tipicamente romana. Questo valore, accoppiato con la gravitas, ha svolto un grande ruolo nella storia e nel successo del popolo romano. La Constantia permetteva di tenere i Romani concentrati e attivi nei momenti di grande turbolenza e devastante sconfitta, come ad esempio la campagna di Annibale Barca, in poche parole il valore del non arrendersi mai.\n\u00c8 l'osservanza obbligata e la corretta esecuzione dei rituali nei confronti della divinit\u00e0. Le pratiche religiose romane sono state orientate verso la corretta esecuzione di riti, non verso l'etica e la morale della persona. Gli dei sono lieti se i riti vengono fatti con attenzione dai romani, perci\u00f2 questi sperano di ottenere un favore attraverso l'esecuzione di sacrifici e di altre formule rituali, se fatte in maniera corretta.\nDecoro, decenza, ci\u00f2 che si addice a una determinata persona su certi aspetti simile alla \"Nobilitas\".\nLa \"dignitas\" \u00e8 il valore della dignit\u00e0 e prestigio di un cittadino romano, e alla considerazione di ci\u00f2, da parte degli altri. Questo per\u00f2 riguarda la parte superficiale del prestigio, cio\u00e8 il rispetto degli altri in senso superficiale e non interno, come l\"'auctoritas\". La \"dignitas\" \u00e8 uno dei risultati finali volti a visualizzare i valori dell'ideale romano e il servizio dello Stato nelle forme di primato, posizione militare e magistrature. \"dignitas\" fu il valore della reputazione, dell'onore e della stima. Cos\u00ec, un romano che mostrasse loro \"gravitas, constantia, fides, pietas\" e altri valori, sarebbe diventato un romano in possesso di \"dignitas\" tra i loro coetanei. Allo stesso modo, attraverso questo percorso, un romano potrebbe guadagnare \"auctoritas\" , \"prestigio e rispetto\".\nDisciplina, educazione, formazione civile e militare del cittadino. Disciplina \u00e8 per il romano fondamento indispensabile dello Stato, visibile attraverso la disciplina militare e in tutti i campi della vita.\nEsempio, modello. \u00c8 il valore costituito da un'azione gloriosa compiuta da un antenato, in dovere di imitare e moltiplicare.\nValore affermatosi nella tarda latinit\u00e0, il termine designa una moderata ricerca del piacere senza lasciarsi andare alla sfrenatezza, ma rispettando se stessi e l'ideale di \"enkr\u00e0teia\" (moderazione). Alcuni studiosi sostengono che tale valore si sia inserito all'interno del \"mos maiorum\" grazie all'affermazione sempre pi\u00f9 crescente del cristianesimo.\nLa \"gloria\" \u00e8 la fama che si ottiene dopo aver compiuto azioni valorose, perci\u00f2 strettamente collegata alla \"virtus\", per non essere inferiore agli antenati. Elemento che caratterizza la societ\u00e0 aristocratica all'inizio seguito anche dal \"civis novum\" . Si pu\u00f2 anche esprimere come riconoscimento e lode da parte della comunit\u00e0. Anche la \"gloria\" in un primo momento viene ritenuta trasmittibile di padre in figlio e solo successivamente ritenuta da conquistarsi con le proprie gesta.\nOnore cio\u00e8 la posizione onorifica dopo un dato gesto legato alla \"virtus\" e alla \"gloria\".\nOnore riservato alle salme dei defunti ormai sepolte consistente nell'offrire ai morti cibi e bevande, come se fossero vivi, per favorire la decomposizione e allietare la vita nell'Ade.\nEra il valore che ci contraddistingue dagli animali e dalle belve feroci e dagli esseri primitivi, ovvero il valore della comprensione e della benevolenza della cultura del buon gusto e dell'eleganza. L'Humanitas in questo caso non \u00e8 relativa al ruolo di cittadino o del militare, ma riguarda la persona in se stessa, l'individuo. L'Humanitas a un certo punto diviene sempre pi\u00f9 elitaria, ovvero patrimono esclusivo dei ceti aristocratici, che, con la loro educazione superiore tentano costantemente di affinarla: disponibilit\u00e0, indulgenza, mitezza, dolcezza, moderazione. Nel periodo imperiale questo valore verr\u00e0 meno, poich\u00e9 ritenuto un atteggiamento della aristocrazia e di educazione superiore. Viene cos\u00ec a identificarsi nel periodo imperiale una \"nuova Humanitas popolare\" che indica affidabilit\u00e0, gentilezza e buon carattere senza implicare l'educazione superiore.\nAttivit\u00e0, operosit\u00e0. Il termine designa il valore che spinge l'uomo politico alla zelante collaborazione nell'ambito dello Stato.\nLibert\u00e0. atteggiamento libero fuori dagli artifici in grado di fronteggiare con fermezza qualsiasi situazione esterna. Tipico dell'aristocrazia romana.\nGrandezza d'animo, magnanimit\u00e0, designa l'atteggiamento distaccato e grandioso con cui il cittadino, soprattutto il nobile, si comporta nei rapporti con gli altri.\nRappresenta in senso astratto, l'aspirazione a essere degni delle virt\u00f9 degli antenati.\nSe per il modello di cittadino arcaico l'Otium significava assenza di occupazione da parte del cittadino-soldato che o coltivava o combatteva, in et\u00e0 repubblicana viene a identificarsi, a grandi linee da Cicerone, con la mancanza di attivit\u00e0. L'influenza greca per\u00f2, vide invece l'otium come riposo dalle attivit\u00e0 quotidiane nei confronti dello Stato, volto a studio intellettuale: da questo nasce in un secondo momento lo sforzo di Cicerone di vedere l'otium come attivit\u00e0 positiva, con delle differenze da quello greco. Infatti nel caso romano viene visto come tranquillit\u00e0 dell'esistenza privata, dedicata ad attivit\u00e0 intellettuali, tipo letteratura e filosofia. Cicerone vede l'otium come attivit\u00e0 anche politica volta a migliorare la citt\u00e0. Nella tarda repubblica si individuano due otium: \"otium luxuriosum\" dedito a occupazioni di nessuna utilit\u00e0 o vergognose e \"otium tranquillum,\" sereno e imperturbato del saggio che lavora intellettualmente.\nEsistevano all'epoca romana due valori inerenti alla \"Pax\": la \"Pax animi,\" ovvero la serenit\u00e0 e tranquillit\u00e0 del singolo individuo, e la Pax dello Stato. Questo secondo valore era pi\u00f9 complesso, infatti viene messo in rilevanza solo a partire dall'et\u00e0 augustea, poich\u00e9 si denota che attraverso la \"pax\" si genera anche il benessere e il buon sviluppo dello Stato, che, con le guerre non c'era stato. Da qui viene a configurarsi come valore, poich\u00e9 dalla pax deriva l'impero e la situazione di sicurezza del singolo cittadino che non si vede pi\u00f9 minacciato da guerre e pu\u00f2 vivere serenamente. Gi\u00e0 Cesare aveva dedicato templi alla dea Pace nel 49 a.C. poich\u00e9 si era reso conto dell'importanza per un popolo essere in pace; questa filosofia fu poi proseguita da Augusto che ne introdusse il culto a Roma con l\"'Ara Pacis,\" un altare dedicato alla dea Pace alla fine delle campagne militari in Spagna, infine, lo stesso imperatore Vespasiano far\u00e0 costruire il Tempio della Pace. In realt\u00e0 anche precedentemente nell'et\u00e0 regia assumeva una certa rilevanza: lo stesso Numa Pompilio desiderava che il tempio di Giano fosse aperto nel periodo di guerra e chiuso in quello di pace. Molti poeti insistono sulla pace come portatrice di fertilit\u00e0, benessere e di valori sempre positivi.\nPudore, moralit\u00e0 delinea la riservatezza del cittadino romano che preferisce parlare di certe cose in privato piuttosto che in pubblico, oltre a designare la castit\u00e0 e la dignit\u00e0, in correlazione anche con la modestia.\nNon era \"religione\" nel senso moderno della parola. \"Religio\" \u00e8 legato al verbo latino religare, nel senso di \"legare\". Nella mente degli antichi romani, la \"religio\" ha rappresentato un legame tra la divinit\u00e0 e i mortali. Questo legame \u00e8 pi\u00f9 il rispetto e l'obbligo di soggezione e di superstizione, collegata alla pratiche religiose e alle usanze degli antichi Romani: sia gli uomini sia le donne avrebbero dovuto essere consapevoli di questi legami per onorare la divinit\u00e0 attraverso le osservanze religiose, nel tentativo di mantenere una \"pax deorum\". In conformit\u00e0 con il sostantivo, l'aggettivo \"religiosus\" rappresentava un'esaltazione della pratica religiosa, fino al punto di sfiorare la superstizione. Secondo i Romani la \"religio\" \u00e8 considerata come una parte necessaria della vita, in modo da mantenere l'ordine e la consuetudine nella comunit\u00e0 o in misura maggiore, nel mondo. La motivazione alla base di queste osservanze, non \u00e8 moralmente fondata sui valori moderni giudaico-cristiani, ma sull'appagamento degli dei e l'aspettativa di premi. Per garantire una vittoria si fa la promessa di un tempio a una divinit\u00e0, o, nella speranza di alleviare le difficolt\u00e0, i membri della comunit\u00e0 compiono sacrifici. Livio implica questa necessit\u00e0 nella sua descrizione della cattura della statua della dea Giunone da Veio. Rileva che si \u00e8 contro la religio degli Etruschi se si tocca la statua, a meno che non si sia un membro del sacerdozio o lo si diventi per eredit\u00e0. I soldati romani a loro volta, sono puliti, se non onorano la dea. Questo non \u00e8 legato alla \"pietas\" e la sua moralit\u00e0 intrinseca, ma invece \u00e8 stato correlato al concetto di \"cultus\".\n\u00c8 il concetto di vivere secondo le origini in maniera semplice tipico dell'et\u00e0 arcaica, nell'et\u00e0 repubblicana assumer\u00e0 un notevole valore poich\u00e9 questo verr\u00e0 visto anche come esporsi a grossi rischi, poich\u00e9 poneva il soggetto a non prestare attenzione ai pericoli, soprattutto duerante il periodo dell'et\u00e0 imperiale, piena di giochi di potere e di personaggi ipocriti, come afferma Seneca. Cos\u00ec nell'et\u00e0 imperiale il valore della \"simplicitas\" assume un nuovo valore di atteggiamento spontaneo, rilassato, esercitandola per\u00f2, con misura, cio\u00e8 adattandosi alla nuova epoca, dove la simplicitas non basta pi\u00f9 se non si vuole incorrere nel biasimo e nel disprezzo. Lo stesso Marziale parla di \"prudens simplicitas\" poich\u00e9 non \u00e8 pi\u00f9 adatto ai tempi imperiali pieni di doppi giochi.\n\"Urbanitas\" indica il buon gusto e lo spirito naturali privi di eccessi dell'uomo elegante, una sorta di \"bon ton\" romano. Successivamente va in contrapposizione ai valori degli antichi romani a causa dell'influenza greca, poich\u00e9 viene invece a delineare la raffinatezza in cerca di lusso, e a chi voleva apparire per forza alla moda in contrapposizione alla \"Rusticitas\" e all\"Industria\", ovvero chi si accontentava della vita semplice rustica della campagna dedita al lavoro."}
{"id": "564260", "revid": "125594358", "url": "https://it.wikipedia.org/wiki?curid=564260", "title": "Ernst Stavro Blofeld", "text": "Ernst Stavro Blofeld \u00e8 un personaggio immaginario nato dalla fantasia di Ian Fleming.\nCapo dell'organizzazione criminale SPECTRE, \u00e8 un genio del crimine e il pi\u00f9 grande nemico dell'agente segreto inglese James Bond.\nBiografia.\nNel romanzo \"Operazione tuono\" Fleming narra la storia di Blofeld in modo approfondito. Il criminale \u00e8 nato l'8 maggio 1908 in una imprecisata regione della Germania (locata successivamente in territorio polacco) da padre polacco e madre di origini greche (il nome Stavro infatti \u00e8 greco). Dapprima patriota polacco che lotta per l'indipendenza, studia e si laurea in tecnologia all'Universit\u00e0 di Varsavia ma nel corso della seconda guerra mondiale ha un completo cambio di rotta: passa infatti informazioni ai tedeschi dalla Turchia, ma dopo la sconfitta di Erwin Rommel si schiera con gli Alleati ricevendo (ironicamente) molte medaglie al merito. Anni dopo crea la famigerata organizzazione criminale SPECTRE, dedita a spionaggio, terrorismo, traffico d'armi e droga, corruzione, assassinio e qualsiasi altra attivit\u00e0 illecita possibile: Bond si scontra con essa in una trilogia di romanzi (\"Operazione tuono\", \"Al servizio segreto di sua maest\u00e0\" e \"Si vive solo due volte\") e nel capitolo \"Una cascata di diamanti\" riuscir\u00e0 ad uccidere Blofeld. Ha una compagna, Irma Bunt, che lo aiuta nei suoi piani e in \"Si vive solo due volte\" si fa passare per sua moglie; in \"Per servizi speciali\" (romanzo del 1982 di John Edmund Gardner, che prosegu\u00ec la saga di 007 dopo la morte di Fleming) compare Nena, figlia che Blofeld ha avuto da una relazione con una donna francese.\nLa storia del personaggio viene invece modificata nel film \"Spectre\": in questa versione il suo vero nome \u00e8 Franz Oberhauser ed \u00e8 figlio di Hans Oberhauser, l'uomo che si prese cura di Bond dopo che questi rimase orfano in tenera et\u00e0; Franz e James crebbero quindi come fratelli adottivi, ma il primo cominci\u00f2 a provare un profondo odio per il secondo a causa delle attenzioni che il padre gli riservava. Franz uccise quindi Hans e inscen\u00f2 la propria morte a causa di una valanga e fond\u00f2 poi la SPECTRE dopo aver assunto il nome di Ernst Stavro Blofeld, basato sul cognome da nubile della madre. Blofeld rivela quindi che anche gli antagonisti dei precedenti tre film (Le Chiffre di \"Casino Royale\", Dominic Greene di \"Quantum of Solace\" e Raoul Silva di \"Skyfall\") erano legati alla SPECTRE e che le disavventure capitate a Bond (in particolare l'uccisione delle donne con cui aveva rapporti amorosi) erano tutte volute da lui, sempre assetato di vendetta. Il Blofeld di questa versione ha pure molte somiglianze con le versioni precedenti: veste similmente, ha un gatto persiano bianco e nel corso di uno scontro con Bond si procura una cicatrice che gli sfregia il volto.\nIl personaggio di Blofeld non \u00e8 stato utilizzato nei film per molti anni anche a causa di svariati problemi legali, in quanto la produzione non aveva i diritti per utilizzare il termine \"SPECTRE\" e i personaggi legati alla stessa; nel 2013, tuttavia, la EON e la Danjaq (la compagnia che gestisce i diritti della saga di Bond) hanno acquistato tutti i diritti che erano rimasti nelle mani degli eredi di McClory, garantendo quindi un possibile ritorno su schermo del personaggio.\nCaratteristiche.\nNei primi film Blofeld compariva sempre seduto su una poltrona intento ad accarezzare il suo gatto Persiano Chinchill\u00e0 bianco; il suo volto era sempre celato nell'ombra durante le inquadrature, che lo ritraevano dal petto in gi\u00f9. A partire da \"Si vive solo due volte\", la tradizione venne rotta e il volto di Blofeld rivelato ma nei tre film consecutivi fu interpretato da tre attori diversi.\nNei romanzi Blofeld \u00e8 un personaggio pi\u00f9 tenebroso e affascinante della figura che appare nei film e ha una fine diversa: mentre nella saga cinematografica muore dopo essere stato buttato in una ciminiera, con compiaciuto sadismo, da Bond nel prologo di \"Solo per i tuoi occhi\" (bench\u00e9 in realt\u00e0 il suo \"status\" sia sconosciuto, in quanto sopravvissuto pi\u00f9 volte ad altre situazioni peggiori; inoltre Blofeld ha di nuovo la calvizie, eliminata dopo un intervento di chirurgia plastica), nella saga romanzesca viene strangolato a mani nude da Bond dopo un duello con katane e bastoni in \"Si vive solo due volte\".\nNei tre romanzi in cui Blofeld appare, il personaggio usa il suo nome solo in \"Operazione tuono\" mentre in \"Al servizio segreto di sua maest\u00e0\" lo troviamo come Conte De Bleuchamp e in \"Si vive solo due volte\" come Dr. Shatterhand.\nApparizioni ufficiali.\nNei film di 007 Blofeld compare nei seguenti episodi:\nIncongruenze.\nNella saga cinematografica 007 e Blofeld si trovano per la prima volta faccia a faccia in \"Si vive solo due volte\". Tuttavia, nel film successivo, \"Al servizio segreto di Sua Maest\u00e0\", quando il primo si presta a incontrare l'altro decidendo di indossare sul viso solo un paio di occhiali da vista, sorprendentemente non viene riconosciuto (perlomeno immediatamente) dal folle criminale. Ci\u00f2 \u00e8 dovuto al fatto che i film della saga di 007 non sono stati girati nello stesso ordine cronologico dei romanzi di Fleming, mentre la sceneggiatura ha seguito pi\u00f9 fedelmente le dinamiche narrate dall'autore nei suoi libri."}
{"id": "564261", "revid": "154639", "url": "https://it.wikipedia.org/wiki?curid=564261", "title": "Teosofia di Tubinga", "text": "La Teosofia (in gr. ant.: \u0398\u03b5\u03bf\u03c3\u03bf\u03c6\u03af\u03b1), nota comunemente come Teosofia di Tubinga, \u00e8 un testo cristiano di argomento teologico, apocalittico e apologetico, redatto tra il 474 e il 501.\nStoria.\nL'opera si compone di quattro parti, rispettivamente intitolate \"Oracoli degli d\u00e8i ellenici\", \"Teologia dei saggi ellenici ed egizi\", \"Oracoli delle sibille\", \"Estratto [del libro] di Hystaspes\" e una cronaca universale fino al regno dell'imperatore Zenone. L'originale \u00e8 andato perduto, ma ne restano frammenti pi\u00f9 o meno ampi in vari manoscritti e un'epitome d'et\u00e0 bizantina.\nAnche se \u00e8 stata ricopiata in pi\u00f9 manoscritti sparsi in Europa (alcuni gi\u00e0 conosciuti da Agostino Steuco, che ne cit\u00f2 alcuni estratti nel \"De perenni philosophia\"), di cui il pi\u00f9 famoso, per completezza e attendibilit\u00e0, \u00e8 quello rinvenuto in un manoscritto del 1579 conservato presso la biblioteca di Tubinga, l'opera non \u00e8 mai citata dai Padri della Chiesa ed \u00e8 stata totalmente ignorata (salvo rarissime eccezioni) fino al XX secolo\nL'anonimo autore richiama gli oracoli dell'Apollo di Claros per l'argomento cristologico, d'impianto monofisita, con citazioni di filosofi greci, dei vaticini delle sibille e di parti dell'opera perduta ascritta al leggendario Hystaspes, discepolo di Zarathu\u0161tra: riprendendo Giustino, Clemente Alessandrino e Lattanzio (dalle opere dei quali, in parte, la Teosofia dipende) e afferma che i concetti di Trinit\u00e0 e Incarnazione erano inconsapevolmente gi\u00e0 presenti nel mondo pagano, ben prima dell'avvento del Cristianesimo. L'intento era con ogni probabilit\u00e0 apologetico e missionario, volto cio\u00e8 a superare alcuni ostacoli che i pagani avrebbero innalzato dinnanzi all'ipotesi della conversione alla dottrina cristiana.\nLo sfondo dottrinario, e in particolare la cristologia di stampo monofisita hanno spinto recentemente il Beatrice a ipotizzare, con buona probabilit\u00e0, che l'autore dell'anonimo testo debba essere identificato con Severo di Antiochia, patriarca miafisita dell'omonima sede episcopale."}
{"id": "564265", "revid": "547992", "url": "https://it.wikipedia.org/wiki?curid=564265", "title": "Super Vicki", "text": "Super Vicki (\"Small Wonder\") \u00e8 una sitcom statunitense, ideata da Howard Leeds e prodotta tra il 1985 ed il 1989.\nTrama.\nLa famiglia Lawson ha \"adottato\" Vicki (in lingua originale V.I.C.I., \"Voice Input Child Identicant\", pronunciato \"Vicky\"), un robot con le sembianze di una bambina di circa 10 anni, progettato e costruito dal capofamiglia Ted Lawson nel tentativo di assistere i bambini portatori di handicap.\nVicki vive con i Lawson, una famiglia composta da Ted, Joan e il figlio undicenne dei due, Jamie. Vicki vive in casa come se fosse un membro della famiglia (i Lawson dichiarano a conoscenti, ospiti o vicini che si tratta di una figlia adottiva, per nascondere la sua vera natura), per far s\u00ec che possa abituarsi alla vita in casa, e frequenta finanche la scuola (nella seconda stagione Vicki e Jamie diventano entrambi alunni di Joan che sostituisce l'insegnante). La famiglia Lawson cerca di mantenere segreta l'esistenza del robot, ma i loro insopportabili vicini, i Brindle, continuano a spuntare nei momenti pi\u00f9 inaspettati, soprattutto la figlia, Harriet, una bambina ficcanaso innamorata di Jamie.\nPer spiegare la crescita fisica dell'attrice Tiffany Brissette, interprete di Vicki, nel corso della serie, Ted, in un episodio della terza stagione, dichiara di aver installato nei circuiti del robot un aggiornamento e di aver inoltre affinato il suo viso, di averle fornito un nuovo corredo di vestiti e di averla modificata in modo tale che possa mangiare e bere. \nCiononostante, Vicki \u00e8 pur sempre un robot e, come tale, non pu\u00f2 fare a meno di combinare guai o interpretare scorrettamente gli ordini a lei impartiti. La comicit\u00e0 della serie verte essenzialmente sui tentativi di Vicki di apprendere i comportamenti umani, la sua interpretazione \"letterale\" dei comandi ed i tentativi, da parte della famiglia, di nascondere la verit\u00e0 sulla sua natura.\nProduzione.\nLa serie televisiva venne prodotta con un budget bassissimo. Quando nel 1989 perse ascolti, la produzione venne definitivamente annullata.\nRegisti.\nTra i registi sono accreditati:\nSpin-off.\nEsisteva alla fine degli anni ottanta l'idea per uno spin-off di \"Super Vicki\" dedicata alla bambina-robot Vanessa, sempre creata da Ted Lawson e pi\u00f9 \"cattiva\" di Vicki e apparsa in due episodi del telefilm; il titolo previsto era \"Too Good to Be True\", ma alla fine il progetto non fu realizzato."}
{"id": "564267", "revid": "1534511", "url": "https://it.wikipedia.org/wiki?curid=564267", "title": "Asterismo (punteggiatura)", "text": "L'asterismo, detto anche triangolo di asterischi, \u00e8 un carattere tipografico quasi mai adoperato nei romanzi e con grande rarit\u00e0 nelle riviste; esso consiste graficamente in un triangolo equilatero di tre comuni asterischi sistemati a poca distanza gli uni dagli altri (\u2042). Il suo nome deriva dall'omonimo termine che in astronomia indica un gruppo di almeno tre stelle apparentemente ravvicinate (in greco , ovvero \"asterisco\", \u00e8 diminutivo di , cio\u00e8 \"stella\"). Nella lettura l'asterismo \u00e8 considerato un simbolo di pausa, equivalente a un punto fermo.\nUtilizzo.\nCome gi\u00e0 detto, oggigiorno non si suole far un largo uso di questo simbolo: malgrado sia simile all'asterisco, esso non rimanda infatti a note a pi\u00e8 di pagina. Nei pochi casi in cui \u00e8 adoperato, esso funge da separatore tra paragrafi: il sistemarlo nello spazio libero tra un testo e l'altro indica perci\u00f2 una netta separazione. D'altronde il fatto che tale simbolo sia raro sulle tastiere e poco conosciuto determina il suo scarso utilizzo, per cui si preferisce utilizzare in sua vece una maggiore spaziatura verticale tra i paragrafi. Il codice adoperato per digitarlo in Unicode \u00e8 U+2042, cui corrisponde .\nA volte questo glifo viene sostituito da tre, o pi\u00f9, asterischi o punti. Inoltre pu\u00f2 venir sostituito da uno spazio supplementare tra i paragrafi da dividere. Un asterismo o un segno equivalente pu\u00f2 essere usato insieme a uno spazio supplementare per indicare una suddivisione in sottocapitoli.\nNon deve essere confuso con il segno (Unicode character U+2234), molto simile ma costruito con tre punti. Questo simbolo viene usato come abbreviazione di \"perci\u00f2\" o \"quindi\" nella logica in quanto rappresenta la forma inversa di qualche volta usato come abbreviazione di \"perch\u00e9\".\nLaTeX.\nIn LaTeX, l'asterismo pu\u00f2 essere inserito definendo un nuovo comando codice_1 con la seguente istruzione:\n \\newcommand{\\asterismo}{\\smash{% \n \\raisebox{-.5ex}{% \n \\setlength{\\tabcolsep}{-.5pt}% \n \\begin{tabular}{@{}cc@{}}%\n \\multicolumn2c*\\\\[-2ex]*&amp;*% "}
{"id": "564269", "revid": "41217991", "url": "https://it.wikipedia.org/wiki?curid=564269", "title": "Triangolo di asterischi", "text": ""}
{"id": "564270", "revid": "1910023", "url": "https://it.wikipedia.org/wiki?curid=564270", "title": "Bariano", "text": "Bariano (\"Bari\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura centrale bergamasca, \u00e8 posto a circa 22 chilometri a sud del capoluogo orobico.\nStoria.\nI primi insediamenti che interessarono il territorio di Bariano furono quelli di alcune piccole trib\u00f9 del popolo dei Liguri, a cui subentrarono poi i Galli Cenomani. Recenti studi considerano addirittura l'ipotesi che furono proprio alcune di queste trib\u00f9, dopo aver soggiornato nell'attuale territorio di Bariano, a fondare la citt\u00e0 di Bergamo, molto prima dell'arrivo dei Romani.\nTuttavia fu con i Romani stessi che il borgo cominci\u00f2 ad assumere le sembianze di un vero e proprio centro abitato. A tal riguardo numerosi sono i resti rinvenuti sul territorio risalenti a quell'epoca: su tutti spicca per importanza la scoperta di lapidi e di sepolture, testimonianza del fatto che si trattava gi\u00e0 di un centro che rivestiva una particolare importanza.\nSi succedettero quindi le dominazioni dei Longobardi e dei Franchi. A questo periodo risale il primo documento scritto che attesta l'esistenza del toponimo: redatto nell'anno 861, formalizza il passaggio di queste terre (unitamente ai vicini centri di Morengo e Camisano) sotto la giurisdizione della Diocesi di Bergamo.\nFu in quegli anni che cominciarono a verificarsi gli scontri fratricidi tra le diverse anime della popolazione: quella guelfa e quella ghibellina.\nA scopo difensivo quindi venne decisa la costruzione di un castello, che sorgeva nei pressi dell'attuale chiesa parrocchiale. Pi\u00f9 volte attaccato, distrutto e ricostruito, non ha lasciato che pochi resti visibili ai giorni nostri.\nTutti gli scontri tra opposte fazioni terminarono nel XV secolo con l'avvento della Repubblica di Venezia. Questa comp\u00ec numerosi interventi volti al miglioramento delle condizioni sociali e lavorative, dissodando terreni e costruendo canali per l'irrigazione.\nTra questi va menzionato il fosso bergamasco, costruito al fine di stabilire in modo definitivo i confini territoriali tra lo \"Stato di terra\" di Venezia ed i possedimenti del Ducato di Milano. Questo lambiva anche il territorio di Bariano, delimitandolo a sud e ad ovest.\nDa allora il paese ha cominciato ad assumere una forte connotazione e tradizione rurale, con l'agricoltura attivit\u00e0 predominante.\nTuttavia in questi anni il paese, come gran parte dei borghi della pianura bergamasca posti nelle vicinanze del confine, dovette subire le scorrerie del Ducato di Milano, intenzionati a riprendersi questi territori, compiendo anche atti di rappresaglia contro la popolazione. Documenti in tal senso attestano un'incursione di truppe avvenuta nel 1613.\nI successivi regimi che si susseguirono dopo la fine della Serenissima non riguardarono direttamente questo comune, che segu\u00ec le sorti del resto della provincia.\nSoltanto nel corso del XX secolo il paese ha visto un sostanziale cambiamento della vita lavorativa: all'agricoltura sono subentrati l'industria ed il terziario, con un conseguente incremento demografico, relegando il lavoro nei campi a parte minoritaria.\nSimboli.\nLo stemma del Comune di Bariano \u00e8 stato concesso con decreto del presidente della Repubblica del 14 marzo 1979.\nLa presenza di tre gatti nell'emblema comunale \u00e8 dovuta ad un errore di interpretazione della bozza di stemma predisposta, ma non approvata, nel 1949, dove apparivano i colori rosso e oro del capoluogo bergamasco, con tre bachi da seta e tre pannocchie a simboleggiare le principali attivit\u00e0 del paese: la bachicoltura e la coltivazione del mais. Il progetto fu ripreso nel 1978, ma le figure disegnate nel bozzetto vennero scambiate per dei gatti.\nMonumenti e luoghi d'interesse.\nIl paese presenta una grande quantit\u00e0 di cascine in aperta campagna (tra cui la cascina Bigliarda, la cascina Fada, la cascina Corsa, che stanno a ricordare l'anima rurale del borgo, nelle quali sono ancora presenti segni della vita di un tempo.\nIl centro storico del borgo, anticamente sede delle mura e del fossato difensivo della citt\u00e0, presenta oggi solo una traccia dell'antico fortilizio, in corrispondenza dell'edificio noto come \"il Palazzo\", che si affaccia sulla piazza principale. La piazza ospita anche la chiesa parrocchiale dei Santi Gervasio e Protasio. Costruita nel XVIII secolo in luogo di un precedente edificio di culto, conserva affreschi di buona fattura, tra i quali spiccano la \"Trinit\u00e0 in gloria e i Santi Pietro e Paolo e la Fede\", di Vincenzo Angelo Orelli e la \"Vergine in trono col Bambino ed i Santi Luigi Gonzaga e Stanislao Kostka\" di Francesco Capella.\nAll'interno del centro storico sono inoltre collocate numerose corti rustiche antiche; sono degne di nota la corte di \"Palazzo Grataroli\" e lo \"Stallo della Misericordia\", dalla notevole architettura tardo-quattrocentesca, oggi sede della biblioteca cittadina.\nNel territorio comunale, in direzione di Romano di Lombardia, sorge anche l'ex Convento dei Neveri, sorto nello stesso luogo dell'antico insediamento romano di \"Vicus Aberga\". Antica sede dell'ordine dei Carmelitani \u00e8 dotato di un bel chiostro."}
{"id": "564273", "revid": "767487", "url": "https://it.wikipedia.org/wiki?curid=564273", "title": "Fernand de Brinon", "text": "Biografia.\nNato in una ricca famiglia di nobili di Libourne in Gironda, il marchese Fernand de Brinon studi\u00f2 dapprima diritto e scienze politiche a Parigi prima di scegliere la carriera del giornalista nel dopoguerra della prima guerra mondiale.\nPartigiano del riavvicinamento con la Germania, come la destra francese e i dirigenti \u00c9douard Daladier e Paul Reynaud, divenne amico di Joachim von Ribbentrop, che era stato il rappresentante della Germania alla Conferenza di Parigi nel 1919.\nFernand de Brinon spos\u00f2 Jeanne Louise Rachel Franck, ebrea e divorziata, pi\u00f9 conosciuta sotto il nome di Lisette de Brinon.\nAssieme a sua moglie, fece parte di un'\u00a0\"\u00e9lite\" mondana degli ambienti di destra nella Parigi degli anni 1930. Dopo la disfatta del 1940 de Brinon si fece avvocato della collaborazione con la Germania e, nel luglio di quell'anno, fu invitato da Pierre Laval, capo del primo governo di Vichy, a rappresentare il governo francese davanti all'alto comando tedesco nella Parigi occupata. Nel 1942, Philippe P\u00e9tain gli confer\u00ec il titolo di segretario di stato. Dopo le dimissioni di Petain il 20 agosto 1944, presiedette il governo di Vichy in esilio in Germania, a Sigmaringen fino all'aprile 1945.\nAl termine della Seconda guerra mondiale venne processato per alto tradimento e condannato a morte il 6 marzo 1947; la sentenza venne eseguita mediante fucilazione, il 15 aprile successivo"}
{"id": "564275", "revid": "115521551", "url": "https://it.wikipedia.org/wiki?curid=564275", "title": "Tok'ra", "text": "I Tokra sono una razza aliena simbiotica della serie televisiva di fantascienza \"Stargate SG-1\".\nStoria.\nI Tok'ra sono un gruppo ribelle che si oppone ai Goa'uld (il loro nome tradotto dalla Lingua goa'uld vuol dire letteralmente \"Contro Ra\") alleato della Terra e dei Jaffa ribelli contro i Signori del sistema. Biologicamente sono del tutto uguali ai Goa'uld ma si rifiutano di essere riconosciuti come appartenenti alla stessa razza. Tra i Tok'ra, infatti, l'ospite e il simbionte sono allo stesso livello, hanno cio\u00e8 entrambi una propria personalit\u00e0 e la possibilit\u00e0 di disporre del corpo ospitante. Da questa simbiosi l'ospite ricava una vita molto pi\u00f9 lunga del normale ed una maggiore resistenza alle radiazioni e alle malattie, arrivando sino a guarire pi\u00f9 in fretta rispetto ad un qualsiasi individuo singolo della sua stessa specie. Un altro aspetto importante della fusione \u00e8 inoltre la possibilit\u00e0 di disporre dell'intera conoscenza dei Tok'ra, tramandata geneticamente da individuo a individuo.\nIl primo Goa'uld ad opporsi ai Signori del sistema fu Egeria che diverse migliaia di anni fa combatt\u00e9 contro Ra sul pianeta Pangar: Ra ebbe la meglio e la imprigion\u00f2 sul pianeta, dove rimase finch\u00e9 non fu ritrovata dagli stessi abitanti di Pangar.\nLa Terra viene per la prima volta a conoscenza dei Tok'ra nell'episodio \"\"Il sicario\". Li conoscer\u00e0 poi meglio nell'episodio \"Simbiosi Parte 1\" e \"Simbiosi Parte 2\".\nGoverno Tok'ra.\nI Tok'ra sono governati da un loro alto consiglio, presieduto da un supremo consigliere; nella serie viene mostrato solo il supremo consigliere Per'sus.\nScienza Tok'ra.\nI Tok'ra sono degli esperti scienziati, ma essendo spesso a corto di materie prime si rivolgono ad altre razze pur avendo bisogno di segretezza. Si sono pi\u00f9 volte rivelati un valido alleato della Terra, a cui forniscono o aiutano a produrre nuove tecnologie, fatto dovuto in gran parte a Jacob Carter, il quale ospita uno dei Tok'ra pi\u00f9 importanti, Selmak.\nTunnel di cristallo.\nQuesti sono tra le tecnologie pi\u00f9 caratteristiche dei Tok'ra; la loro costruzione avviene attraverso cristalli speciali in grado di scavare autonomamente i tunnel nel sottosuolo di un pianeta che vengono creati in laboratorio. Sono molto utili per nascondersi sottoterra e possono essere sigillati molto velocemente, occultando ogni prova della loro presenza sul territorio.\nCampo energetico.\nTra le tecnologie in dotazione dei Tok'ra vi \u00e8 anche un campo energetico speciale che fa passare la materia da una parte ma non dall'altra che viene solitamente usato per spazi ristretti; \u00e8 apparso in due episodi, nel primo serv\u00ec per cercare di catturare un guerriero Kull, nell'altro per trattenere Khalek mantenendo la possibilit\u00e0 di sparare nella sua cella.\nDistruttore Kull.\nIl distruttore Kull \u00e8 un'arma frutto della collaborazione dei Tok'ra e dai Tau'ri per combattere i guerrieri Kull di Anubis; l'oggetto pu\u00f2 essere montato su molti tipi di armi come il P90. Montato su quest'ultimo, pu\u00f2 sparare colpi di energia e proiettili allo stesso tempo.\nVeleno per simbionte.\nQuesto \u00e8 un veleno usato per uccidere simbionti Goa'uld; \u00e8 stato inventato dai Tok'ra in collaborazione con la Terra. Doveva essere usato per uccidere tutti i Signori del sistema negli episodi \"Il vertice\" e \"Fuga finale\"\", ma dato che il veleno uccide anche i Prim'tah dei Jaffa \u00e8 stato deciso di non usarlo contro pianeti Goa'uld.\nProteina dei Reol.\n\u00c8 una sostanza in grado di alterare la mente derivata da secrezioni dei Re'ol. Venne utilizzata da Daniel Jackson per infiltrarsi in una riunione dei Signori del sistema.\nTretonin.\nIl tretonin (o tritonio) \u00e8 una sostanza sintetica, scoperta dai Pangariani, derivata dai simbionti Goa'uld, nello specifico dalle uova di Egeria. Pu\u00f2 curare tutte le malattie e permette al corpo dei Jaffa di continuare a vivere anche senza simbionte Goa'uld dentro di s\u00e9. In principio questa sostanza rendeva per\u00f2 inefficiente il sistema immunitario del paziente, finendo per renderlo dipendente. I Tok'ra sono per\u00f2 stati in grado di raffinarla, in modo da eliminare l'effetto dipendenza.\nPersonaggi Tok'ra.\nAldwin.\nIn \"Dominazioni\", Aldwin aiut\u00f2 l'SG-1 a salvare Jacob Carter da Sokar, distruggendo una luna e l'Ha'tak stanziato attorno ad essa. Attraverso un dispositivo creato dai Tok'ra, aiut\u00f2 l'SG-1 a identificare l'Harcesis.\nMolti anni dopo, mentre mostra all'SG-17 una base Tok'ra, il pianeta viene attaccato dai Jaffa di Zipacna e Aldwin muore nella battaglia.\nAnise.\nAnise \u00e8 una scienziata che porta all'SGC dei dispositivi che potenziano le capacit\u00e0 fisiche di chi li indossa e chiede ai Tau'ri di testarli. Se l'esperimento avesse successo Anise chiede ai terrestri di distruggere il nuovo prototipo di nave madre di Apophis.\nAnise \u00e8 presente quando una jaffa convince i Tok'ra di aver convinto il suo Goa'uld ad abbracciare la loro causa, ma sar\u00e0 Teal'c a svelare la vera natura malvagia del Goa'uld.\nUtilizzando un identificatore di Za'tarc, rivela dei falsi positivi (spie goa'uld inconsce di esserlo) in Jack O'Neill e Samantha Carter; in realt\u00e0 essi non volevano dire la verit\u00e0 per non dover svelare i loro sentimenti reciproci.\nFreya (l'ospite di Anise) \u00e8 attratta da O'Neill, mentre Anise da Daniel Jackson.\nJolinar.\nJolinar di Malkshur era un membro influente della resistenza Tok'ra.\nCatturata da Sokar, fu imprigionata nella prigione su Ne'tu, simile all'inferno, e l\u00ec torturata. Riusc\u00ec a scappare seducendo Bynarr, sottoposto di Sokar, e rubandogli le chiavi degli anelli trasportatori dei prigionieri mentre Bynarr dormiva: questi eventi la segnarono a tal punto che non rivel\u00f2 mai a Martouf quanto accaduto.\nNell'episodio \"Il sicario\" divenne prese possesso del corpo di Samantha Carter e mor\u00ec per salvare la vita a quest'ultima.\nMartouf.\nMartouf, interpretato da JR Bourne, \u00e8 un leader tra le file dei Tok'ra. Martouf \u00e8 stato compagno di Rosha, ospite di Jolinar, per quasi un secolo. Venne catturato dai Goa'uld, i quali lo hanno sottoposto ad un lavaggio del cervello, facendolo diventare uno za'tarc, con l'incarico di uccidere i partecipanti ad una riunione tra vertici terrestri e Tok'ra. Fu ucciso dagli uomini del Comando Stargate poco prima che riuscisse a portare a termine questa missione.\nSelmak.\nSelmak \u00e8 uno dei capi del movimento Tok'ra, un Goa'uld molto anziano e rispettato tra la sua gente, nonch\u00e9 un astuto guerriero e un lesto infiltratore.\nCome \u00e8 tipico per tutti i Tok'ra, Selmak cambia ospite ogni duecento anni e rifiuta di usare il Sarcofago, in quanto esso \u00e8 la principale causa della rovina mentale e spirituale di tutti i Goa'uld malvagi che dominano la galassia.\n\u00c8 stato unito a lungo con l'ospite \"Saroosh\", ed \u00e8 costretto a lasciarla dopo i due secoli di simbiosi in quanto la donna \u00e8 divenuta talmente anziana e malata da non poter essere pi\u00f9 guarita, nemmeno con i poteri guaritori di cui il Tok'ra dispone.\nSceglie di unirsi a Jacob Carter per salvare entrambe le loro vite, in quanto anche il generale umano \u00e8 destinato a morire, per tumore, malattia che Selmak stesso, in quanto Goa'uld, pu\u00f2 guarire.\nProprio come Saroosh gli ha rivelato, Jacob Carter scopre che Selmak \u00e8 un'ottima compagnia e che ha un gran senso dell'umorismo.\nOltre ad essere uno dei pi\u00f9 anziani e saggi membri dei Tok'ra, Selmak \u00e8 estremamente leale alla loro causa: la totale distruzione dei Goa'uld.\nEgli ha un'influenza positiva sul pessimo carattere di Jacob Carter e allo stesso tempo prova rabbia circa i pessimi rapporti con il figlio \"Mark\", quindi lo costringe a tornare sulla Terra per sistemare una questione personale tra padre e figlio.\nSelmak ha salvato la squadra SG-1 in innumerevoli occasioni e con le sue conoscenze continua ad essere di enorme aiuto alla resistenza Tok'ra."}
{"id": "564279", "revid": "37401", "url": "https://it.wikipedia.org/wiki?curid=564279", "title": "Helene Hanff", "text": "Biografia.\nObbligata a lasciare gli studi universitari per motivi economici, appena ventunenne vince un concorso di scrittura teatrale e si trasferisce a New York, citt\u00e0 nella quale rester\u00e0 per tutta la vita. Assunta prima come lettrice di manoscritti per la Paramount Pictures, nel 1952 inizia la sua carriera di sceneggiatrice televisiva: scrive polizieschi per la trasmissione \"The Adventures of Ellery Queen\" e qualche anno pi\u00f9 tardi si aggiudica una borsa di studio per l'ideazione di sceneggiature d'argomentazione storica per il programma \"The Hallmark Hall of Fame\". \nOltre a realizzare alcuni libri per bambini, nel 1961 pubblica \"Underfoot in Show Business\", racconto autobiografico dai toni ironici in cui mette a nudo le sue illusioni di fare fortuna come autrice teatrale. Per necessit\u00e0 economiche scrive vari saggi che toccano temi politici e sociali e collabora con alcune riviste.\nNel 1970 esce \"84, Charing Cross Road\", il libro che la fa conoscere al grande pubblico. Si tratta della raccolta delle lettere frutto della sua lunga corrispondenza (1949 - 1969) con Frank Doel e gli altri impiegati della libreria antiquaria Marks &amp; Co. di Londra, a cui la Hanff si rivolge per l'acquisto di libri di letteratura e saggistica inglese del Settecento. Col tempo il carattere della corrispondenza si fa sempre pi\u00f9 personale e cresce in lei il desiderio di recarsi a Londra per visitare la libreria e riuscire finalmente a incontrarne di persona i dipendenti, ma Frank Doel scompare prematuramente e nel 1970 il negozio chiude i battenti. Riuscir\u00e0 a recarsi all'84 di Charing Cross Road soltanto in seguito alla pubblicazione dell'edizione inglese del suo libro e questa esperienza le offrir\u00e0 lo spunto per un nuovo romanzo autobiografico (\"The Duchess of Bloomsbury Street\", 1973).\nNel 1987 esce per la regia di David Hugh Jones il film \"84 Charing Cross Road\", intensa trasposizione cinematografica dell'omonimo romanzo, che vede attori del calibro di Anne Bancroft e Anthony Hopkins vestire i panni dei protagonisti della vicenda.\n\"Apple of My Eye\" (1977), una guida sui generis della citt\u00e0 di New York e l'autobiografico \"Qs' Legacy\" (1985) sono i suoi ultimi lavori.\nInoltre \"Letter from New York: BBC Woman's Hour Broadcasts\", edito nel 1992, raccoglie una selezione degli interventi che la Hanff fece tra il 1978 e il 1984 per il programma della BBC \"BBC Woman's Hour Broadcasts\"."}
{"id": "564282", "revid": "2110845", "url": "https://it.wikipedia.org/wiki?curid=564282", "title": "Lisette de Brinon", "text": "Di origini ebraiche, visse una sorta di esilio interno durante la Seconda guerra mondiale: dichiarata \u00abariana onoraria\u00bb, fu al riparo dei rastrellamenti e delle deportazioni, ma fu anche \"persona non grata\", tanto a Vichy quanto a Parigi.\nBiografia.\nNata da una famiglia borghese parigina, Lisette Franck fu una donna di mondo circondata da personalit\u00e0 sia della sinistra (L\u00e9on Blum) sia della destra (Pierre Drieu La Rochelle). Emmanuel Berl, conosciuto per i primi discorsi del maresciallo Philippe P\u00e9tain fu un cugino. Il suo secondo marito, Fernand de Brinon, si fece notare negli anni 1930 grazie ad una intervista esclusiva ad Adolf Hitler. In seguito fu uno degli artefici del collaborazionismo francese dopo il crollo del 1940. Mentre la guerra continuava, la coppia venne via via emarginata in parte a causa dell'origine ebraica di Lisette e in parte per colpa del legame di lunga data tra de Brinon e la sua segretaria Simone Mittre.\nLisette bench\u00e9 rischiasse la vita recandosi in Germania, tent\u00f2 di seguire de Brinon, ma non lo raggiunse mai al castello di Sigmaringen. Castello che, requisito il 7 settembre 1944 da collaborazionisti francesi (tra questi il maresciallo P\u00e9tain, D\u00e9at, Laval, Doriot, Darnand) fuggiti in seguito all'avanzata delle truppe alleate in Francia, serv\u00ec da sede al governo in esilio del regime di Vichy che dur\u00f2 sino ad aprile del 1945.\nLisette, come suo marito, fu arrestata dagli alleati e ricondotta in Francia dove furono giudicati a Tolosa.\nSe la sua detenzione fu breve, Fernand fu condannato per tradimento e fucilato nel 1947. Continu\u00f2 a fregiarsi del titolo di marchesa. In seguito inizi\u00f2 una relazione amorosa con un altro collaborazionista, Jacques Benoist-M\u00e9chin. Lisette de Brinon mor\u00ec nel 1982 in una casa di riposo a Montmorency, nella regione parigina."}
{"id": "564284", "revid": "64688", "url": "https://it.wikipedia.org/wiki?curid=564284", "title": "Jeanne Louise Rachel Franck", "text": ""}
{"id": "564293", "revid": "287204", "url": "https://it.wikipedia.org/wiki?curid=564293", "title": "Alfred Hugenberg", "text": "Figlio di Karl Hugenberg, membro del parlamento prussiano, studi\u00f2 legge a Gottinga, Heidelberg e Berlino ed Economia a Strasburgo. Nel 1900 spos\u00f2 una sua cugina di secondo grado, Gertrud Adickens.\nDopo aver avuto numerosi incarichi nell'amministrazione, nelle banche e nell'industria dell'acciaio, a partire dal 1916 Hugenberg inizi\u00f2 a costruire quello che sarebbe diventato il noto colosso Hugenberg-Konzern, un'azienda con interessi nell'editoria, nel cinema e nella stampa, compresi giornali e agenzie pubblicitarie. All'inizio degli anni venti, Hugenberg esercit\u00f2 una grande influenza sulla stampa di destra in Germania con la casa editrice Casa Scherl.\nL'esperienza nel DNVP.\nNel 1918 Hugenberg ader\u00ec al Partito Popolare Nazionale Tedesco (\"Deutschnationale Volkspartei\", DNVP), che rappresent\u00f2 all'Assemblea nazionale che nel 1919 avrebbe stilato la Costituzione della Repubblica di Weimar. Pi\u00f9 tardi avrebbe rappresentato il partito anche nel Reichstag, il Parlamento repubblicano, nel quale rest\u00f2 fino al 1945, anche quando il DNVP, nel 1933, si dissolse nel Partito Nazionalsocialista dei Lavoratori Tedeschi (NSDAP).\nE dopo la disastrosa sconfitta che nel 1928 il DNVP sub\u00ec alle elezioni, Hugenberg divent\u00f2 segretario del partito, che spinse su posizioni oltranziste e di critica aperta alla Repubblica di Weimar: posizioni molto pi\u00f9 a destra di quelle del suo predecessore, Kuno von Westarp, fino ad un'alleanza col NSDAP, siglata nel 1929, che port\u00f2 un'ala del partito guidata proprio da von Westarp alla scissione e alla creazione del \"Konservative Volkspartei\" (KVP, in italiano Partito popolare conservatore).\nLa speranza di Hugenberg era di sfruttare il nazionalismo radicale per restituire smalto al partito, ed eventualmente superare la Costituzione di Weimar ed instaurare una nuova forma autoritaria di governo. Sotto la guida di Hugenberg il DNVP smorz\u00f2 e poi abbandon\u00f2 anche l'accento monarchico che l'aveva contraddistinto nei suoi primi anni.\nL'ascesa del nazismo.\nNel 1931, il DNVP, il NSDAP e l'organizzazione paramilitare \"Stahlhelm\" si fusero nell\"Harzburger Front\" (Fronte Harzburg), una coalizione che si oppose al governo di Heinrich Br\u00fcning e diede la spinta decisiva al NSDAP per arrivare al governo. L'anno successivo, vista anche la crescita del NSDAP, Hugenberg decise di sostenere Franz von Papen, ma nel 1933, quando Adolf Hitler divenne \"Reichskanzler\" (Cancelliere), Hugenberg, forse sperando che la scalata al potere di Hitler non sarebbe durata a lungo, entr\u00f2 nel primo governo del F\u00fchrer come ministro dell'Economia, dell'Agricoltura e dell'Alimentazione.\nMa nel mese di giugno dello stesso anno il segretario del DNVP fu costretto alle dimissioni, e da allora fino al 1944 fu costretto a vendere, pezzo dopo pezzo, tutte le sue compagnie che si occupavano di media. Dopo la guerra, Hugenberg fu fatto prigioniero dalle truppe britanniche. Mor\u00ec pochi anni dopo, il 12 marzo 1951, a K\u00fckenbruch, nei pressi di Rinteln."}
{"id": "564294", "revid": "7336", "url": "https://it.wikipedia.org/wiki?curid=564294", "title": "Scandali", "text": ""}
{"id": "564301", "revid": "124919912", "url": "https://it.wikipedia.org/wiki?curid=564301", "title": "Grand Capucin", "text": "Il Grand Capucin (3.838 ) \u00e8 un obelisco di granito rosso situato nelle Alpi Graie (Alpi del Monte Bianco). La sua forma appuntita ricorda la sagoma di un frate cappuccino, da cui il nome francese. Fa parte della \"Cresta du Diable\" nel Gruppo del Mont Blanc du Tacul.\nCaratteristiche.\nLe sue pareti si alzano verticali fra i contrafforti sud-est del Mont Blanc du Tacul nel comprensorio del Monte Bianco. Si trova lungo la \"cresta du diable\" che, innalzandosi dal ghiacciaio del Gigante, provenendo dalla Pyramide du Tacul e dal Petit Capucin e proseguendo per le Aiguilles du Diable arriva alla vetta del Mont Blanc du Tacul.\nLa parete est \u00e8 quella pi\u00f9 alta e di maggior interesse alpinistico. Su di essa, tra il 20 ed il 23 luglio 1951, fu tracciata la prima via da Walter Bonatti e Luciano Ghigo, oggi diventata una classica tra le pi\u00f9 belle scalate del Monte Bianco.\nLa prima salita in libera della \"Bonatti-Ghigo\" avviene il 15 luglio 1983 da parte di Eric Escoffier, Thierry Renault, Jean-Baptiste Tribout e D.Chambre con difficolt\u00e0 fino al 7a.\nStoria.\nL'arditezza del Grand Capucin aveva indotto gli antichi alpinisti a pensare che questa vetta sarebbe rimasta inaccessibile, tuttavia nel 1924 A. e H. Rey, L. Lanier con E. Augusto riuscirono nell'impresa.\nProprio a causa dell'ostica reputazione di questa montagna Walter Bonatti decise di scalarla frontalmente lungo la superba parete est. Un primo tentativo lo fece il 24 luglio 1950 con Camillo Barzaghi; sorpreso da un temporale dovette rinunciare. \nTre settimane pi\u00f9 tardi Bonatti, con il nuovo compagno di cordata Luciano Ghigo, riparte all'assalto del Grand Capucin. Aiutati da una situazione meteorologica meno capricciosa del primo tentativo, i due alpinisti percorrono una grande parte dell'ascensione durante i tre primi giorni. Disgraziatamente al terzo bivacco il tempo peggiora ed il vento e la neve fanno la loro apparizione. \nTentano tuttavia di terminare il progetto, ma incontrano una difficolt\u00e0 degna della reputazione del Grand Capucin; una parete di quaranta metri tanto liscia quanto verticale (6c+). Devono nuovamente battere in ritirata ed effettuare una discesa che diventer\u00e0 lunga e pericolosa a causa delle corde di canapa gelate. Occorrer\u00e0 aspettare un anno ed un terzo tentativo per raggiungere la vetta. \u00c8 la stessa cordata che ci riprova il 20 luglio 1951 e questa volta ci vogliono solamente due giorni per percorrere il lungo tratto dell'anno precedente. \nSuperano allora il famoso \"muro\" di quaranta metri e si ritrovano nuovamente con una tormenta che li costringe a bivaccare in condizioni molto precarie. Occorre loro la completa giornata successiva per conquistare la vetta e per ritornare al Rifugio Torino nella notte e nella tempesta. Questa via \u00e8 ormai chiamata \"via Bonatti-Ghigo\" ed \u00e8 la prima aperta sulla parete Est.\nIn seguito vennero aperte molte altre vie, tutte di grande difficolt\u00e0.\nVie esistenti.\nLe vie d'arrampicata sono descritte in ordine partendo da sud-sud-ovest e girando in senso antiorario attorno al Grand Capucin:"}
{"id": "564311", "revid": "17654", "url": "https://it.wikipedia.org/wiki?curid=564311", "title": "La novizia di Palermo", "text": ""}
{"id": "564314", "revid": "287204", "url": "https://it.wikipedia.org/wiki?curid=564314", "title": "Echinomastus", "text": "Echinomastus \u00e8 un genere appartenente alla famiglia \"Cactaceae\" di forma globulare o cilindrica, raramente accestente. Ha grosse areole lanuginose da cui spuntano spine molto robuste e pungenti, tanto dense in alcuni casi da nascondere il corpo alla vista. I fiori prodotti sono campanulati, con colore variabile dal bianco al porpora.\nGrazie ad analisi del DNA si \u00e8 potuto dimostrare che \"Echinomastus\" \u00e8 un genere indipendente da \"Sclerocactus\" (Porter, 1999: \"Pediocactus\" and \"Sclerocactus\", some molecular evidences).\nDiffusione geografica.\nTutti gli appartenenti al genere Echinomastus sono originari del Sud degli Stati Uniti d'America e del Messico del nord, dove crescono in zone estremamente aride e rocciose, prediligendo terreni calcarei alcune specie, e terreni acidi altre.\nPreferiscono zone fortemente esposte al sole, con terreno ben drenato e forti escursioni termiche, con temperature torride in estate e sotto lo zero in inverno.\nColtivazione.\nIl terreno deve essere sabbioso e ricco di pomice, lapillo o quant'altro possa drenarlo fortemente. Abbondanti ma molto rade innafiature in estate, non vanno mai innaffiati d'inverno, da tutto ottobre a tutto marzo. La contrazione dell'esemplare \u00e8 un fatto che rispecchia l'andamento naturale della pianta, prediligere serre con temperature invernali da 2 a 10 gradi di notte, non pi\u00f9 calde.\nPreferisce un'esposizione piena al sole, meglio all'aperto in estate, in quanto la circolazione dell'aria \u00e8 fondamentale per la loro sopravvivenza.\nSi tratta comunque di piante difficili da coltivare, molto sensibili ai marciumi dei fasci vegetali."}
{"id": "564317", "revid": "34947", "url": "https://it.wikipedia.org/wiki?curid=564317", "title": "I cieli di escaflowne", "text": ""}
{"id": "564319", "revid": "34947", "url": "https://it.wikipedia.org/wiki?curid=564319", "title": "Escaflowne", "text": ""}
{"id": "564323", "revid": "547034", "url": "https://it.wikipedia.org/wiki?curid=564323", "title": "Cantone di Alto di Casacconi", "text": "Il Cantone di Alto di Casacconi era una divisione amministrativa dell\"arrondissement\" di Corte.\nHa fatto parte dell\"arrondissement\" di Bastia fino al 1\u00ba gennaio 2010 quando \u00e8 passato all'Arrondissement di Corte, insieme ad altri tre cantoni.\nA seguito della riforma approvata con decreto del 26 febbraio 2014 che ha avuto attuazione dopo le elezioni dipartimentali del 2015, \u00e8 stato soppresso.\nI 13 comuni facenti parte prima della riforma del 2014 erano:\nToponimo.\nLa denominazione del cantone fa riferimento alla pieve di Casacconi, la locale circoscrizione ecclesiastica e amministrativa rimasta in vigore fino all'annessione della Corsica alla Francia.\nNel nome ufficiale francese \"Alto-di-Casaconi\" non \u00e8 stata mantenuta la doppia C nel nome della pieve, rimasto invece invariato nella lingua corsa e nella denominazione ufficiale del comune di Prunelli di Casacconi."}
{"id": "564333", "revid": "74801", "url": "https://it.wikipedia.org/wiki?curid=564333", "title": "Cantoni di Bastia", "text": "Prima della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, la citt\u00e0 di Bastia era suddivisa in 6 cantoni dell'Arrondissement di Bastia.\nIn seguito alla riforma del 2014, la citt\u00e0 di Bastia \u00e8 suddivisa in 4 cantoni, distribuiti da nord a sud"}
{"id": "564335", "revid": "838137", "url": "https://it.wikipedia.org/wiki?curid=564335", "title": "Coppa UEFA 1985-1986", "text": "La Coppa UEFA 1985-1986 \u00e8 stata la 15\u00aa edizione dell'omonima competizione. Venne vinta dal nella doppia finale contro il .\nFormula.\nSulla base del ranking UEFA 1984, l\u2019Italia e il Portogallo guadagnarono un 3\u00ba posto, come accadde anche all\u2019Unione Sovietica e ai Paesi Bassi per la spartizione dei posti revocati agli inglesi, mentre la Grecia guadagn\u00f2 un 2\u00ba posto a discapito della Danimarca. Torna a gareggiare l'Albania."}
{"id": "564336", "revid": "984922", "url": "https://it.wikipedia.org/wiki?curid=564336", "title": "Cantone di Borgo", "text": "Il Cantone di Borgo \u00e8 una divisione amministrativa dell'Arrondissement di Bastia.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 3 comuni.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "564340", "revid": "124507744", "url": "https://it.wikipedia.org/wiki?curid=564340", "title": "Peugeot 404", "text": "La 404 era un'autovettura di classe medio-alta prodotta dalla casa automobilistica francese Peugeot tra il 1960 ed il 1978.\nUna 404 \u00e8 stata l'auto personale di Enzo Ferrari.\nStoria.\nGenesi e debutto.\nNel 1955 venne introdotta la Peugeot 403, berlina destinata ad un grande successo di vendite e che sanc\u00ec l'inizio della collaborazione pluridecennale tra la Casa di Sochaux e l'atelier torinese di Pininfarina. Subito dopo il suo lancio fu avviato il progetto destinato alla realizzazione della sua erede. Alla Peugeot, infatti, si voleva una vettura che sapesse distaccarsi maggiormente dai modelli di segmento inferiore: la 403 era infatti nata da una costola della pi\u00f9 compatta 203, risalente addirittura al 1948. Perci\u00f2, dal punto di vista progettuale risultava per certi versi superata e per questo motivo si voleva una berlina pi\u00f9 moderna, specialmente sotto il profilo tecnologico, un modello che rappresentasse un'evoluzione concettuale della 403 appena introdotta.\nIn realt\u00e0, nessuno aveva ancora le idee chiare riguardo alle caratteristiche del modello da realizzare: per diversi mesi, infatti, vi fu una sorta di \"braccio di ferro\" tra le idee dei vertici Peugeot e quelle del reparto progettazione. Mentre i primi propendevano per una vera e propria auto di lusso con pochi compromessi, i secondi erano invece dell'idea di realizzare un modello che fosse una semplice e pi\u00f9 ragionevole evoluzione della \"403\". Ci\u00f2 si ripercosse anche sulle scelte tecnologiche ipotizzate da ognuna delle parti, poich\u00e9 i vertici Peugeot auspicavano l'adozione di un cambio automatico Borg-Warner a tre rapporti pi\u00f9 overdrive, un sistema di sospensioni oleopneumatiche e addirittura la realizzazione di un motore V8. In pratica si voleva una vettura grande, comoda e veloce in grado di rivaleggiare a testa alta con la Citro\u00ebn DS, all'epoca un vero esempio di avanguardia tecnologica, oltre che stilistica. Tutte queste soluzioni tecnologiche furono destinate ad essere abbandonate perch\u00e9 di costosa e complicata realizzazione (motore V8 e sospensioni) o di difficile adattamento ai primi prototipi realizzati (cambio automatico). Alla fine si dovette ripiegare su soluzioni meno ambiziose, come il cambio manuale a 4 marce, il motore a 4 cilindri in linea e delle sospensioni pi\u00f9 convenzionali.\nAnche sul fronte del disegno della carrozzeria non mancarono problemi: l'avvio del progetto destinato alla \"404\" si ebbe in un clima di malcontento presso il Centro Stile della Casa francese, poich\u00e9 quest'ultimo malsopportava l'intrusione di Pininfarina avutasi all'epoca del concepimento della \"403\" e questo sentimento si acu\u00ec ancor pi\u00f9 all'idea che anche per il nuovo modello i vertici Peugeot ebbero deciso di avvalersi dell'atelier torinese. In ogni caso, questa fu la scelta del direttivo di Sochaux e Pininfarina cominci\u00f2 a proporre disegni sulla base delle ultime tendenze stilistiche dell'epoca (siamo sempre a met\u00e0 degli anni cinquanta), che volevano per esempio una coda munita di pinne, fari anteriori semincassati nei parafanghi, ecc. Proprio al 1955, pochissimo tempo dopo l'avvio del progetto, risale un primo prototipo che prefigurava da vicino il modello definitivo, ma non solo quest'ultimo. Esso infatti proponeva soluzioni stilistiche gi\u00e0 incontrate nella prima Lancia Florida su base Aurelia, sempre del 1955, come le pinne con fari posteriori incorporati, ma soprattutto anticipava con una certa decisione i temi che due anni dopo sarebbero stati applicati sia al prototipo \"Florida II\" sia alla nuova ammiraglia Lancia, la Flaminia. Anche il gruppo Austin far\u00e0 tesoro di tali soluzioni stilistiche, poich\u00e9 Pininfarina disegner\u00e0 per quest'ultimo alcuni modelli, introdotti a partire dal 1959, che ricorderanno da vicino sia la \"Flaminia\" che la futura berlina Peugeot, i cui prototipi marcianti ormai circolavano su strada gi\u00e0 dall'anno prima per i test della meccanica e le cui forme erano gi\u00e0 state immortalate da alcuni esponenti della stampa specializzata. Fu in questo periodo che si decise la denominazione ufficiale del nuovo modello: \"404\", una sigla che inaugurava ufficialmente la nuova serie \"x04\", una vera e propria dinastia di modelli destinata ad estinguersi solo nel 1988, quindi quasi trent'anni dopo. Oltre ai test su strada, vennero condotti anche dei crash test e delle prove di resistenza della scocca al ribaltamento, questo per valutare l'effettivo livello di rigidit\u00e0 e di sicurezza per gli occupanti.\nIl debutto della \"404\" di fronte alla stampa avvenne il 13 maggio del 1960 al palasport di Parigi, nella zona Porte de Versailles: qui vennero esposti tre esemplari di berlina, rispettivamente verniciati nei colori grigio tortora, blu ed una vistosa tinta arancione pastello denominata \"rouge tango\". La \"404\" fu proposta all'inizio in un solo livello di allestimento denominato \"Grand Tourisme\", che comprendeva anche il tettuccio apribile. Invece la presentazione di fronte al pubblico avvenne l'ottobre successivo, al Salone di Parigi, dove una bianca \"404\" faceva mostra di s\u00e9 sopra un palco rotante.\nDesign esterno ed interno.\nCome gi\u00e0 sottolineato, la linea della \"404\", scaturita dalla matita di Pininfarina, era gi\u00e0 stata anticipata da alcuni prototipi e soprattutto da alcuni modelli di serie gi\u00e0 introdotti qualche tempo prima, sempre firmati dall'atelier torinese. Pertanto, pur mostrando linee moderne per l'epoca, la vettura non portava con s\u00e9 nessuna particolare rivoluzione stilistica. Era certamente pi\u00f9 moderna della \"403\" (che peraltro sarebbe rimasta in listino per altri sei anni in versione berlina) e nel complesso assai piacevole, ma sicuramente non d'avanguardia, bens\u00ec allineata ai canoni stilistici vigenti all'alba degli anni sessanta, e che di l\u00ec a poco avrebbero lasciato gradualmente il posto a stilemi ancor pi\u00f9 nuovi. Il frontale della \"404\" era caratterizzato, come peraltro nei primissimi prototipi, da tondi fari semincassati nei parafanghi e da una calandra a sviluppo orizzontale, piuttosto ampia e tondeggiante. Il cofano motore era tagliato in due da una modanatura cromata longitudinale che giungeva fino alla base del parabrezza, quest'ultimo di tipo panoramico, cio\u00e8 con disegno che curvava leggermente verso la zona laterale. La fiancata era percorsa lungo la linea di cintura da un'altra modanatura cromata longitudinale, che collegava praticamente i fari anteriori a quelli posteriori. Una seconda modanatura cromata laterale percorreva invece la zona sottoporta. Piacevoli da vedere anche le coppe ruota, anch'esse cromate. Piuttosto semplice ma riuscito anche il disegno della coda, con le pinne posteriori tipiche del periodo, le quali incorporavano alle loro estremit\u00e0 i fari a sviluppo verticale, montati proprio lungo i bordi posteriori delle pinne stesse.\nAll'interno si respirava un'atmosfera di elegante sobriet\u00e0, grazie al semplice disegno della plancia, dove abbondavano lamiera e plastica verniciate in tinte chiare per rendere pi\u00f9 luminoso l'ambiente. A questo scopo si adoperava anche il tetto apribile che, una volta aperto rendeva l'abitacolo ancor pi\u00f9 arioso. Il posto guida era caratterizzato da un volante di diametro piuttosto grande e da un cruscotto con strumentazione a sviluppo orizzontale. Ai due lati della plancia erano presenti anche due bocchette tonde per l'aerazione. Vanno menzionati i pannelli porta con finitura bicolore, una nota di eleganza in pi\u00f9. Lo spazio era buono anche nel divanetto posteriore, dove era presente anche un bracciolo estraibile: l'abitabilit\u00e0, all'interno della \"404\" era quindi pi\u00f9 che sufficiente per cinque persone. anche il vano bagagli era molto capiente, bench\u00e9 in piccola parte occupato dalla ruota di scorta.\nStruttura, meccanica e motore.\nLa struttura della \"404\" riproponeva la vincente soluzione della scocca portante, oramai gi\u00e0 all'epoca divenuta quasi irrinunciabile se si voleva avere una garanzia di rigidit\u00e0 e contenimento dei pesi. Per quanto riguardava le soluzioni adottate per le sospensioni, tramontato il miraggio della costosa tecnologia oleopneumatica, la \"404\" proponeva in parte quanto gi\u00e0 visto sulla \"403\", vale a dire uno schema MacPherson per l'avantreno e ad assale rigido per il retrotreno. ma a differenza della sua antesignana, la nuova berlina Peugeot proponeva anche molle anteriori elicoidali in luogo dell'antiquata balestra trasversale. L'impianto frenante era a quattro tamburi, mentre lo sterzo era a cremagliera.\nPer quanto riguarda il motore, con la \"404\" debutt\u00f2 l'unit\u00e0 XC, nata dalla rialesatura del precedente motore TN3 da 1.5 litri montato fino a quel momento sulla \"403\". Nella \"404\", il nuovo motore raggiungeva una cilindrata di 1618 cm\u00b3 ed era alimentato a carburatore, raggiungendo cos\u00ec una potenza massima di 72 CV a 5400 giri/min.\nAnche per quanto riguarda il cambio, le pessimistiche previsioni riguardanti gli ingenti investimenti necessari per montare ed adattare alla perfezione un automatico con convertitore di coppia, spinsero la Casa a ripiegare su un pi\u00f9 convenzionale cambio manuale a 4 marce.\nEvoluzione.\nLa commercializzazione della \"404\" ebbe comunque inizio a partire dal maggio del 1960, sebbene in quel momento non fosse ancora stata presentata al grande pubblico. Perci\u00f2, in quei primi mesi di vita, la \"404\" sub\u00ec i primi aggiornamenti di dettaglio, come i montanti verniciati anche nel lato interno, un nuovo cambio rivisto, alcune modifiche ai comandi del climatizzatore, ecc.\nNel marzo del 1961 al Salone di Ginevra apparve la 404 Injection, equipaggiata con lo stesso motore della versione a carburatore, ma il cui nuovo e pi\u00f9 moderno sistema di alimentazione permise di raggiungere 86\u00a0CV di potenza massima e 160\u00a0km/h di allungo. Ma alcuni problemi di messa a punto ne ritardarono di sei mesi l'effettiva comparsa di questo motore nei listini Peugeot. Nella stessa occasione fu esposta in anteprima anche la 404 Export USA, destinata al mercato nordamericano. Sei mesi dopo, a settembre, la gamma si ampli\u00f2 con l'arrivo della 404 Super Luxe, che si differenziava dalla \"Grand Tourisme\" per alcuni particolari che rendevano la vettura pi\u00f9 elegante: disponibile unicamente in color grigio metallizzato, la \"Super Luxe\" (o \"SL\") aveva anche un equipaggiamento pi\u00f9 ricco e che comprendeva, tra l'altro, anche un bracciolo anteriore al cui interno era ricavato un vano portaoggetti. Contemporaneamente al lancio della \"SL\", la \"Grand Tourisme\" vide il tetto apribile sparire dalla dotazione di serie (mentre rimase di serie sulla \"SL\").\nIl Salone di Parigi di quello stesso 1961 vide l'arrivo di una vera novit\u00e0, ossia la versione cabriolet, disegnata anch'essa da Pininfarina: fu questa la prima \"404\" equipaggiata con il gi\u00e0 citato motore ad iniezione da 86 CV, che finalmente fu liberato dai primi difetti di fabbricazione. Ma non esord\u00ec subito sulla berlina: per vedere tale motore su una \"404\" a quattro porte occorrer\u00e0 aspettare ancora un anno. Infatti, la \"404 Injection\", presentata gi\u00e0 un anno e mezzo prima a Ginevra, far\u00e0 finalmente il suo debutto commerciale al Salone di Parigi del 1962. Assieme alla berlina ad iniezione debuttarono anche altre nuove versioni, ossia la coup\u00e9, la Familiale e la \"Commerciale\", con le quali la gamma raggiunse quasi il massimo della sua espansione. Ed ancora, nella medesima occasione, debutt\u00f2 il nuovo motore diesel siglato XD85, derivato direttamente dall'unit\u00e0 TMD che fino a poco tempo prima equipaggiava la \"403 Diesel\", del quale riprendeva la cilindrata di 1816\u00a0cm\u00b3 e che in questa nuova veste giungeva ad erogava fino a 55\u00a0CV contro i 48 del precedente motore a gasolio. All'inizio, tale motore fu riservato solo alle \"404 Familiale\" e \"Commerciale\", che tuttavia poterono anche essere ordinate con il 1.6 a carburatore. Solo a partire dalla primavera seguente, il 1.8 a gasolio venne montato sulle berline, ma a tiratura limitata a 687 esemplari, tutti destinati all'utilizzo come taxi. L'arrivo di tutte queste novit\u00e0 fu anche l'occasione per un rinnovamento della plancia e della strumentazione interna, che fu resa pi\u00f9 funzionale e moderna.\nNell'ottobre del 1963, comparve finalmente in via ufficiale anche la berlina a gasolio, fino a quel momento confinata entro un ambito limitato. Ma il motore utilizzato non fu pi\u00f9 lo stesso utilizzato fino a quel momento per le versioni giardinetta: infatti, nel corso di quel 1963 fu approntata una nuova versione di tale unit\u00e0 motrice, con cilindrata salita a 1948\u00a0cm\u00b3 e potenza massima di 68\u00a0CV SAE. Infine, il motore 1.6 a benzina venne dotato di cinque supporti di banco invece di tre, in modo da ottenere regimi di rotazione pi\u00f9 elevati e prestazioni migliori. Ci\u00f2 valse specialmente per il 1.6 a carburatore, che vide la sua potenza passare da 72 a 76 CV, mentre il motore ad iniezione non sub\u00ec variazioni di sorta.\nFu solo nell'ottobre del 1964 che il motore 1.6 ad iniezione sub\u00ec dei reali incrementi prestazionali: con l'arrivo della nuova unit\u00e0 \"XCKF2\", la potenza sal\u00ec da 85 a 96 CV. Inoltre, non va dimenticato l'arrivo della \"Break\" con allestimento di lusso, mentre per quanto riguarda gli altri aggiornamenti di gamma, va segnalata la possibilit\u00e0 di avere l'impianto frenante con servoassistenza sui freni anteriori, mentre cambiarono i rivestimenti interni. Sempre a partire dal 1964, venne approntato un lotto di esemplari destinati all'utilizzo presso i corpi francesi della Gendarmerie e della Police, nonch\u00e9 per uso come auto di rappresentanza. Tali esemplari vennero equipaggiati con il motore da 1468\u00a0cm\u00b3 e 66\u00a0CV gi\u00e0 utilizzato sulle versioni \"Commerciale\" da due anni, e direttamente derivato da quello che ancora in quegli anni spingeva le ultime \"403\" (quest'ultima sarebbe uscita di produzione due anni dopo).\nA questo punto, la \"404\" raggiunse l'apice del suo successo: l'arrivo delle nuove motorizzazioni pi\u00f9 potenti contribu\u00ec all'aumento delle vendite di ben il 170% del 1965 rispetto all'anno prima. Tale successo fu dovuto anche ai lusinghieri risultati che la \"404\" stava ottenendo nelle competizioni.\nNel 1966 la \"404\" divenne disponibile anche con un cambio automatico ZF a 3 rapporti, mentre vi furono anche altri aggiornamenti di entit\u00e0 inferiore (motore ad iniezione con alternatore al posto della dinamo, retrovisore interno antiabbagliante, nuovi portaceneri per i passeggeri posteriori, ecc). Nel settembre dello stesso anno, vi furono altri importanti aggiornamenti, dei quali quello pi\u00f9 corposo fu il vero e proprio restyling occorso alle versioni coup\u00e9 e cabriolet. Contemporaneamente il motore 1.6 a carburatore vide la propria potenza massima passare da 76 ad 80 CV, mentre la sua dinamo venne sostituita da un alternatore come gi\u00e0 avvenuto in precedenza per il 1.6 ad iniezione. Tra gli altri aggiornamenti di maggior dettaglio, vanno segnalati il passaggio della ruota discorta sotto il cofano e l'aumento della capacit\u00e0 del serbatoio da 50 a 55 litri. Subito dopo la chiusura del Salone di Parigi, venne stipulato un accordo tra la Peugeot e la carrozzeria Carrier per la produzione di ambulanze su base 404.\nStesso discorso nei primi mesi del 1967, quando un secondo accordo fu stipulato con la carrozzeria Chausson per la produzione delle versioni pick-up. Tornando alle versioni berlina, gi\u00e0 alla fine del 1966 vi fu la scomparsa dai listini di quasi tutta la gamma \"403\", ed in particolare del modello \"403/7\", una sua versione economica. Per sopperire a tale mancanza, ormai protrattasi da un anno, nel settembre del 1967 venne presentata la 404/8, spinta dallo stesso motore delle versioni speciali per i corpi armati, versioni gi\u00e0 incontrate in precedenza ed introdotte nel 1964. Il suo allestimento era spoglio, ma beneficiava dell'arrivo dei freni anteriori a disco, momentaneamente assenti nelle altre versioni.\nNel 1968 vi fu il lancio della Peugeot 504, nuova berlina alto di gamma destinata gradualmente a soppiantare l'intera gamma della \"404\", la quale si avvi\u00f2 lentamente verso la fase calante della sua carriera commerciale. Gli effetti si videro subito, con l'eliminazione della versione \"Super Luxe\", dei motori ad iniezione e soprattutto con la scomparsa dei modelli coup\u00e9 e cabriolet. Le restanti versioni a benzina della \"404\" usufruirono dei freni anteriori a disco, tranne la \"404/8\" che ne era provvista fin dall'origine.\nNel 1969 fu la \"404/8\" ad essere tolta dai listini, mentre il motore 1.6 a carburatore vide la propria potenza scendere da 80 a 73 CV. Non vi furono novit\u00e0 di sorta nel 1970, mentre nel 1971 l'arrivo delle \"504 Break\", \"Familiale\" e \"Commerciale\" sancirono l'uscita dai listini delle corrispondenti versioni su base \"404\". Rimasero quindi in produzione le sole versioni berlina, pick-up e a telaio nudo.\nDa qui in poi, fu una vera ecatombe per la gamma \"404\": nel 1973 sparirono le versioni a gasolio, mentre nel 1975 furono cancellate tutte le versioni berlina. Rimasero solo le versioni pick-up e a telaio nudo, che proseguirono la loro carriera, peraltro molto fortunata, fino al 1978. Ma le versioni prodotte in Argentina continuarono la loro carriera ancora per alcuni anni, fino al 1981 e quelle prodotte in Kenya, rimasero nei listini addirittura fino al 1991.\nLe 404 Cabriolet e Coup\u00e9.\nLe 404 Cabriolet e Coup\u00e9 hanno rappresentato le versioni di punta della gamma \"404\": entrambe disegnate ed assemblate nel nuovo stabilimento Pininfarina di Grugliasco (TO), sono state introdotte in momenti diversi. La prima \u00e8 stata la versione \"aperta\", lanciata a Parigi nell'ottobre del 1961: caratterizzata da una linea molto elegante, come del resto quasi tutte le cabriolet dell'epoca, si discostava stilisticamente dalla berlina, della quale manteneva peraltro la base meccanica. La carrozzeria appariva invece pi\u00f9 affusolata e pi\u00f9 bassa, ma in realt\u00e0, gli ingombri delle due versioni non erano molto distanti tra loro ed i caratteri stilistici erano simili a quelli della berlina, in maniera tale da rispettare quello che in tempi pi\u00f9 recenti \u00e8 stato definito come \"family feeling\". Pur non avendo la cabriolet un solo lamierato in comune con la berlina, la parte che maggiormente si distaccava dalla versione a quattro porte era la coda, sprovvista di pinne, pi\u00f9 spiovente ed anch'essa pi\u00f9 affusolata. Trattandosi di un modello di punta, l'allestimento della cabriolet era il \"Super Luxe\", gi\u00e0 previsto per le berline di maggior pregio. Il motore utilizzato era il 1.6 XC da 72\u00a0CV con alimentazione a carburatore. La presentazione della \"404 Cabriolet\" avvenne come si \u00e8 detto a Parigi: qui la vettura fu presentata in due stand, quello della Peugeot (esemplare blu) e quello della Pininfarina (esemplare bianco). L'esemplare nello stand di Pininfarina sfoggiava tra l'altro anche un inedito hard-top che l'atelier torinese era fiero di presentare al pubblico. Ci\u00f2 caus\u00f2 una serie di attriti tra la Casa francese e quella italiana, tanto che durante il protrarsi della kermesse ginevrina la \"404\" con hard-top venne spostata nello stand Peugeot al posto dell'esemplare blu esposto fino a quel momento.\nNel marzo 1962, al Salone di Ginevra, venne invece svelata una nuova versione della \"404 Cabriolet\", equipaggiata finalmente con il tanto atteso motore XCKF ad iniezione meccanica Kugelfischer e con potenza di 86 CV, il quale fece il suo debutto proprio su questo modello, dopo un calvario durato ben sei mesi, durante i quali fu sottoposto a continue messe a punto per eliminare alcuni difetti di funzionamento. Sei mesi dopo, al Salone di Parigi, avvenne il debutto di una nuova versione sportiveggiante della \"404\", vale a dire la 404 Coup\u00e9, basata completamente sulla scocca della \"cabriolet\", ma con un inedito padiglione molto elegante e profilato. Si tratt\u00f2 di una delle pi\u00f9 valide Peugeot realizzate da Pininfarina, in grado di surclassare per stile ed eleganza la stessa cabriolet, pur condividendo con questa gran parte dei lamierati.\nTra il 1963 ed il 1964, sia la coup\u00e9 che la cabriolet, in entrambe le motorizzazioni, videro l'incremento di potenza che interess\u00f2 anche le altre versioni. Cos\u00ec, anche in questo caso, la versione a carburatore pass\u00f2 da 72 a 76 CV, mentre in un secondo momento la versione ad iniezione pass\u00f2 da 85 a 96 CV. Nel contempo, vi fu tutta una serie di aggiornamenti di detteglio, come l'arrivo delle luci di posizione rettangolari, nuovi freni identici a quelli della berlina, un ponte posteriore rinforzato, una nuova frizione anch'essa rinforzata, ecc.\nSi giunse cos\u00ec al mese di settembre del 1966, quando le \"404 Coup\u00e9\" e \"Cabriolet\" vennero presentate al Salone di Parigi in veste aggiornata: anteriormente comparve una nuova coppia di fari allo iodio, mentre gli indicatori di direzione divennero pi\u00f9 grandi; posteriormente, invece, il lunotto divenne pi\u00f9 grande ed avvolgente.\nLe due versioni sportiveggianti della gamma si avviarono a questo punto verso il tramonto della loro carriera commerciale: nel 1967 si ebbe ancora un lieve aggiornamento ai nuovi fari supplementari introdotti l'anno prima, mentre nel 1968 le \"404 Coup\u00e9\" e \"Cabriolet\" uscirono definitivamente dai listini, sostituite dalle corrispondenti versioni su base 504.\nIn totale vennero prodotti 17.223 esemplari di versioni coup\u00e9 e cabriolet, di cui 6.834 delle prime e 10.389 delle seconde.\nLe 404 Familiale e le versioni commerciali.\nLa 404 Familiale e la 404 Commerciale furono presentate nell'ottobre del 1962 al Salone di Parigi, ed andarono a sostituire le corrispondenti versioni su base \"403\". Come per le precedenti giardinette e commerciali, anche qui fu allungata la misura del passo, in questo caso di 19 cm. A differenza della versioni coup\u00e9 e cabriolet, per le quali venne scelto di utilizzare dei lamierati inediti, nel caso della \"Familiale\" e della \"Commerciale\" la parte anteriore del corpo vettura riprendeva quello della berlina, mentre le differenze pi\u00f9 sostanziose si ebbero solo dal secondo montante in poi. Il portellone posteriore era quasi del tutto verticale e solo un lieve accenno di pinne posteriori era visibile in coda, dove trovavano posto anche gli specifici gruppi ottici, anch'essi sottili e a sviluppo verticale. Si trattava in entrambi i casi di giardinette con superfici vetrate (anche nel caso della \"Commerciale\"), ma la \"Familiale\" disponeva della classiche tre file di sedili, mentre la \"Commerciale\" ne montava solo due, pi\u00f9 un vano di carico posteriore, ed inoltre la panchetta posteriore poteva essere rimossa per ampliare ulteriormente la capacit\u00e0 di carico. Per tutti e due i modelli, il livello di allestimento era pi\u00f9 austero che non nelle berline, e venne indicato con la sigla \"GL\" (\"Grand Luxe\"). Al loro debutto, questi due modelli erano disponibili in tre motorizzazioni: la \"Familiale\" era disponibile con l'unit\u00e0 a benzina da 1.6 litri alimentata a carburatore e della potenza di 72 CV, sia con quella diesel da 1.8 litri, della potenza di 55 CV. Quanto alla \"Commerciale\", invece, oltre al motore diesel da 55 CV, vi era anche la possibilit\u00e0 di avere un motore a benzina da 1468\u00a0cm\u00b3, derivato direttamente da quello della \"403\" e la cui potenza in questo caso raggiungeva i 66 CV. La \"Commerciale\" non fu prevista quindi con motore 1.6 a benzina.\nAl Salone di Parigi del 1964, le due versioni con motore a gasolio presero due strade differenti: mentre la \"Commerciale\" mantenne il motore da 1816\u00a0cm\u00b3 e 55 CV, la \"Familiale\" adott\u00f2 il nuovo propulsore \"XD88\" da 1948\u00a0cm\u00b3 con 68\u00a0CV SAE di potenza massima, lo stesso che l'anno precedente fece il suo debutto sulla \"404\" berlina.\nNel 1964, invece, vi fu l'arrivo della 404 Break SL, un modello fino a quel momento riservato al mercato statunitense e che venne solo a questo punto proposto anche nel Vecchio Continente. Si trattava di un modello non destinato ad usi commerciali, ma che tuttavia era provvisto di sole due file di sedili anzich\u00e9 tre. Anche in questo caso, si poteva abbattere la seconda fila di posti.\nFino alla fine del 1966 non vi furono che modifiche di dettaglio alla gamma delle cosiddette \"404 lunghe\" (cos\u00ec chiamate per via del passo allungato). Ma dopo il Salone di Parigi, la Casa del Leone Rampante strinse un accordo con la carrozzeria Carrier di Alen\u00e7on per la produzione di 404 Ambulance realizzate sulla base delle \"404 Commerciale\" e \"Familiale\", sia a gasolio che a benzina.\nAll'inizio dell'anno seguente, in maniera analoga, fu stretto un secondo accordo con la carrozzeria Chausson di Gennevilliers, questa volta per la produzione delle 404 Camionnette B\u00e2ch\u00e9e (ossia le versioni pick-up) e delle 404 Plateau-Cabine (ossia le versioni con parte posteriore completamente nuda da carrozzare a seconda delle esigenze). Queste due ultime versioni comparvero nei listini Peugeot a partire dal mese di luglio e furono coronate da una fortunata carriera commerciale, basti pensare che furono le ultime \"404\" ad uscire dai listini ufficiali Peugeot, nell'ottobre del 1978, ossia tre anni dopo la berlina. Ma gli ultimi esemplari vennero venduti solo in pieno decennio seguente, per cui era possibile negli ancora anni ottanta trovarsi faccia a faccia con una \"404 Camionnette B\u00e2ch\u00e9e\" nuovissima.\nLe 404 negli altri mercati.\nLa \"404\" ha conosciuto anche un'interessante carriera in altri mercati stranieri, non sempre coronata da grandi successi, ma che comunque merita un piccolo approfondimento. Tra questi, un posto di rilievo va alla produzione e commercializzazione della \"404\" nel Nuovo Continente, per l'ampiezza della portata del fenomeno \"404\" oltreoceano. Sono in pratica due i filoni commerciali della \"404\" in America: quello destinato al Nordamerica e quello destinato all'America Latina, in particolare al mercato argentino.\nPresentata in anteprima al Salone di Ginevra del 1961, la 404 Export USA fece finalmente il suo debutto l'anno seguente al Salone di New York. Poche e di dettaglio era le differenze con la \"404\" europea: meccanicamente la vettura era quasi identica, ma il motore venne rivisto in modo da risultare meno inquinante ed i freni anteriori erano a disco. Inoltre, la vettura era equipaggiata di serie con un cambio automatico ZF. Per quanto riguarda l'allestimento, esso riprendeva quello lussuoso delle \"Super Luxe\" europee, ma con in pi\u00f9 una plancia maggiormente imbottita, le cinture di sicurezza, degli inediti ripetitori laterali per gli indicatori di direzione ed un tergicristallo a due velocit\u00e0.\nPer quanto riguarda la gamma delle versioni USA, la \"404\" proponeva meno modelli, ma tra questi vi era anche una versione \"Break\" con allestimento curato e due file di sedili. Non era presente invece la cabriolet, nonostante anch'essa sia stata esposta alla kermesse newyorkese. Nel 1966, venne proposto il progetto di realizzare un lotto di taxi per la Citt\u00e0 di New York, ma quest'ultima non diede l'OK per proseguire, e alla fine venne prodotta solo una decina di esemplari di \"404 Taxi\" per gli USA. In realt\u00e0, la \"404\" destinata agli USA non riscuoter\u00e0 un gran successo, ma ciononostante verr\u00e0 mantenuta nei listini nordamericani per sette anni e mezzo, fino al mese di ottobre del 1969.\nSe la carriera commerciale della \"404\" destinata al Nordamerica non fu esemplare, lo stesso non si pu\u00f2 dire della carriera commerciale in Sudamerica, dove la \"404\" fu prodotta nello stabilimento argentino di El Palomar, nei pressi di Buenos Aires. Qui la produzione, avviata nel 1962 e protrattasi fino al 1981, fu articolata in alcune versioni ed allestimenti non presenti nel mercato europeo, tra cui addirittura una versione ad alte prestazioni. All'inizio la gamma non consisteva che di una sola versione, denominata semplicemente \"404\", senza altre particolari sigle che ne indicassero l'allestimento. Tale versione montava il 1.6 XC3, ma depotenziato a 64 CV. L'anno seguente la gamma fu ampliata con l'arrivo della versione \"Commerciale\", che nel mercato argentino era nota come 404 Rural. Questo modello rimase in listino solo un anno, fino al 1964. Gli ultimi esemplari della \"Rural\" montavano il motore XC5 con potenza ridotta a 65 CV. Sempre nel 1964, il motore XC5 fu esteso anche alla berlina ed anche in questo caso si ebbe un lievissimo ritocco alla potenza massima, portata a 65 CV. Ed ancora, si ebbe l'arrivo di un modello da noi inedito, la 404 S, versione sportiva spinta dal solito 1.6 a carburatori, ma con potenza portata a 115\u00a0CV e velocit\u00e0 massima di ben 185\u00a0km/h.\nNel 1967 la 404 di base fu sostituita dalla 404 L (anche questa sigla era assente in Europa), il cui motore fu portato a 73 CV. Nel 1969 anche la \"404 L\" fu tolta dal listino e venne sostituita da due modelli, la \"GL\" e la \"SL\".\nNel 1970 furono poste in commercio la 404 Grand Prix e la 404 Le Mans, le quali a dispetto dei nomi montavano il 1.l6 da 73\u00a0CV previsto per le \"GL\" ed \"SL\", ma che montavano cerchi dal disegno pi\u00f9 sportivo. Nel 1971 entr\u00f2 finalmente in listino anche la \"404 Diesel\", con motore 1.9 a gasolio dalla potenza ridotta a 45 CV. Nel 1973 entrarono in produzione anche le versioni pick-up. Da qui si ebbe la fase calante anche per la carriera della \"404\" argentine. Nel 1978 uscirono di produzione le versioni \"Le Mans\" e \"Grand Prix\", mentre nel 1979 fu la volta delle versioni pick-up. Nel 1980 venne tolta di produzione la \"404 Diesel\" ed infine, nel 1981 uscirono di scena le ultime \"404\" rimaste, ossia la \"GL\" e la \"SL\". In totale ne vennero prodotti 163.583 esemplari.\nEd ancora, uscendo dai confini del Nuovo Continente, vale la pena ancora ricordare le \"404\" prodotte in alcuni Paesi africani. Non \u00e8 infrequente trovare ancor oggi alcuni esemplari di \"404\", ancora marcianti sebbene in precarie condizioni di carrozzeria. Nella maggior parte dei casi si tratta di versioni pick-up utilizzate come mezzi da lavoro. La robustissima meccanica della \"404\" le ha permesso di sopravvivere a condizioni ambientali e a modalit\u00e0 di utilizzo estreme per una normale autovettura. La produzione in Africa cess\u00f2 solo nel 1991, con l'uscita dell'ultimo esemplare della 404 dalle catene di uno stabilimento in Kenya, dove veniva assemblata su licenza. Infine vale la pena ricordare che in Sudafrica, dove la \"404\" veniva assemblata da un altro stabilimento, la \"404\" era disponibile anche con il motore XM7 da 1796\u00a0cm\u00b3 derivato direttamente da quello della 504. La produzione in Sudafrica cess\u00f2 invece nel 1979.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma europea della \"404\" (tranne i pick-up e le versioni a telaio nudo) nel corso della sua lunga carriera. I prezzi riportati sono espressi in franchi francesi e sono relativi al momento del debutto nel mercato d'oltralpe.\nDopo la tabella relativa alle versioni europee, ecco una tabella riepilogativa inerente alle versioni prodotte e commercializzate in Argentina:\nAttivit\u00e0 sportiva.\nLa \"404\" ha avuto anche una sua fervida attivit\u00e0 sportiva, fin dal debutto commerciale del modello stesso. Tale carriera, protrattasi fino al 1969, \u00e8 stata costellata di numerosi successi sul campo, sia in ambito europeo, sia nelle massacranti gare africane, dove la \"404\" ha dimostrato l'indistruttibilit\u00e0 della sua meccanica e dei suoi motori.\nNell'agosto del 1960, tre mesi dopo il suo lancio commerciale, la \"404\" si classific\u00f2 al 1\u00b0, al 3\u00ba ed al 4\u00ba posto di categoria al termine del \"Tour d'Europe\". Un grande inizio, quindi, cui fece seguito il secondo posto di categoria al \"Rallye dell'Algeria e del Centrafrica\", tenutosi nel gennaio del 1961. In seguito, sempre nello stesso anni vi furono le vittorie di categoria al \"Rally di Marsiglia\", al \"East African Safari\" e al \"BP Rallye\", pi\u00f9 altri tre primi posti di categoria ed un primo posto assoluto, quest'ultimo al \"Tour de France automobile\" tenutosi a settembre. Ed ancora, nel 1962 vi furono nuove vittorie al \"East African Safari\", al \"Rally de la Lorraine\", al \"Rally del Nilo\" ed al \"Rally dell'Uganda\", e solo per citarne alcune. Stesso discorso anche negli anni seguenti, dove la \"404\" raccolse trionfi in tutto il mondo, anche in Sudamerica, dove al \"Gran Premio d'Argentina\" si classific\u00f2 prima assoluta.\nFino al 1969 fu quindi un susseguirsi di successi, che oltre a stimolare l'opinione pubblica rafforzandone le vendite, contribuirono a cambiare la percezione della \"404\" come paciosa vettura da famiglia, per portarla anche a quella di vettura in grado di affermarsi nelle competizioni.\nUn altro exploit sportivo della \"404\" fu quello ottenuto dalla cosiddetta 404 Diesel Record, ossia una 404 con motore a gasolio approntata appositamente per stabilire record di velocit\u00e0. Immediatamente riconoscibile per la sua carrozzeria basata su una \"404 Cabriolet\", ma profilatissima, ribassata e dotata di una cabina di guida chiusa, monoposto e spostata sul lato sinistro, questa vettura era caratterizzata da un motore Indenor da 2163\u00a0cm\u00b3 per la prima sessione di prove (tenutasi il 4 ed il 5 giugno del 1965), mentre per la seconda (dall'11 al 14 giugno) fu montato il motore XD88 da 1948\u00a0cm\u00b3, quello utilizzato nella normale produzione in serie. Scopo dell'exploit sportivo, oltre che di dimostrare le effettive doti di un motore diesel, ancorch\u00e9 mediamente inferiore ad un motore a benzina dal punto di vista delle prestazioni assolute, fu in particolare quello di dimostrare le doti dello stesso motore XD88 prodotto da pochissimi anni. I risultati arrivarono subito: mentre nella prima sessione, la \"404 Diesel Record\" gir\u00f2 intorno al circuito di Monthl\u00e9ry per 31 ore coprendo 5000\u00a0km, per una media di 160\u00a0km/h. Durante la seconda sessione riusc\u00ec a fare anche meglio, coprendo una distanza di 11\u00a0000\u00a0km in 72 ore (sempre a Monthl\u00e9ry), alla media di 161\u00a0km/h. Oggi questo particolare esemplare \u00e8 esposto al Mus\u00e9e de l'Aventure Peugeot, il museo della Casa del Leone situato anch'esso a Sochaux.\nMeno connesso all'attivit\u00e0 sportiva in senso stretto, ma sempre inserito in un contesto sportivo, bench\u00e9 al di fuori dell'ambito automobilistico, \u00e8 stato l'inserimento della \"404\" come vettura di supporto per il Tour de France delle edizioni dal 1962 al 1968. Realizzata ed approntata in diverse decine di esemplari appositamente per la manifestazione ciclistica, la \"404\" fu una delle auto preferite dai direttori di gara e pi\u00f9 in generale dai membri del direttivo del Tour de France. A partire dal 1966 fu affiancata anche dalla 204, mentre pi\u00f9 tardi, con l'avvento della 504, quest'ultima avrebbe sostituito in via definitiva la \"404\" stessa."}
{"id": "564341", "revid": "36426", "url": "https://it.wikipedia.org/wiki?curid=564341", "title": "Ville Medicee", "text": ""}
{"id": "564346", "revid": "1318658", "url": "https://it.wikipedia.org/wiki?curid=564346", "title": "Cantone di Campoloro di Moriani", "text": "Il Cantone di Campoloro di Moriani (in francese canton de Campoloro-di-Moriani, in corso \"cantone di Campoloru di Moriani\") era una divisione amministrativa dell\"arrondissement\" di Corte.\nHa fatto parte dell\"arrondissement\" di Bastia fino al 1\u00ba gennaio 2010 quando \u00e8 passato all\"arrondissement\" di Corte, insieme ad altri tre cantoni.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 9 comuni facenti parte prima della riforma del 2014 erano:"}
{"id": "564347", "revid": "110157", "url": "https://it.wikipedia.org/wiki?curid=564347", "title": "Cantone di Capobianco", "text": "Il Cantone di Capobianco era una divisione amministrativa dell'arrondissement di Bastia.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 10 comuni facenti parte prima della riforma del 2014 erano:"}
{"id": "564348", "revid": "6923", "url": "https://it.wikipedia.org/wiki?curid=564348", "title": "Tombolo della Giannella", "text": "Il Tombolo della Giannella \u00e8 una striscia di terra lunga circa 6\u00a0km e larga in media poco pi\u00f9 di 300 metri, che va da Monte Argentario fino alla foce del fiume Albegna. \u00c8 ubicato per tutta la sua estensione nel comune di Orbetello ed \u00e8 bagnato a nord ovest dal Mar Tirreno e a sud est dalla Laguna di Orbetello di ponente.\nLa sua formazione si deve agli apporti detritici del fiume Albegna, tributario del Mar Tirreno.\nLa spiaggia sabbiosa, che si estende per tutta la lunghezza del tombolo ed \u00e8 riparata dai venti di scirocco, \u00e8 meta del turismo estivo balneare. Le acque sono poco profonde.\nIl tombolo \u00e8 attraversato in senso longitudinale dalla strada provinciale 36 a cui si pu\u00f2 accedere dalla Via Aurelia in prossimit\u00e0 di Albinia.\n\u00c8 convenzionalmente divisa nelle zone di \"Santa Liberata\", in prossimit\u00e0 del Monte Argentario e dove si trova la frazione di Giannella, \"Lido di Giannella\", nella parte centrale e \"Saline\", in prossimit\u00e0 del fiume Albegna.\nIn localit\u00e0 Saline si trova una delle fortificazioni spagnole dell'antico Stato dei Presidii, il Forte delle Saline e un altro edificio della stessa epoca, conosciuto come \"Casale Spagnolo\". Nella stessa zona un tempo si trovavano le antiche saline, che hanno dato il nome al limitrofo centro di Albinia (dal latino \"albis\" = bianco).\n\u00c8 tagliata da due canali artificiali (canale di \"Fibbia\" e canale di \"Nassa\") costruiti per garantire l'apporto di acqua marina alla Laguna di Orbetello."}
{"id": "564350", "revid": "307923", "url": "https://it.wikipedia.org/wiki?curid=564350", "title": "Tuatha D\u00e9 Danann", "text": ""}
{"id": "564351", "revid": "267651", "url": "https://it.wikipedia.org/wiki?curid=564351", "title": "SuperVicky", "text": ""}
{"id": "564356", "revid": "110157", "url": "https://it.wikipedia.org/wiki?curid=564356", "title": "Cantone di Fiumalto d'Ampugnani", "text": "Il Cantone di Fiumalto d'Ampugnani era una divisione amministrativa dell'Arrondissement di Corte.\nHa fatto parte dell'Arrondissement di Bastia fino al 1\u00ba gennaio 2010 quando \u00e8 passato all'Arrondissement di Corte, insieme ad altri tre cantoni.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 20 comuni facenti parte prima della riforma del 2014 erano:"}
{"id": "564358", "revid": "339392", "url": "https://it.wikipedia.org/wiki?curid=564358", "title": "Sledge Hammer", "text": ""}
{"id": "564359", "revid": "1318658", "url": "https://it.wikipedia.org/wiki?curid=564359", "title": "Cantone della Conca d'Oro", "text": "Il Cantone della Conca d'Oro era una divisione amministrativa dell\"arrondissement\" di Calvi.\nHa fatto parte dell\"arrondissement\" di Bastia fino al 1\u00ba gennaio 2010 quando \u00e8 passato all\"arrondissement\" di Calvi, insieme al cantone dell'Alto Nebbio.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nGli 8 comuni facenti parte prima della riforma del 2014 erano:"}
{"id": "564366", "revid": "486946", "url": "https://it.wikipedia.org/wiki?curid=564366", "title": "Cantone di Haut-Nebbio", "text": ""}
{"id": "564367", "revid": "74801", "url": "https://it.wikipedia.org/wiki?curid=564367", "title": "Francesco Pieri (vescovo)", "text": "Biografia.\nNato da umile famiglia nella cittadina di Acquapendente (alto viterbese, non lontano dai confini con l'orvietano), ebbe un fratello sacerdote ed una sorella monaca di clausura, morti entrambi in giovane et\u00e0. Comp\u00ec gli studi nei seminari di Acquapendente e Montefiascone, per conseguire il dottorato in teologia presso il Collegio Leonino di Anagni il 31 luglio 1927. Ordinato diacono ad Anagni il 31 luglio 1925, ricevette l'ordinazione sacerdotale il 3 aprile 1926 nella cattedrale di Acquapendente dal vescovo Tranquillo Guarneri.\nSin da giovanissimo ebbe alcuni incarichi nella diocesi di Acquapendente. Nell'agosto del 1927 fu nominato cancelliere vescovile; nel 1929 docente di teologia presso il seminario diocesano, nel 1930, a soli 28 anni, divenne canonico della cattedrale.\nBen presto la Curia romana lo chiam\u00f2 presso la congregazione concistoriale, ove prese servizio nel 1934 col rango di officiale. A Roma Pieri ricopriva anche il ruolo di assistente diocesano di Azione Cattolica e spesso si dedicava alla predicazione nelle pi\u00f9 importanti basiliche. Il 2 gennaio 1941, a soli 38 anni, fu nominato vescovo titolare di Germa di Galazia e coadiutore con diritto di successione dell'ormai novantenne vescovo di Orvieto Salvatore Fratocchi. Il 26 gennaio ricevette l'ordinazione episcopale dal cardinale Raffaele Carlo Rossi in San Lorenzo in Lucina. Il 19 marzo fece ingresso nella diocesi di Orvieto, il 6 dicembre, in seguito alla morte del Fratocchi, ne divenne vescovo.\nVescovo di Orvieto.\nGiunse ad Orvieto in qualit\u00e0 di coadiutore, in giovanissima et\u00e0 (era il pi\u00f9 giovane vescovo d'Italia). La sua condotta nell'ufficio di governatore civile della citt\u00e0, assunto nei giorni del passaggio del fronte di guerra, gli valse il titolo di \"defensor civitatis\".\nI fedeli orvietani infatti gli riconoscono il merito di aver salvato la Cattedrale e l'antico centro storico dalla devastazione. Fu invece per lui fonte di dolore la tragica sorte di sette orvietani, fucilati dai nazifascisti dopo un processo sommario in una localit\u00e0 campestre non lontana dalla citt\u00e0 il 29 marzo 1944. In occasione del primo anniversario dell'eccidio si diffusero insinuazioni, poi rivelatesi infondate, circa una sua presunta colpevolezza indiretta, in quanto responsabile di non essersi attivato per salvare la vita ai sette. Sar\u00e0 poi accertato che l'esecuzione avvenne repentinamente, senza alcun preavviso, e che dall'arresto alla fucilazione non trascorsero che poche ore.\nPieri sostenne l'infondatezza delle accuse rivoltegli la sera del 30 marzo 1945, venerd\u00ec Santo, nell'allocuzione al rientro della processione del Cristo Morto nella Chiesa di Sant'Andrea e nell'omelia del solenne Pontificale di Pasqua, in Duomo, pronunziata dinanzi ai presunti autori della campagna denigratoria.\nPartecip\u00f2 al congresso eucaristico nazionale del 1949, alla Peregrinatio del Sacro Corporale in Roma in occasione dell'Anno Santo 1950, al sinodo diocesano del 1956. Prese le difese del suono delle campane nel periodo bellico, don\u00f2 una preziosa lampada votiva alla Madonna di San Brizio al termine del conflitto, ide\u00f2 il Corteo Storico in occasione della Processione del Corpus Domini. Oggi \u00e8 ritenuto un conservatore per il suo rigore morale e dottrinale, mor\u00ec alla vigilia del Concilio Vaticano II.\nAlcuni significativi episodi.\nPieri prest\u00f2 servizio militare negli anni venti presso un reggimento di fanteria di stanza a Napoli. Da tale esperienza nacque probabilmente la sua ammirazione per il mondo delle forze armate e durante il suo episcopato partecip\u00f2 alle occasioni cerimoniali che vedevano protagonisti i reparti di stanza ad Orvieto. Ci\u00f2 accrebbe, in particolar modo presso i detrattori, la sua fama di conservatore.\nMorte.\nDa qualche tempo affetto da disturbi cardiocircolatori, nella primavera del 1961 si aggrav\u00f2. Domenica 14 maggio 1961 si rec\u00f2 nella pi\u00f9 isolata parrocchia della diocesi, San Pietro Aquaeortus, ove amministr\u00f2 il sacramento della cresima. Luned\u00ec 15 si rec\u00f2 ad Acquapendente, dove in occasione della tradizionale festa della Madonna del Fiore partecip\u00f2 alla processione serale ma, giunta questa nella piazza della cattedrale, entr\u00f2 in Chiesa e si accasci\u00f2 al suolo. Subito soccorso dai canonici che lo avevano visto abbandonare la processione, mor\u00ec dopo aver ricevuta l'assoluzione sacramentale.\nGenealogia episcopale.\nLa genealogia episcopale \u00e8:"}
{"id": "564369", "revid": "767487", "url": "https://it.wikipedia.org/wiki?curid=564369", "title": "84 Charing Cross Road", "text": "84 Charing Cross Road \u00e8 un film del 1987, diretto da David Hugh Jones, tratto dall'omonima raccolta epistolare di Helene Hanff, con protagonisti Anne Bancroft e Anthony Hopkins.\nTrama.\nUna scrittrice statunitense, Helene Hanff, che vive a New York, \u00e8 alla ricerca delle vecchie edizioni di alcuni libri che le interessano e che nella sua citt\u00e0 sono disponibili a dei prezzi per lei troppo elevati. Dopo averne letto l'annuncio pubblicitario in un quotidiano, la donna entra in contatto con una libreria antiquaria di Londra, sita al numero 84 di Charing Cross Road, e specializzata in edizioni fuori stampa.\nHelene inizia cos\u00ec una relazione epistolare che durer\u00e0 venti anni con Frank Doel, direttore della libreria. I due non si incontreranno mai, ma diventeranno amici condividendo l'amore per i libri, per la letteratura, per la lettura.\nCuriosit\u00e0.\nIl film \u00e8 stato prodotto da Mel Brooks come regalo alla moglie Anne Bancroft per il 21\u00ba anniversario delle loro nozze.\nPremi.\nBritish Academy of Film and Television Arts (BAFTA) a Anne Bancroft, come miglior attrice protagonista (1987)."}
{"id": "564371", "revid": "226458", "url": "https://it.wikipedia.org/wiki?curid=564371", "title": "Cantone di Sagro di Santa Giulia", "text": "Il Cantone di Sagro di Santa Giulia era una divisione amministrativa dell'Arrondissement di Bastia.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nGli 8 comuni facenti parte prima della riforma del 2014 erano:"}
{"id": "564375", "revid": "642594", "url": "https://it.wikipedia.org/wiki?curid=564375", "title": "Arabo-israeliani", "text": ""}
{"id": "564378", "revid": "92723", "url": "https://it.wikipedia.org/wiki?curid=564378", "title": "Michelangelo Vella", "text": "Biografia.\nNato a Senglea nel 1710 in una famiglia benestante di commercianti marittimi, lasci\u00f2 Malta il 14 luglio 1730 per andare a studiare presso il Conservatorio della Piet\u00e0 dei Turchini di Napoli, dove entr\u00f2 il 4 settembre 1730.\nPresso la scuola napoletana si form\u00f2 musicalmente sotto la guida di Nicola Fago, Andrea Basso e Leonardo Leo.\nOrdinato sacerdote a Napoli il 18 dicembre 1733 e nel 1738 torn\u00f2 a Malta, proseguendo la carriera ecclesiastica come sacerdote e dove svolse le attivit\u00e0 di maestro di musica, organista e maestro di cappella. Fra i suoi allievi ebbe Francesco Azopardi, Giuseppe Burlon, Antonio Freri, Nicol\u00f2 Isouard e Salvatore Magrin.\nMalta era stata governata dall'Ordine di Malta dei Cavalieri di San Giovanni, un ordine religioso della Chiesa cattolica dal 1530, e l'isola mantenne sempre un intenso carattere religioso, con una significativa presenza musicale nella liturgia. Purtroppo il ritorno di Vella coincise con un decreto vescovile secondo cui la musica utilizzata nella liturgia doveva deliberatamente essere semplice e breve, con l'ovvio effetto che le doti di Vella come compositore non poterono mai esprimersi completamente.\n\u00c8 morto a Cospicua il 25 dicembre 1792.\nOpere.\nLa pi\u00f9 celebre opera del compositore durante la sua vita fu una raccolta di sei sonate per tre violini e contrabbasso, pubblicata a Parigi nel 1768.\nIn anni pi\u00f9 recenti \u00e8 tuttavia stata scoperta presso la SLUB di Dresda un'unica raccolta di 24 sonate per 3 flauti traversi, curato successivamente da Richard Divall e pubblicato da Lyrebird Press.\nLa collezione \u00e8 probabilmente stata elaborata su richiesta della regina Maria Amalia di Sassonia per il fratello flautista. Le Sonate stesse sono notevolmente superiori a opere simili in questo filone di Boismortier e altri contemporanei, e sono una preziosa aggiunta al repertorio da camera per flauti. In genere, ogni opera \u00e8 in tre movimenti contrastanti, e ogni linea \u00e8 data pari importanza nella composizione, una prodezza inusuale considerando altri lavori di questo genere."}
{"id": "564379", "revid": "226458", "url": "https://it.wikipedia.org/wiki?curid=564379", "title": "Cantone di San Martino di Lota", "text": "Il Cantone di San Martino di Lota era una divisione amministrativa dell'Arrondissement di Bastia.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 3 comuni facenti parte prima della riforma del 2014 erano:"}
{"id": "564383", "revid": "110157", "url": "https://it.wikipedia.org/wiki?curid=564383", "title": "Cantone di Vescovato", "text": "Il Cantone di Vescovato era una divisione amministrativa dell'Arrondissement di Corte.\nHa fatto parte dell'Arrondissement di Bastia fino al 1\u00ba gennaio 2010 quando \u00e8 passato all'Arrondissement di Corte, insieme ad altri tre cantoni.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 7 comuni facenti parte prima della riforma del 2014 erano:"}
{"id": "564386", "revid": "767487", "url": "https://it.wikipedia.org/wiki?curid=564386", "title": "Coppa UEFA 1986-1987", "text": "La Coppa UEFA 1986-1987 \u00e8 stata la 16\u00aa edizione dell'omonima competizione. Venne vinta dall' nella doppia finale contro il .\nFormula.\nSulla base del ranking UEFA 1985, l\u2019Italia guadagn\u00f2 un 4\u00ba posto a discapito della Spagna, e la Germania Est prese dai Paesi Bassi un 3\u00ba posto da quelli revocati agli inglesi."}
{"id": "564389", "revid": "767487", "url": "https://it.wikipedia.org/wiki?curid=564389", "title": "Orazio Pedrazzi", "text": "Fu deputato nella Legislatura XXVII del Regno, corrispondente di guerra, inviato speciale, ministro plenipotenziario ed ambasciatore.\nCronologia.\nGiornalista, Scrittore, Deputato, Cavaliere di Malta, Ambasciatore d'Italia."}
{"id": "564390", "revid": "712828", "url": "https://it.wikipedia.org/wiki?curid=564390", "title": "Lunch", "text": ""}
{"id": "564397", "revid": "287204", "url": "https://it.wikipedia.org/wiki?curid=564397", "title": "SquashFS", "text": "Squashfs (.sfs) \u00e8 un file system libero compresso di sola lettura per sistemi operativi utilizzanti il kernel Linux. Squashfs comprime file, inode e directory, e supporta una dimensione dei blocchi fino a 64K per elevati fattori di compressione. \u00c8 implementato come un modulo del kernel attraverso il VFS.\nSquashfs \u00e8 utilizzato per file system ad uso generale di file in sola lettura, per uso di archiviazione (i.e. come nel caso in cui si utilizza un file .tar.gz), con vincoli block device/memory systems (e.g. embedded systems) dove un basso overhead sia necessario."}
{"id": "564399", "revid": "2048388", "url": "https://it.wikipedia.org/wiki?curid=564399", "title": "Giuseppe Sabadini", "text": "Carriera.\nGiocatore.\nLa sua caratteristica era la velocit\u00e0: accreditato di 10 secondi e 5 sui cento metri, un decimo meno di Facchetti, ai suoi tempi era il giocatore pi\u00f9 veloce della serie A.\nClub.\nFece il suo esordio in Serie A nella stagione 1965-1966 con la , nel ruolo di ala, in occasione dell'incontro interno contro il (1-0). L'allora allenatore della squadra blucerchiata, Fulvio Bernardini, decise di usarlo come terzino. \nRimase a Genova per sei anni; poi approd\u00f2 al nel 1971 per il definitivo salto di qualit\u00e0 della sua carriera. Con i meneghini vinse tre edizioni della Coppa Italia (1971-1972, 1972-1973 e 1976-1977) e una della Coppa delle Coppe (1972-1973).\nDopo sette anni in maglia rossonera la sua carriera prosegu\u00ec nel , ove disput\u00f2 quattro campionati dal 1978 al 1983, per poi passare al l'anno successivo, sempre militando in massima serie. Passato all', retrocesse in Serie B al termine della stagione 1984-1985.\nIn carriera ha totalizzato complessivamente 393 presenze e 17 reti in Serie A \u2013 fatto che lo pone tuttora fra i primi 100 calciatori per presenze in massima serie \u2013, e 8 presenze in Serie B.\nNazionale.\nSabadini, in azzurro, ha collezionato 4 presenze nell', e 5 a testa nell' e nell'. \u00c8 stato inoltre tra i 22 convocati al in Germania Ovest, senza tuttavia disputare alcun incontro della rassegna iridata.\nAllenatore.\nCome allenatore, vinse il campionato di Serie C2 1990-1991 alla guida dell'.\nAllenatore Catanzaro calcio Femminile 2018 stagione 2018/2019, vittoria del campionato di eccellenza Cr Basilicata e promozione campionato Serie C femminile stagione 2019 - 2020"}
{"id": "564402", "revid": "1318658", "url": "https://it.wikipedia.org/wiki?curid=564402", "title": "Cantone di Belgodere", "text": "Il Cantone di Belgodere era una divisione amministrativa dell\"arrondissement\" di Calvi, in Corsica.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 19 comuni facenti parte prima della riforma del 2014 erano:"}
{"id": "564404", "revid": "1318658", "url": "https://it.wikipedia.org/wiki?curid=564404", "title": "Cantone di Calenzana", "text": "Il Cantone di Calenzana era una divisione amministrativa dell\"arrondissement\" di Calvi.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 6 comuni facenti parte prima della riforma del 2014 erano:"}
{"id": "564406", "revid": "984922", "url": "https://it.wikipedia.org/wiki?curid=564406", "title": "Cantone di Calvi", "text": "Il Cantone di Calvi \u00e8 una divisione amministrativa dell'Arrondissement di Calvi.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 14 comuni.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "564410", "revid": "984922", "url": "https://it.wikipedia.org/wiki?curid=564410", "title": "Cantone di Isola Rossa", "text": "Il Cantone di Isola Rossa \u00e8 una divisione amministrativa dell'Arrondissement di Calvi.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 21 comuni.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "564416", "revid": "125402210", "url": "https://it.wikipedia.org/wiki?curid=564416", "title": "Anton Drexler", "text": "Biografia.\nInsegnante collaudatore, lavor\u00f2 in una fabbrica di locomotive a Berlino e, a partire dal 1902, a Monaco di Baviera come fabbro nelle ferrovie tedesche; durante la Prima guerra mondiale, ritenuto inabile al servizio militare, ader\u00ec al \"Deutsche Vaterlandspartei\", un partito nazionalista ed interventista tedesco.\nPoeta e agitatore populista, nel 1918 fond\u00f2 a Monaco il \u00abcomitato libero dei lavoratori per la pace\u00bb rivolto agli ex lavoratori nazionalisti; nell'ottobre dello stesso anno prese parte alla costituzione del \u00ab\"circolo politico dei lavoratori\"\u00bb e il 5 gennaio del 1919 insieme al giornalista Karl Harrer, a Gottfried Feder e a Dietrich Eckart fond\u00f2 a Monaco il \"Deutsche Arbeiterpartei\" (\u00abPartito Tedesco dei Lavoratori\u00bb, DAP) il cui programma era nazionalista, socialista ed antisemita.\nDrexler pubblic\u00f2 uno scritto, \"Il mio risveglio politico. Diario di un operaio socialista\", ed ebbe una notevole influenza sul movimento popolare tedesco.\nL'incontro con Hitler.\nLe forze armate tedesche videro in questo piccolo partito una potenziale minaccia al gi\u00e0 instabile equilibrio della Repubblica di Weimar ed inviarono ad indagare segretamente il caporale Adolf Hitler nel corso di una riunione del partito. Il giovane Hitler rimase impressionato dalle idee del DAP simili alle sue e in tale occasione dimostr\u00f2 le proprie abilit\u00e0 oratorie.\nDrexler gli chiese di aderire al partito, ma Hitler dapprima rifiut\u00f2, poi, sollecitato dal capitano Karl Mayr, acconsent\u00ec: fu il 55\u00ba membro del DAP. Drexler lo inser\u00ec nel comitato direttivo del partito e successivamente come responsabile della propaganda.\nIl Partito nazista.\nNel febbraio del 1920, su proposta di Hitler, Drexler decise di cambiare il nome in \"Nationalsozialistische Deutsche Arbeiterpartei \" (\u00abPartito Nazionalsocialista Tedesco dei Lavoratori\u00bb, NSDAP) e ne venne nominato presidente. Nello stesso mese presentarono un programma chiamato \"\u201cdei 25 punti\u201d\" dove non si riconosceva il trattato di Versailles, veniva richiesta la riunificazione del popolo tedesco, la ridistribuzione dei profitti di guerra e del reddito, la partecipazione agli utili nelle grandi industrie, la nazionalizzazione dei fondi, gli aumenti nelle pensioni di vecchiaia per il popolo tedesco, maggiori privilegi ai tedeschi e la negazione di cittadinanza agli ebrei.\nUn anno dopo, il 29 luglio del 1921, Hitler indisse un'assemblea straordinaria con i membri di quella piccola formazione che predicava il ritorno della Germania ad un ruolo di grandezza, propugnando fortemente la lotta anti-semita e strapp\u00f2 la leadership a Drexler, che fu costretto ad accontentarsi dell'incarico di presidente onorario.\nFuori dal partito.\nDrexler fu anche uno dei componenti di un club politico \"v\u00f6lkisch\" (pi\u00f9 o meno l'equivalente di populista) per personaggi agiati della societ\u00e0 di Monaco, nota come Societ\u00e0 Thule. \nDopo il fallito putsch di Monaco del 1923, il NSDAP fu bandito e i suoi dirigenti arrestati; Drexler, tuttavia, fu presto rilasciato, in quanto non aveva preso parte al tentativo di colpo di Stato. Venne poi eletto nel 1924 per il \"V\u00f6lkisch-Social Bloc\" (V-SB) e nel 1925 fond\u00f2 il \"Nationalsozialer Volksbund\" (NSVB), che si sciolse nel 1928; non prese parte alla rifondazione del NSDAP nel 1925, n\u00e9 ebbe altre collaborazioni con il nazismo fino al 1933.\nDopo l'ascesa al potere di Hitler nel 1933, Drexler ader\u00ec nuovamente al NSDAP; l'anno successivo fu insignito dell'Ordine del Sangue, ma da allora e fino al 1937 fu utilizzato solo come strumento di propaganda, senza ricevere nessun incarico di potere reale. Dopo il 1937 fu dimenticato fino alla morte, avvenuta nel 1942."}
{"id": "564426", "revid": "287204", "url": "https://it.wikipedia.org/wiki?curid=564426", "title": "German suplex", "text": ""}
{"id": "564430", "revid": "80794", "url": "https://it.wikipedia.org/wiki?curid=564430", "title": "Belly to back suplex", "text": ""}
{"id": "564431", "revid": "287204", "url": "https://it.wikipedia.org/wiki?curid=564431", "title": "Superplex", "text": ""}
{"id": "564432", "revid": "287204", "url": "https://it.wikipedia.org/wiki?curid=564432", "title": "Snap suplex", "text": ""}
{"id": "564433", "revid": "6340", "url": "https://it.wikipedia.org/wiki?curid=564433", "title": "\u00ddmir", "text": ""}
{"id": "564434", "revid": "287204", "url": "https://it.wikipedia.org/wiki?curid=564434", "title": "Back suplex", "text": ""}
{"id": "564435", "revid": "80794", "url": "https://it.wikipedia.org/wiki?curid=564435", "title": "Inverted suplex", "text": ""}
{"id": "564437", "revid": "14480", "url": "https://it.wikipedia.org/wiki?curid=564437", "title": "Francesco Battiato", "text": ""}
{"id": "564441", "revid": "767487", "url": "https://it.wikipedia.org/wiki?curid=564441", "title": "Coppa UEFA 1987-1988", "text": "La Coppa UEFA 1987-1988 \u00e8 stata la 17\u00aa edizione dell'omonima competizione. Venne vinta dal , vincente nella doppia finale contro l'.\nFormula.\nSulla base del ranking UEFA 1986, l\u2019Unione Sovietica guadagn\u00f2 il 4\u00ba posto sottratto alla quota inglese sulla quale cominciava a manifestarsi l\u2019effetto matematico della squalifica, mentre l\u2019Austria e la Romania accedettero ad un 3\u00ba posto risultante dalla spartizione della quota inglese cui non ebbero pi\u00f9 accesso Germania Est, Cecoslovacchia e Francia."}
{"id": "564444", "revid": "729019", "url": "https://it.wikipedia.org/wiki?curid=564444", "title": "Perim", "text": "Perim (in arabo \u0628\u0631\u064a\u0645 \"Bar\u012bm\") \u00e8 un'isola di origine vulcanica dello Yemen posta nello stretto di Bab el-Mandeb che separa il mar Rosso dal golfo di Aden.\nGeografia.\nL'isola \u00e8 posta poco lontano dalla costa della penisola araba. Ha una superficie di 13\u00a0km\u00b2 e raggiunge i 65 metri di altezza. Perim \u00e8 un'isola vulcanica e con scarsa vegetazione. Ha un porto naturale a sud-ovest e una pista di atterraggio a nord. La mancanza di acqua dolce ha sempre impedito la colonizzazione.\nStoria.\nPer la sua posizione l'isola ha sempre avuto un ruolo strategico. I portoghesi la visitarono nel 1513. I francesi provarono ad occuparla nel 1738. Venne poi occupata brevemente dalla Compagnia Britannica delle Indie Orientali nel 1799 in preparazione dell'invasione dell'Egitto. \nFu rioccupata dagli inglesi nel 1857 per la costruzione di un faro e da quel momento venne governata dalla colonia di Aden.\nNel 1869 divenne una stazione di rifornimento di carbone per le navi che attraversavano il canale di Suez. L'isola godette di un periodo di sviluppo come stazione di rifornimento di carbone con un conseguente aumento di popolazione. A ci\u00f2 fece seguito un declino a partire dal 1936 quando la stazione di rifornimento di carbone venne chiusa a seguito dell'uso del gasolio come carburante per le navi.\nNel 1916 i turchi cercarono di occupare l'isola ma furono respinti dagli inglesi che ne mantennero il possesso fino al 1967 quando entr\u00f2 a far parte della Repubblica Democratica Popolare dello Yemen. Dal 1990 fa parte dello Yemen.\nNel febbraio 2008 Tarek Bin Laden, fratello per parte di padre di Osama Bin Laden, ha rivelato il progetto di collegare con un ponte di 21\u00a0km di lunghezza l'isola di Perim alle coste del Gibuti, permettendo un collegamento diretto tra Africa ed Arabia. Si tratterebbe di uno dei ponti pi\u00f9 lunghi del pianeta."}
{"id": "564445", "revid": "1948203", "url": "https://it.wikipedia.org/wiki?curid=564445", "title": "Valvonauta EP", "text": "Valvonauta \u00e8 il primo EP del gruppo Alternative Rock italiano Verdena, uscito nel 1999. Si tratta del singolo del brano \"Valvonauta\", seconda traccia del loro omonimo album d'esordio."}
{"id": "564448", "revid": "1948203", "url": "https://it.wikipedia.org/wiki?curid=564448", "title": "Viba EP", "text": "Viba \u00e8 il secondo EP del gruppo alternative rock Verdena uscito nel 2000. \u00c8 il secondo del gruppo sopracitato, e deve il suo nome alla ottava canzone dell'album Verdena."}
{"id": "564449", "revid": "1926649", "url": "https://it.wikipedia.org/wiki?curid=564449", "title": "Renato Buso", "text": "Biografia.\nVive a Firenze con la fidanzata Camilla Mencarelli, giornalista fiorentina, il figlio Daniel nato nel 2012 e la figlia Giulia nata nel 2015.\nCarriera.\nGiocatore.\nClub.\nFa il suo esordio tra i professionisti con il Montebelluna, in Serie C2, e poi nel 1985 passa gi\u00e0 alla Juventus in Serie A, con la quale gioca per quattro stagioni mettendo a segno 10 gol, spesso utilizzato come riserva di Aldo Serena, Ian Rush e Alessandro Altobelli nel ruolo di centravanti.\nNel 1989 si trasferisce in compartecipazione alla Fiorentina, che l'anno successivo lo riscatta definitivamente nell'ambito della trattativa che porta Roberto Baggio in bianconero, in cui Buso viene valutato 2 miliardi di lire. A Firenze gioca per due stagioni, trasformandosi via via in seconda punta o ala e giocando in attacco con Roberto Baggio e Oscar Dertycia; gioca anche la finale di Coppa UEFA 1989-1990 contro la Juventus, segnando un gol.\nNel 1991 viene ceduto alla Sampdoria neo campione d'Italia per 4,6 miliardi di lire: in blucerchiato sostituisce Marco Branca (passato ai gigliati) nel ruolo di riserva di Gianluca Vialli e Roberto Mancini, disputando due stagioni sotto la Lanterna.\nNel 1993, in rotta con Sven-G\u00f6ran Eriksson, passa al Napoli per tre miliardi e mezzo di lire. Vi rimane per tre anni, segnando 11 gol e completando la trasformazione in tornante di centrocampo.\nNel 1996 si trasferisce alla Lazio per 6 miliardi di lire, voluto da Zden\u011bk Zeman come alternativa in attacco. La varicella lo ferma in ritiro, e in seguito trova poco spazio con il boemo, mentre viene maggiormente impiegato da Dino Zoff, che sostituisce il boemo a campionato in corso.\nNell'ottobre del 1997 passa al dove rimane per tre anni in Serie A, contribuendo da titolare a due salvezze (1997-1998 e 1998-1999) alternandosi a Gianpietro Piovani nel ruolo di ala destra. Dopo la retrocessione dei piacentini nel 2000, scende anch'egli Serie B con il Cagliari dove disputa un campionato e segna 4 gol.\nInfine si trasferisce allo Spezia, in Serie C1, dove gioca per tre anni prima di dare l'addio definitivo al calcio giocato.\nNazionale.\nIl suo nome rimane legato alla vittoria della Nazionale Under-21, guidata da Cesare Maldini, del primo campionato europeo di categoria (1992). Con 3 gol nelle semifinali (contro la Danimarca) e nelle finali (contro la Svezia), contribuisce alla vittoria diventando anche capocannoniere del torneo. In totale disputa 25 partite con 9 reti in Nazionale Under 21, e 5 partite con la Nazionale Olimpica impegnata nelle Olimpiadi di Barcellona 1992.\nAllenatore.\nDopo l'esordio nello staff tecnico di Loris Dominissini nello Spezia, nel 2006 ha allenato la Sarzanese in Serie D. Per la stagione 2007-2008 allena la squadra primavera dello Spezia, fino al fallimento della societ\u00e0 ligure. Dal 2008 allena gli Allievi Nazionali del settore giovanile della Fiorentina. Il 19 giugno 2009, con un 3-1 ai danni dell'Inter, conquista lo scudetto di categoria.\nDall'estate del 2009 \u00e8 l'allenatore della Primavera viola. La squadra giunge in finale del Torneo di Viareggio 2011 perdendo la finale contro l'Inter. Il 30 marzo 2011, allo Stadio Olimpico di Roma, conquista la Coppa Italia battendo 3-1 i pari et\u00e0 della Roma, dopo il risultato dell'andata di 1-1 all'Artemio Franchi di Firenze.\nIl 20 giugno 2011 lascia la guida della Primavera della Fiorentina, e il 17 novembre successivo viene assunto come allenatore del Gavorrano, firmando un contratto fino al 2013; il 14 aprile dello stesso anno viene per\u00f2 esonerato dalla squadra maremmana. Il 12 novembre 2013 entra a far parte dello staff di Eugenio Corini, neo-allenatore del Chievo, nel ruolo di collaboratore tecnico.\nIl 23 giugno 2018 diviene il nuovo tecnico della Sangiovannese, che lo esonera il 28 aprile 2019.\nIl 1\u00ba gennaio 2020 torna ad allenare nel settore giovanile della Fiorentina, la categoria Under 18, in sostituzione di Alberto Aquilani, divenuto Collaboratore Tecnico del neo allenatore della Prima Squadra, Giuseppe Iachini."}
{"id": "564450", "revid": "1948203", "url": "https://it.wikipedia.org/wiki?curid=564450", "title": "Spaceman EP", "text": "Spaceman \u00e8 il terzo EP del gruppo alternative rock Verdena uscito nel 2001. Prende nome dalla seconda traccia dell'album \"Solo un grande sasso\".\n\"Sipario\" \u00e8 interamente strumentale."}
{"id": "564451", "revid": "1948203", "url": "https://it.wikipedia.org/wiki?curid=564451", "title": "Miami Safari EP", "text": "Miami Safari \u00e8 il quarto EP della band alternative rock italiana dei Verdena, pubblicato nel 2002 dalla collaborazione tra Black Out, Mercury e Universal. Prende nome dalla settima traccia dell'album \"Solo un grande sasso\".\n\u00c8 uscito nel febbraio del 2002.\nIl disco.\nRegistrazione.\n\u00c8 stato registrato all'Henhouse Studio, pollaio adibito a studio di registrazione, nel gennaio 2002.\nCopertina e grafica.\nIl progetto grafico \u00e8 stato affidato a Paolo De Francesco. La fotografia di copertina \u00e8 di Andrea Slavetti ed \u00e8 intitolata \"Un bacio a Dedo\". Nella foto, tra i capelli della persona a sinistra (Alberto Ferrari) sono nascosti dei volti (presumibilmente quelli dei membri del gruppo).\nVideoclip per il brano \"Miami Safari\".\nIl videoclip \u00e8 stato registrato a Ferrara il 1\u00ba febbraio 2002 durante un concerto evento allo Zoo Animal Sound di Ferrara.\n\u00c8 andato in onda per la prima volta il 15 febbraio 2002 su \"MTV Select\".\nFormazione.\nDi seguito sono riportati i musicisti e i relativi strumenti che hanno suonato durante le registrazioni dell'album."}
{"id": "564453", "revid": "228587", "url": "https://it.wikipedia.org/wiki?curid=564453", "title": "Luna (Verdena)", "text": "Luna \u00e8 il quinto EP del gruppo alternative rock Verdena uscito nel 2004. Prende titolo dalla seconda canzone dell'album \"Il Suicidio dei Samurai\".\nVideo.\nPer promuovere l'EP e l'album \"Il Suicidio dei Samurai\" \u00e8 stato girato il video musicale dell'omonimo brano diretto da Cosimo Alem\u00e0 della casa di produzione Milonga.\nI membri del gruppo, incluso Fidel Figaroli, si esibiscono in una stanza completamente rossa decorata da una grande mezza luna dorata posta sullo sfondo. A queste inquadrature si aggiungono della carrellate di primi piani di oggetti concettualmente slegati tra loro riferiti alla sessualit\u00e0, alla religione oppure legati alla quotidianit\u00e0, e talvolta dal contenuto scabroso.\nIl giornalista musicale Claudio Todesco ha descritto il video come una versione visiva dei testi di Alberto Ferrari, per sua ammissione privi di significato, legati alla musicalit\u00e0 e all'estetica, piuttosto che al contenuto."}
{"id": "564455", "revid": "1948203", "url": "https://it.wikipedia.org/wiki?curid=564455", "title": "Elefante EP", "text": "Elefante \u00e8 il sesto EP del gruppo alternative rock Verdena uscito nel 2004. Prende titolo dalla sesta traccia estratta dall'album \"Il Suicidio dei Samurai\"."}
{"id": "564462", "revid": "1948203", "url": "https://it.wikipedia.org/wiki?curid=564462", "title": "Solo un grande sasso", "text": "Solo un grande sasso \u00e8 il secondo album del gruppo alternative-rock Verdena, pubblicato nel 2001."}
{"id": "564463", "revid": "1632387", "url": "https://it.wikipedia.org/wiki?curid=564463", "title": "Regno del Congresso", "text": "Il Regno del Congresso fu uno Stato vassallo sotto controllo dell'Impero russo esistito dal 1814 fino al 1915. \"Regno del Congresso\" (in polacco: Kr\u00f3lestwo Kongresowe) \u00e8 un termine non ufficiale usato per definire il Regno di Polonia creato in seguito alla dissoluzione del Ducato di Varsavia al Congresso di Vienna nel 1815, quando gli stati dell'Europa riorganizzarono il continente dopo la caduta di Napoleone.\nMentre questo regno perse il suo status di stato semi-indipendente nel 1831 e fu da allora in poi strettamente legato all'Impero russo, la sua organizzazione amministrativa rimase formalmente distinta nel suo nome da rimanere nell'uso in russo ufficiale, anche se negli ultimi anni di dominazione russa fu spesso rimpiazzata con il termine \"Terra della Vistola\". Comunque, il territorio mantenne alcune distinzioni all'interno dell'Impero, e continu\u00f2 ad essere chiamato Regno del Congresso finch\u00e9 non cadde il controllo russo, causato dall'avanzata degli eserciti degli Imperi centrali nel 1915 durante la prima guerra mondiale.\nStoria.\nIn origine, il regno aveva un'estensione di circa 128.500\u00a0km\u00b2 (contro pi\u00f9 di 1 milione di km\u00b2 della Confederazione Polacco-Lituana) e una popolazione di circa 3,3 milioni nel 1816 (contro i circa 10 milioni di abitanti della Confederazione). La popolazione crebbe fino a 6,1 milioni nel 1870 e a 10 milioni nel 1900. La maggior parte dei polacchi abitanti nell'Impero russo vivevano nel Regno del Congresso, che conteneva anche aree in cui i polacchi rappresentavano la minoranza.\nIl Regno del Congresso crebbe in importanza soprattutto grazie agli sforzi di Adam Jerzy Czartoryski, ministro degli affari esteri della Russia e polacco che mirava a far risorgere lo Stato polacco a mezzo di un'alleanza con la Russia. Formalmente, il Regno di Polonia era una delle poche monarchie costituzionali dell'epoca in Europa, con lo Zar di Russia come Re di Polonia. Il principale problema era che lo zar, che deteneva un potere assoluto in Russia, non accett\u00f2 limitazioni al suo potere in Polonia, anche se al Paese fu concessa una delle costituzioni pi\u00f9 liberali del XIX secolo in Europa. Il Regno del Congresso ebbe un Parlamento (\"Sejm\"), che poteva votare sulle leggi ed era responsabile davanti allo zar. Lo Stato aveva anche un esercito, moneta propria, un codice penale, dei conti pubblici e rimase pertanto separato dal resto dei possedimenti russi. In realt\u00e0, per\u00f2, tutti gli oppositori dello zar furono severamente perseguiti e la legge veniva applicata secondo il volere degli ufficiali russi. La Polonia, che aveva sempre avuto tradizioni democratiche (libert\u00e0 dorata) che ponevano come premessa fondamentale la libert\u00e0 personale, fatic\u00f2 ad accettare l'imposizione del governo autocratico e assoluto dell'Impero russo.\nIl Regno del Congresso nella sua forma originale di stato semi-indipendente, separato dalla Russia tramite istituzioni distinte, ma in unione personale con la Russia attraverso il governo dello Zar di Russia, dur\u00f2 solo 15 anni. Inizialmente, Alessandro I di Russia fu incoronato come Re di Polonia e obbed\u00ec alla Costituzione. La situazione cambi\u00f2 tuttavia col tempo: lo zar garant\u00ec al granduca Costantino Pavlovich poteri dittatoriali. Il suo successore, Nicola I di Russia rifiut\u00f2 di farsi incoronare come Re di Polonia, anzi, continu\u00f2 nell'opera di limitazione delle libert\u00e0 dei polacchi. Nel 1831 il Parlamento polacco depose lo zar da Re di Polonia in risposta ai ripetuti attentati al potere costituzionale spettante al Sejm. Lo Zar reag\u00ec inviando l'esercito russo in Polonia, facendo cos\u00ec scoppiare la cosiddetta Rivolta di Novembre.\nLa fine del Regno del Congresso come entit\u00e0 semi-indipendente avvenne con la soppressione della rivolta che aveva seguito undici mesi di campagna militare, e da allora in avanti lo Stato divenne gradualmente parte integrante dell'Impero Russo. Questo fatto fu formalizzato attraverso l'istituzione dello Statuto Organico dallo zar nel 1832, che abol\u00ec la costituzione del 1815 in vigore precedentemente nel Regno. Di conseguenza, l'esercito del Regno e l'assemblea legislativa (\"Sejm\") furono abolite. Nei successivi 30 anni una serie di misure legarono il Regno del Congresso ancora pi\u00f9 strettamente alla Russia.\nNel 1863 scoppi\u00f2 la Rivolta di Gennaio, che fu abbattuta nel 1865. Come conseguenza della protesta, il Regno del Congresso perse ogni possibilit\u00e0 di rimanere separato dalla Russia: lo Stato fu rimosso come entit\u00e0 politica e fu direttamente incorporato nell'Impero Russo - pi\u00f9 tardi il nome fu cambiato in \"Terra della Vistola\" (in russo: \u041f\u0440\u0438\u0432\u0438\u0441\u043b\u0438\u043d\u0441\u043a\u0438\u0439 \u041a\u0440\u0430\u0439, \"Privislinskij Kraj\").\nNegli anni Ottanta del XIX secolo la lingua ufficiale del Regno fu cambiata a favore della lingua russa: la lingua polacca fu bandita sia dagli uffici che dall'istruzione scolastica, e in tal modo fin\u00ec il processo di distruzione dell'autonomia. Nel 1912, nella parte sud-orientale dello Stato, attorno a Che\u0142m, fu fondata un'entit\u00e0 separata dal Regno e fu incorporata alla Russia.\nIl Regno del Congresso fu abbandonato dall'esercito imperiale nel 1915, e l'anno seguente gli Imperi Centrali occupanti crearono il Regno di Polonia, nato dalla maggior parte del territori del Regno del Congresso. Durante il XIX secolo il termine Regno del Congresso continu\u00f2 a essere usato in relazione a questi territori, anche se l'entit\u00e0 politica al quale era collegata non esisteva pi\u00f9. Il termine \"Kongres\u00f3wka\" \u00e8 attualmente utilizzato in Polonia come piccola distinzione per gli abitanti della Polonia centrale, che sono considerati da alcuni abitanti dell'ex Galizia austriaca sgarbati, ignoranti e barbari.\nI governatorati.\nIl regno era suddiviso nei seguenti Governatorati o Gubernije"}
{"id": "564468", "revid": "207432", "url": "https://it.wikipedia.org/wiki?curid=564468", "title": "Rolls Royce", "text": ""}
{"id": "564472", "revid": "44876", "url": "https://it.wikipedia.org/wiki?curid=564472", "title": "Campionato Interregionale 1957-1958", "text": "Il Campionato Interregionale 1957-1958 fu il nuovo e transitorio assetto assunto in quest'unica stagione dalla vecchia IV Serie.\nLa competizione fu suddivisa su due livelli: la Prima Categoria da molti giornali definita Eccellenza composta da tre gironi (48 squadre) e la Seconda Categoria formata da otto gironi (128 squadre), al fine di ridurre il \"gap\" con la Serie C. Il regolamento avrebbe dovuto prevedere la promozione in C dei vincitori dei raggruppamenti di primo livello, come pure l'ascesa in Prima dei vincitori dei gironi di Seconda, ma tutto venne rimescolato perch\u00e9 la FIGC decise in corso d'opera l'ampliamento della Serie C e la promozione a tavolino di ventiquattro societ\u00e0, fra cui poi anche il , e l'abrogazione immediata della suddivisione su due livelli della IV Serie."}
{"id": "564473", "revid": "17654", "url": "https://it.wikipedia.org/wiki?curid=564473", "title": "Joaqu\u00edn Costa y Martinez", "text": ""}
{"id": "564475", "revid": "30610", "url": "https://it.wikipedia.org/wiki?curid=564475", "title": "Giorgio Bracardi", "text": "Biografia.\nFratello del musicista e attore Franco Bracardi, \u00e8 anche lui musicista e cantante, nonch\u00e9 in possesso di grandi capacit\u00e0 comiche; compositore negli anni sessanta, per la RCA, ha pi\u00f9 volte partecipato al Festival di Sanremo come autore; creatore di un vasto repertorio di personaggi a partire della trasmissione radiofonica \"Alto gradimento\" ideata con Renzo Arbore, Gianni Boncompagni e Mario Marenco, tra i quali \"Scarpantibus\" ovvero \"l'uccellaccio del Nicaragua\", il petulante giornalista \"Max Vinella\", l'esaltato gerarca fascista \"Ermanno\" \"Catenacci\" (\u00abe gi\u00f9 manganell\u00e0tte\u00bb), il depresso ed emicranico responsabile Rai \"dottor Marsala\" (\u00abSalute, come va? Io... dei dolori, dei dolori...\u00bb), l'improbabile farmacista \"dottor Onorato Spadone\" (\u00abL'uomo \u00e8 una bestia!\u00bb, \u00abLei, ha il mal di testa? Allora le do una purga!\u00bb), il maestro Benito Cerbottana, inguaribile nostalgico de \"La dolce vita\", e per questo detto \"l'uomo di Via Veneto\", il bilioso arabo \"Mal\u00eck Mal\u00f9k\" ed altri.\nHa pi\u00f9 volte lavorato con Renzo Arbore anche in televisione, soprattutto nella trasmissione \"Quelli della notte\" (1985). Nel 1979 aggiunge al proprio repertorio il personaggio del Prof. Aurelio Marcellini, veemente monarchico ultra conservatore, in antitesi ideologica con Nanni Loy, conduttore del format domenicale Rai \"Tutti insieme compatibilmente\", coniando la celebre frase tormentone \u00abChettefrega? Chettefrega?\u00bb. Nel 1987 ha partecipato nella veste del personaggio Fausto Rossi alla trasmissione su Rai 1 \"Pronto, chi gioca?\" condotta da Enrica Bonaccorti e Giancarlo Magalli. A partire dal 9 gennaio 1989 ha condotto e interpretato \"Chiappala chiappala\", spettacolo trasmesso su Rai 2 in 20 puntate serali (da luned\u00ec al mercoled\u00ec, ore 23:00) curato da Pino Ferrarini, con la collaborazione di Lucio Maniscalchi, per la regia di Francesco Manente. Nel 1995 ha fatto parte di \"Striscia la notizia\" nel ruolo di portavoce di Silvio Berlusconi, Lucio Smentisco. Poco dopo, torn\u00f2 in Rai per interpretare il personaggio di Fedele Abbonato. Nel 2001 \u00e8 tra i protagonisti su Rai 2 del programma Stracult di Marco Giusti.Tra le canzoni interpretate e/o composte da Bracardi, figurano \"Via Veneto\", \"In Galera!\", \"Cacamucaz amore mio\" (dal film \"La gorilla\"), \"Che Felicit\u00e0\", \"B\u00e9ccate questa\". Bracardi \u00e8 anche il doppiatore di Cattivik nella serie animata trasmessa da Mediaset nel 2008.\nPubblicit\u00e0.\nNegli anni 1972 e 1973 ha partecipato, solo in voce, ad alcuni \"sketch\" della rubrica pubblicitaria televisiva \"Carosello\", sponsorizzando la crema di bellezza Rujel della Gillette.\nNegli anni 80 \u00e8 apparso anche in video, come vivace testimonial delle \"Pizzette Catar\u00ec\", trasmesso su varie reti generaliste."}
{"id": "564478", "revid": "43530", "url": "https://it.wikipedia.org/wiki?curid=564478", "title": "GenCon", "text": ""}
{"id": "564489", "revid": "1305772", "url": "https://it.wikipedia.org/wiki?curid=564489", "title": "Rutland", "text": "Il Rutland (pronuncia ) \u00e8 una contea dell'Inghilterra nella regione delle Midlands Orientali. Date le sue ridotte dimensioni, non \u00e8 suddivisa in distretti.\nGeografia fisica.\nLa contea confina a ovest ed a nord-ovest con il Leicestershire, a nord-est con il Lincolnshire ed a sud-est con il Northamptonshire.\nIl territorio \u00e8 pianeggiante a est ed ondulato ad occidente, la coltura imperante \u00e8 l'orzo. Il fiume Welland segna il confine con il Northamptonshire. La caratteristica fisica pi\u00f9 rilevante del territorio della contea \u00e8 la Rutland Water un lago artificiale completato nel 1976 che per estensione \u00e8 il pi\u00f9 grande dell'Inghilterra. Il capoluogo \u00e8 Oakham posta poco distante dalla Rutland Water. Altro centro di una certa importanza \u00e8 \"Uppingham\".\nStoria.\nLa contea \u00e8 menzionata la prima volta come contea autonoma nel 1159. Nel 1894 fu divisa nei distretti rurali di \"Oakham Rural District\", \"Uppingham Rural District\" e \"Ketton Rural District\". La cittadina di Oakham fu separata dallOakham Rural District\" nel 1911 per divenire un distretto urbano. Nel 1974 i quattro distretti vennero aboliti e l'intera contea divenne un distretto del Leicestershire. Il Rutland\"' ha visto ripristinato il suo status di contea il primo aprile 1997 su richiesta popolare."}
{"id": "564490", "revid": "125448992", "url": "https://it.wikipedia.org/wiki?curid=564490", "title": "La signora del West", "text": "La signora del West (\"Dr. Quinn, Medicine Woman\") \u00e8 una serie televisiva statunitense creata da Beth Sullivan e trasmessa originariamente tra il 1993 e il 1998 da CBS. La serie ha ricevuto numerosi Emmy Award e Golden Globe come miglior serie televisiva drammatica. Le musiche sono state curate da William Patrick Olvis.\nTrama.\nLa serie \u00e8 ambientata nell'anno 1867 e si focalizza su una donna medico di Boston, Massachusetts, Michaela Quinn, semplicemente Dr. Mike (interpretata dall'attrice britannica Jane Seymour). Dopo la morte del padre, Joseph Quinn, anche lui medico, si trasferisce in un piccolo paese di frontiera del west, Colorado Springs, per creare il proprio ambulatorio.\nOltre al pregiudizio circa lo svolgimento del lavoro di medico da parte di una donna, Michaela deve inizialmente affrontare i problemi della vita nel Colorado con l'aiuto di amici indiani Cheyenne, Byron Sully (interpretato dall'attore americano Joe Lando), e un'amica, Charlotte Cooper (interpretata da Diane Ladd). Sul letto di morte per un morso di serpente a sonagli, Charlotte Cooper chiede a Michaela di prendersi cura dei suoi tre figli: Matthew, Coleen e Brian. In questa occasione avviene il primo incontro tra Michaela e Sully, il quale le offre la casetta in cui viveva con la prima moglie Abigail, morta durante il parto della figlia dei due, Hanna, anch'essa morta con la madre. Abigail era figlia del proprietario dell'emporio cittadino, Loren Bray.\nIl dottor Mike si installa a Colorado Springs e si adatta alla sua nuova vita con i bambini e si innamora di Sully. Il loro rapporto all'inizio \u00e8 complicato a causa delle diverse estrazioni sociali dei due: Michaela \u00e8 attratta da Sully, ma la sua natura lo porta a vivere spesso isolato con l'amico Cloud Dancing (in italiano: Nube Che Corre, inizialmente Nube Che Passa), un indiano della trib\u00f9 Cheyenne di Capo Pentola Nera. Sully, infatti, non condivide molti ideali di Michaela, soprattutto per le idee di lei riguardo al futuro e al progresso e contraria Mike nelle innovazioni che irrompono nella tranquilla vita di Colorado Springs. L'intraprendenza di Michaela si scontra con la visione ottusa e conservatrice della gente e, in qualche occasione, dello stesso Sully. In un'occasione in particolare i due si trovano divisi, quando Colorado Springs viene scelta come stazione per la nuova ferrovia della Denver and Rio Grande Western Railroad. Sully \u00e8 preoccupato che la ferrovia sia l'inizio di un processo di trasformazione dei luoghi a cui \u00e8 molto legato in particolare per la sorte della popolazione Cheyenne. Michaela condivide la posizione di Sully, ma sostiene che il futuro debba arrivare anche in Colorado e appoggia l'arrivo del treno in citt\u00e0, promettendogli per\u00f2 che, in caso non riuscisse ulteriormente a sopportare l'arrivo del treno e del progresso in quelle terre, si sarebbero trasferiti altrove, nella natura e lontano da questi servizi. \nIl rapporto con i cittadini e le persone che contano nella citt\u00e0 subisce un lento ma progressivo miglioramento. Inizialmente infatti, osteggiata dal barbiere e da Loren e senza pazienti, riesce solamente ad aiutare Charlotte come levatrice (fa nascere la figlia di Emily Donovan) ma, visto che si \u00e8 localizzata fuori dalla citt\u00e0 a circa mezz'ora di carro/cavallo, lo stesso reverendo Timothy Johnson la porta a conoscenza che numerosi cittadini hanno richiesto la chiamata di un altro medico. Inoltre, il barbiere Jake Slicker, che da sempre ha operato senza titolo come \"medico\" nella cittadina, conduceva noncurante della sua presenza, esperienza e qualifica anche questa attivit\u00e0. La svolta avviene quando Michaela decise di mettere alla prova quel \"dottore\" chiedendogli un consulto medico sullo stato di salute di un suo dente. Anche se perfettamente sano, Jake, privo di ogni attenzione circa la sterilizzazione degli strumenti e riguardo al dolore del paziente, le rimuove dolorosamente il dente. Con questo Michaela ha dimostrato un grandissimo coraggio di fronte agli uomini della citt\u00e0 del quale Jake, rimastone colpito, tenne conto nel segnalarle qualche persona che non riusciva a curare. Curando per primo un taglio infetto proprio sulla mano destra del barbiere, cura Robert E., il maniscalco, dalla sua lombagine e a stento riesce a visitare Maude Bray, moglie di Loren, ancora frenata dall'influenza negativa del marito e che muore, oltre per mancanza di adeguate cure, soprattutto per mancanza di un semplice farmaco.\nDopo poco la cittadina viene intaccata da un'epidemia di influenza e questo spinge Michaela a occupare illegalmente l'edificio di ex propriet\u00e0 di Charlotte (dove esercitava una pensione con tavola calda), all'epoca di propriet\u00e0 della banca di Denver poich\u00e9 l'aveva ipotecato, e riesce ad adibirlo a clinica medica, per la situazione d'emergenza. Nel frangente incontra Olive Bray Davis, sorella di Loren, la quale rientra in citt\u00e0 dopo una lunga assenza (durante la quale ha incrementato gli affari nel suo Ranch in Messico ed ha acquistato una mandria) venuta a conoscenza della morte della cognata Maude. Olive era molto amica con Charlotte e i ragazzi sembrano trascorrere del tempo piacevole con lei nel tentativo di osteggiare Michaela ad allevarli e di tenerseli. Ma Michaela rimane determinata a far rispettare il desiderio di Charlotte. Di tale influenza si ammalano sia Brian che Matthew, nonch\u00e9 Jake, Horace e il marito di Emily Donovan (che muore per colpa di Olive che lo teneva al lavoro anche se malato) e infine anche la stessa Michaela. Una volta terminata la dose di farmaco per i suoi pazienti, Michaela ne rimane priva, insegnando a Coleen che un medico cura per primo gli altri e poi se stesso. Questo colpisce molto anche Olive che continua a curare lei e i pazienti ma alla fine, a salvarla, sono le cure indiane di Nube Che Corre grazie all'intervento di Sully. Le cure hanno successo e Olive, una volta che si riprende Michaela, acconsente la loro vita assieme. Michaela apprende molto rapidamente dall'amico indiano come applicare, affiancato o in sostituzione alla medicina scientifica, numerosi rimedi indiani basati sul dosaggio e sulle propriet\u00e0 curative di erbe e preparati di erbe o radici naturali, i quali, molto spesso, si sono dimostrati ottimi rimedi naturali.\nOgni episodio \u00e8 frammentato in pi\u00f9 sottovicende che raccontano l'esistenza e le storie dei personaggi di Colorado Springs. In particolare vanno ricordate le battaglie della coppia di colore, Grace e Robert E., per integrarsi alla comunit\u00e0, le ambizioni commerciali di Loren a discapito spesso della popolazione Cheyenne con la quale commercia grano, normalmente frenate dall'amica Dorothy, la quale avr\u00e0 una relazione sentimentale con Nube Che Corre, malvista ma accettata dallo stesso Loren che per lei prova gli stessi sentimenti. L'amore tra Horace e la ragazza del Saloon, Myra, osteggiata da Hank che vorrebbe tenerla con s\u00e9 al punto da vincolarla al lavoro dal contratto che lei stessa ha stipulato con lui. Alla fine riuscir\u00e0 a lasciare il Saloon e sposarsi con Horace, avranno una bambina, Samantha, ma a seguito delle sue nuove ambizioni lavorative decider\u00e0 di divorziare da Horace il quale cadr\u00e0 in depressione, tentando di togliersi la vita. Jake Slicker, sindaco e barbiere della citt\u00e0, dapprima attratto da Dorothy (e a causa di ci\u00f2 entrer\u00e0 pi\u00f9 volte in conflitto con l'amico Loren) sposer\u00e0 la maestra messicana Teresa Morales. A causa della sua abitudine a bere verr\u00e0 pi\u00f9 volte allontanato dalla gente, ma grazie a Michaela riuscir\u00e0 a smettere e lasciarsi alle spalle un'esistenza solitaria per una nuova famiglia.\nParticolare interesse \u00e8 legato alle vicende dei tre figli di Charlotte, che Michaela decide coraggiosamente di allevare. Matthew, il pi\u00f9 grande, coltiva il sogno di indipendenza e la volont\u00e0 di dimostrare di essere diventato un uomo, in particolare di fronte a Sully e verso i fratelli, per i quali nutre i sentimenti di protezione che il padre non \u00e8 stato in grado di dargli. Episodi particolari che dimostrano il suo carattere sono la scelta di lavorare in una miniera dove rischier\u00e0 la vita, la scelta di diventare sceriffo della citt\u00e0, la ferrea volont\u00e0 di costruirsi una casa da solo per viverci con Ingrid, e la ferma decisione di studiare legge per proteggere i cittadini come avvocato (malvista ma poi accettata dalla madre). Si innamora di Ingrid, una giovane immigrata dalla Svezia assieme a numerose sorelle e a un fratello (Ian), con la quale decide di sposarsi. A seguito di un morso da parte di Pap, il cucciolo di lupo di Brian, contrae la malattia della rabbia e, sul letto di morte, i due si sposano. Dopo un periodo di assenza e depressione, conoscer\u00e0 Emma, una ragazza che lavora al saloon di Hank, la quale riuscir\u00e0 a consolarlo dalla morte di Ingrid, rendendolo di nuovo motivato a vivere, e che decide di liberarsi del lavoro al saloon e a iniziare a lavorare come sarta presso l'emporio di Loren. Visto comunque lo scarso successo della sua attivit\u00e0, decider\u00e0 di smettere e di lavorare come assistente e sarta personale della cantante Gilda Saint Claire, che ha conosciuto a Colorado Springs (tappa di una sua tourn\u00e9e), la quale \u00e8 rimasta molto colpita dal suo talento come sarta.\nColeen \u00e8 la secondogenita e sogna di diventare un medico, ispirata in questo da Michaela, andr\u00e0 al college a Denver, e poi all'universit\u00e0 e riuscir\u00e0 a coronare il suo sogno. In occasione della nascita della piccola Kathie (figlia di Michaela e Sully) la nonna porta con s\u00e9 un giovane e brillante medico laureato ad Harvard, il dottor Andrew Cook, per assistere Michaela non solo nel parto ma anche nella gestione della sua clinica nella prima fase della maternit\u00e0. In seguito Andrew decide di stabilirsi a Colorado Springs spinto dal banchiere Preston, nonch\u00e9 proprietario dell'Health Resort and Springs Chateau, un prestigioso hotel sorto come centro di cura e di relax nelle sorgenti termali nelle vicinanze di Colorado Springs, dove Andrew ne dirige la clinica per le cure degli ospiti. Coleen e Andrew si piacciono, ma la timidezza di entrambi li frena al dichiararsi l'uno all'altro, ma alla fine si sposeranno, ancora prima che Coleen vada all'universit\u00e0 della Pennsylvania, la stessa in cui ha studiato il Dr. Mike.\nBrian \u00e8 il figlio minore di Charlotte, e sogna di diventare giornalista, anche se in pi\u00f9 episodi dimostra molto interesse e la sua personale passione per la scienza del volo e delle strutture di macchine volanti, che per l'epoca erano semplicemente prototipi lontanissimi dalla realt\u00e0 odierna. Quando Dorothy, presa da molto lavoro, con la nuova pressa da stampa e con numerose attivit\u00e0 per dirigere il giornale, decide di accettare l'aiuto di Brian, che vi collabora come reporter nella stesura del giornale locale, il Gazette (The Colorado Springs Gazette). Brian, in quanto molto piccolo, subisce maggiormente la mancanza della madre e stringe subito un forte legame sia con Michaela (che chiamer\u00e0 per primo mamma) che con Sully in quanto non solo viene visto come figura di padre bens\u00ec come un eroe con una vita eccitante, ricca di avventure tra i boschi e la natura (Sully ha talento nell'avvicinarsi e nell'approcciarsi con numerosissimi animali: cervi, orsi, leoni di montagna, linci, ecc. e insegna spesso a Brian le regole per la loro sopravvivenza e come rispettarli nel loro habitat). Sully infatti gli racconta molte storie sulla natura e Brian lo vede anche come un maestro ricco della saggezza del suo amico indiano Nube Che Corre con il quale ha condiviso gli ultimi anni prima dell'arrivo di Michaela. Il ragazzo, con alcuni ragionamenti semplici, da bambino, riesce in molte occasioni a far ragionare anche i pi\u00f9 duri della citt\u00e0 ed ha lo scopo, oltre che narrativo, di far emergere la morale dell'occasione trattata; spesso infatti \u00e8 tramite il ruolo di Brian che la serie spiega al pubblico una morale o un insegnamento. Infine, Brian, ormai ragazzo, nel film \"Viaggio a Boston\" edito alcuni anni dopo l'ultima serie, si reca a Boston con tutta la famiglia dalla nonna (Elizabeth Quinn) madre di Michaela, in quanto gravemente malata. \u00c8 la stessa nonna a trovargli un posto nel prestigioso giornale \"The Boston Daily Globe\" dove scrive il suo primo articolo come giornalista proprio riguardante la presenza della nonna, della madre e della zia Rebecca Quinn, a un comizio pubblico riguardante i diritti e il diritto di voto alle donne. Visto il talento nella stesura dell'articolo, lo stesso editore concede in prova un posto come reporter/giornalista al giovane che decide, pertanto, di stabilirsi a Boston dalla zia Rebecca.\nNel corso delle serie vengono mostrate ulteriori tematiche a trama secondaria: l'importanza dei valori della famiglia, delle tradizioni e il rapporto spesso contrastato tra famigliari. Nello sviluppo delle vicende si narra la storia passata, presente e talvolta anche futura delle principali famiglie che compongono la cittadina. Questa scelta stilistica viene adottata per mostrare, in primo luogo, il ruolo della famiglia all'interno della societ\u00e0, sia medio-alta aristocratica bostoniana che nella piccola cittadina del west, e in secondo piano il ruolo dei genitori rispetto ai figli e alle usanze tipiche dell'epoca. La famiglia veniva ritenuta il centro vitale come fosse anche essa una piccola comunit\u00e0. Essa era fondata sul matrimonio (non era ammessa la forma di convivenza) in quanto unica forma ritenuta giusta per istituirla. Vi sono presenti all'interno della serie alcuni casi di convivenza ma in situazioni di assoluto distacco e rispetto, come la convivenza tra Loren e Dorothy. A questo valore, in particolare, \u00e8 fermamente contraria Marjorie Quinn, una sorella del dottor Mike che nel corso della quinta serie si fa portavoce del movimento di liberazione delle donne del Colorado e che, nel corso del sesto capitolo, si innamora di Loren, passando anche una notte con lui ma rifiutando di sposarlo poich\u00e9 per lei era un aspetto che non considerava pi\u00f9 importante nella vita. In questo episodio, infatti, si scontrano gli ideali di solide famiglie e valori (Loren) e le innovative idee sulla libert\u00e0 sessuale anche delle donne (Marjorie): i due trovandosi fermamente convinti delle loro posizioni ma comunque innamorati, decidono che si potevano rivedere ma che non avrebbero pi\u00f9 toccato l'argomento. All'interno della famiglia viene mostrato fondamentale il ruolo del padre. Questo viene descritto come autoritario, e talvolta autocratico. Il ruolo del marito \u00e8 ritenuto d'importanza riguardo al diritto di voto, il diritto sui figli (loro propriet\u00e0) e sulle sue propriet\u00e0. Il marito aveva, in un certo senso, anche diritti maggiori rispetto alla moglie. Egli decideva come spendere o investire il danaro, nonch\u00e9 sulla conduzione della casa. Questo viene mostrato negli episodi in cui ritorna a Colorado Springs il padre dei ragazzi, Ethan Cooper (1x07 - Il ritorno di pap\u00e0), oppure quando nella terza serie Michaela e Sully decidono di adottarli legalmente (3x17-18 - Cooper contro Quinn). Mentre Michaela e Sully costruiscono la loro nuova casa, durante la terza serie, i due si trovano in contrasto sul pagamento di alcune forniture della casa. Da un lato vi \u00e8 Sully, deciso a farcela da solo, che cerca di costruirsi tutto e di risparmiare ogni penny pur di finirla in tempo, e dall'altro vi \u00e8 Michaela, che, avendo i soldi per aiutarlo, non viene ritenuta necessaria e/o in considerazione, quando invece avrebbe potuto contribuire. I due superano la difficolt\u00e0 ma sembra che questo aspetto risulti frequente per l'epoca.\nMolto importante, in quanto spesso presente, viene evidenziato il rapporto spesso contrastato tra genitori e figli e, talvolta, anche tra i coniugi. Questo aspetto viene evidenziato in tutte le generazioni: il pi\u00f9 evidente \u00e8 il contrastato rapporto tra il dottor Mike e sua madre, che compare sin dalle descrizioni di Michaela ai ragazzi e dal quarto episodio della prima serie (1x04 - Un ospite di riguardo). Le due donne, egualmente testarde e cocciute, ferme nelle loro idee, si trovano su due fronti opposti, da un lato fermamente convinto ad aiutare la povera gente di Colorado Springs pur arricchendosi di debiti e crescendo a fatica tre bambini adottati (Michaela) e dall'altro determinato a portare sua figlia nella \"civilt\u00e0\" e nella \"bella vita di Boston\" (Elizabeth Quinn, sua madre). In altri episodi, in modo epistolare, talvolta emergono nuovi contrasti e problemi tra le due, ma alla fine di ogni piccola vicenda, e ogni volta sempre pi\u00f9, Michaela e sua madre si ritrovano sempre pi\u00f9 unite. Elizabeth, con il tempo, impara ad accettare i diversi, le difficolt\u00e0 di chi \u00e8 povero e la semplice vita della cittadina. Le due si scontrano quando si organizzano le nozze di Michaela, quando sta per nascere la sua figlia, quando Marjorie si ammala di difterite (episodio in cui la figlia muore) e infine, quando si cerca di festeggiare la laurea di Coleen a Boston.\nViene egualmente ben descritto anche il rapporto tra i ragazzi e Michaela, i quali ciascuno, a tratti si trova in contrasto con le idee di pensiero della madre. Brian, non convinto di poter stare con lei, nel secondo episodio scappa di casa, all'inizio della loro convivenza, ma alla fine dello stesso le chiede di poterla chiamare Mamma. Coleen si trova quasi sempre in competizione con il dottor Mike, avvolta dalla stessa determinazione di aiutare il prossimo e i malati e a voler primeggiare in tutte le sue lotte, in questo ispirata molto dalla madre. Proprio mentre studia al college di Denver torna a casa per un weekend con il compito di scrivere una tesina (con diagnosi e cura suggerita) sul caso pi\u00f9 interessante di un medico: lei infatti scelse sua madre (episodio 4x17 - La tesina di Coleen).\nMatthew, invece, si trova inizialmente contrario alla convivenza con Michaela della sua famiglia, in quanto fratello maggiore e abbastanza maturo da comprendere la drammaticit\u00e0 della morte di sua madre. In Michaela infatti trova inizialmente un solo punto di riferimento, ma via via crescendo la considera importante almeno quanto sua madre. Una volta cresciuto necessita di mostrarsi maggiormente maturo (in quanto in paese lo vedono tutti ancora come un ragazzo). Lavora inizialmente al Ranch di Olive come tuttofare ma in seguito con la sua morte eredita una mandria (episodi 2x06-07 - La mandria). Trova lavoro come Krumiro nella miniera (episodio 2x13 - Il picchetto) durante uno sciopero, ma rischiando la vita, e tratto in salvo da Sully e sua madre, decise convinto di lasciare il lavoro. Studia la \"Legge dei Territori\" e aiuta anche lui la cittadina, vincendo le elezioni da sceriffo, nomina che per\u00f2 Michaela non gradisce in quanto madre terrorizzata di perdere il suo figlio grande. Infine si dedica allo studio della legge e, in quanto avvocato (non ufficialmente), si impegna ad aiutare la gente intrapresa a farsi battaglie legali sui propri diritti. Michaela e Matthew assieme riescono a studiare casi di diritto molto complessi, complici della determinazione a voler liberare Sully (quando viene accusato di aver aiutato gli indiani a scappare dalla riserva). Matthew si innamora di Ingrid e mira a costruirsi una vita con lei ma talvolta si scontra con sua madre in quanto Michaela intende aiutare economicamente il figlio nel costruirsi una casa. Ingrid muore nel corso della quarta serie (4x04 - La colpa) quando il cucciolo di Brian, Pap, colpito dalla rabbia dal morso di un procione, colpisce Ingrid e la contamina della stessa malattia. I due, innamoratissimi, mentre lei \u00e8 in fin di vita, si scambiano le promesse nuziali. In seguito Matthew visse una forte depressione e improvvisamente si allontana dalla famiglia per andare a lavorare presso il saloon del cantiere ferroviario, deciso a intraprendere quella vita. Giunta in quel posto come medico, Michaela lo rivede dopo settimane e in buono stato, ma Matthew, proprio in quell'episodio era convinto a suicidarsi arruolandosi come artificiere. \u00c8 stato l'amore per Brian e Coleen, che lo hanno reso lucido di fronte alla morte imminente, a salvarlo dall'esplosione che doveva innescare per far proseguire il cantiere. In quell'episodio, nell'occasione di dare un ultimo saluto a molti operai cinesi morti in un'esplosione precedente, trova il coraggio di dare il suo ultimo saluto a Ingrid e a ricominciare la sua vita a fianco della sua famiglia. In seguito si innamora di Emma, una ragazza volontariamente prostituta presso il saloon. Inizialmente contrastato dalla madre, il loro rapporto \u00e8 stato tale da darle la forza di lasciare il lavoro e Matthew, con l'aiuto della madre, le trova il lavoro presso l'emporio di Loren come sarta. Fu proprio in occasione dell'arrivo di Gilda Saint Claire (5x20 - Non \u00e8 tutto oro) che Emma viene notata come sarta dalla stessa artista, che, ritenendola eccezionale, le offre di seguirla nel suo viaggio per il mondo.\nIl ruolo della donna nella famiglia, nella comunit\u00e0 e nella societ\u00e0. L'intera serie si sviluppa tramite l'ottica del personaggio principale e femminile, il dottor Mike, il quale dimostra grande coraggio e determinazione (rispetto al suo ruolo/ceto sociale e alla sua epoca) e, soprattutto nella vita sociale, grande affezione alle vicende che si sviluppano nella comunit\u00e0. Sin dal suo arrivo a Colorado Springs si nota dagli sguardi di Loren e Jake quanto sia sembrata apparentemente molto diversa dalle donne conosciute in paese e come anche il Reverendo si sia dimostrato (inizialmente) ostile alla presenza di una donna nubile (cit. \"Non ci sono donne sole e rispettabili in questo paese); Infatti oltre alla vedova Cooper (Charlotte) e alle donne sposate (rappresentate e sottomesse ai loro mariti) in paese le donne sole erano le ragazze del bordello di Hank. Si tratta quindi anche il tema della prostituzione (forzata o volontaria) che si sviluppava tuttavia solo all'interno del Saloon. Il ruolo della donna di famiglia, invece, viene rappresentato sottomesso e dipendente dalla volont\u00e0 del marito: le ragazze erano, di fatto, una vera propriet\u00e0 del loro padre, il quale le concedeva in nozze al futuro marito; le donne sposate venivano rappresentate dal marito, ovvero non avevano propriet\u00e0 (che passavano al marito), non avevano diritti sui figli (lo si evince nella scena tra donne nel circolo del cucito mentre si parla di vaccinazioni episodio 1x07 - Il ritorno di pap\u00e0) se non il mero obbligo di seguire le volont\u00e0 del marito. La storia di Dorothy, la quale si vede inizialmente costretta a difendersi dall'accusa di omicidio del marito, il quale la picchiava sin dai tempi dell'infanzia dei suoi figli (episodio 2x02 - Il rifugio), ne \u00e8 un esempio. Riuscir\u00e0 a scagionarsi e a dimostrare tramite un'autopsia del dottor Mike che il marito \u00e8 morto per altre cause. La storia di Myra, inizialmente una ragazza di Hank e in seguito moglie di Horace, rappresenta l'emancipazione dalla prostituzione. Lei, infatti, giunge in paese in periodo di guerra (precedentemente l'arrivo del dottor Mike), e si evince che per l'epoca fosse poco pi\u00f9 che adolescente, e assieme ad Hank apre il Saloon del paese. Si sa, inoltre, che i due siano legati da un contratto vincolante, nel quale si sono accordati circa la percentuale di onorario a ogni prestazione e che Myra venga legata ufficialmente ad Hank. Solo in seguito al suo amore per Horace, nell'episodio in cui si elegge il sindaco, trova il coraggio di stracciare il suo contratto per iniziare la sua storia d'amore.\nL'alternanza tra tradizioni e nuove iniziative: Le vicende del dottor Mike si narrano nel periodo storico in cui a Colorado Springs giungono imminenti iniziative sociali, culturali e politiche. Lo Stato del Colorado si forma nel corso della quarta stagione (mentre precedentemente era definito Stato dei Territori, in Colorado. Il piccolo borgo \"western\" di Colorado Springs \u00e8 in rapida espansione ma a misura di piccola e semplice gente; vede infatti un grosso impatto con la modernit\u00e0 la ferrovia quando nell'episodio \"3x01 - Il treno\", per entrare in competizione con la confinante cittadina di Soda Springs per aggiudicarsi il passaggio della ferrovia, il consiglio cittadino si inventa che la citt\u00e0 fosse gi\u00e0 di notevoli dimensioni, consistente in piccolo borgo con negozio mercantile, un teatro \"simulato\" al posto del Saloon, un ospedale (al posto della clinica) e addirittura un museo, una libreria e una banca. Fu proprio in questa occasione in cui Sully si dimostra fermamente contrario alle innovazioni e invece in cui Michaela si dimostra moderna e propositiva. Questo aspetto si riveler\u00e0 fondamentale per la loro relazione gi\u00e0 avviata, in quanto, proprio in quell'episodio Sully mostra a Michaela il progetto e il terreno sul quale vuole costruire la loro nuova casa. Nel corso delle stagioni si sviluppano anche le vicende della vicina trib\u00f9 degli indiani Cheyenne di Capo Pentola Nera. Sully e Mike si trovano in accordo nell'aiutarli e nel rappresentarli nei confronti del governo dei terrirori e successivamente con l'esercito e il governo centrale, anche se rappresentano, a volte, parti molto diverse; Sully per qualche tempo \u00e8 stato Agente Indiano ma nella maggior parte delle vicende \u00e8 stato a difesa della sua \"seconda famiglia\" e assieme al dottor Mike ha combattuto per la loro liberazione e l'indipendenza nei territori indiani. Entrambi desiderano la loro pace e la comune convivenza con i cittadini di Colorado Spings e in molti episodi si fanno fautori di pace e avvocati per entrambe le parti.\nCuriosit\u00e0.\nSulla serie.\nDr. Quinn \u00e8 celebre negli Stati Uniti per l'importanza del suo cast e per le storie di alto concetto. Solitamente la serie usa la sua base semi-storica come veicolo per affrontare temi legati alle discriminazioni all'interno della comunit\u00e0, il che le rende rilevanti e applicabili ai tempi attuali, molte delle quali controverse.\nNel cast si segnalano numerosi cambi di personaggi minori durante la serie. Tuttavia, il pi\u00f9 importante \u00e8 avvenuto nella terza stagione quando il personaggio di Colleen Cooper fu cambiato nel pieno corso degli eventi. Nonostante il fatto che tutti gli attori avessero firmato un contratto di 5 anni con lo show, Erika Flores esit\u00f2. Chiese un aumento del suo compenso e rifiut\u00f2 di firmare un contratto a meno che non gliene fosse stato offerto uno di durata minore. Pettegolezzi sono circolati sul fatto che il padre della Flores le abbia dato un ultimatum per chiudere il suo contratto a meno che non le avessero offerto un salario pi\u00f9 alto, ma l'attrice ha negato queste dicerie, argomentando che ha lasciato la serie per ragioni personali e per perseguire altre opportunit\u00e0. Quali che siano state le ragioni, l'attrice fu sostituita, con molti problemi e calo di popolarit\u00e0 ma Beth Sullivan decise per la continuit\u00e0 del personaggio anzich\u00e9 farlo uccidere o farlo partire. La decisione di sostituire l'attrice durante la stagione non \u00e8 stata mai chiarita. Conseguentemente, Jessica Bowman sostitu\u00ec Erika Flores e il personaggio di Colleen fu avvicinato caratterialmente a Jessica Bowman. Questa sostituzione \u00e8 considerata una delle meglio riuscite nella storia della televisione. Oggi, il ritratto di Jessica Bowman \u00e8 considerato il migliore di Colleen, anche se il dibattito tra i fan continua.\nL'amore tra Michaela e Sully \u00e8 stato molto popolare tra il pubblico e pu\u00f2 essere attribuito alla particolare chimica tra Joe Lando e Jane Seymour. Nella terza stagione si sono sposati in un episodio speciale di due ore, con ottimi dati d'ascolto, grazie anche alla pubblicit\u00e0 sulle riviste e in televisione. Nella quarta stagione la popolarit\u00e0 del personaggio di Michaela incinta crebbe ulteriormente, soprattutto nella puntata della nascita della figlia, Kathie.\nL'attore James Leland Adams interpreta sia il personaggio Preston A. Lodge III (stagioni 4-6) sia il personaggio del Generale George Custer (colpevole del massacro degli Indiani Cheyenne). La scelta viene ulteriormente sottolineata nel doppiaggio italiano, dato che i due personaggi hanno la medesima voce.\nTensioni.\nIl cast \u00e8 sempre andato molto d'accordo nonostante alcune tensioni e disaccordi tra il cast e gli sceneggiatori dello show. \u00c8 risaputo che Jane Seymour e Joe Lando si sono frequentati per alcuni mesi (durante la prima met\u00e0 della serie). La tensione maggiormente documentata si \u00e8 avuta verso la fine della quinta stagione quando Joe Lando si dimostr\u00f2 infelice della direzione dello show e del suo personaggio. Seriamente ha considerato di lasciare lo show e Beth Sullivan, pur rendendosi conto che la serie sarebbe stata scossa dalla mancanza di Sully, disse apertamente che la serie avrebbe potuto continuare ugualmente bene anche se il personaggio di Sully fosse stato eliminato. Poich\u00e9 fino all'ultimo non si venne a sapere se Joe Lando sarebbe ritornato, la quinta stagione si concluse con Sully scagliato da un burrone nel fiume sottostante, lasciando i fan (e Michaela) a chiedersi se fosse vivo o morto. In questo modo, se Joe Lando avesse deciso di non tornare, Michaela avrebbe trovato il corpo di Sully e lo show sarebbe continuato senza Sully, se Joe Lando invece avesse deciso di ritornare, sarebbe stato ritrovato sano e salvo. Durante i primi mesi del 1997, sembrava proprio che Joe Lando fosse convinto di non tornare e cos\u00ec fu chiesto a John Schneider di tornare a fare parte della serie nel ruolo del migliore amico di Sully, Daniel Simon. Per lui c'era l'intenzione di prendere il posto di Sully come personaggio maschile principale e come nuova fiamma di Michaela. Venuti a sapere di quanto stava accadendo, i fan della serie crearono una campagna, conosciuta come \u201cSave our Sully\u201d (Salvate il nostro Sully): Joe Lando, alla fine, decise di ritornare, con un contratto part-time e con la promessa che sarebbe apparso solamente in alcuni episodi. Anche se gli episodi furono trasmessi durante l'intera stagione, in verit\u00e0 furono filmati in un periodo di poche settimane e Joe Lando ritorn\u00f2 solamente per il finale della sesta stagione. La partecipazione limitata di Lando, oltre che l'assenza di Jessica Bowman, dovuta al fatto che il personaggio si trovava al college a Denver, portarono a un calo di spettatori.\nCambiamenti e cancellazione.\nLo show fu uno dei maggiori successi americani della CBS, nonostante fosse messo in onda il sabato sera, quando raramente vengono trasmessi episodi inediti di serie televisive a causa del limitato numero di telespettatori. Da un sondaggio \u00e8 risultato che durante la stagione finale la serie era seguita soprattutto da donne di 40 anni e oltre mentre sotto i 40 anni non aveva molto seguito: in fin dei conti questi dati rispecchiano la fascia d'et\u00e0 della categoria tipica che segue la CBS.\nIn risposta a questi dati, la CBS chiese ai produttori di dare allo show un carattere pi\u00f9 scuro rispetto alle precedenti stagioni. Come risultato, la sesta stagione fu caratterizzata dalla morte di numerosi personaggi: la perdita del secondo figlio di Michaela durante la gestazione, l'attentato a Michaela con relativi problemi post-traumatici. I dati dell'audience diventarono pi\u00f9 importanti.\nMalgrado questo, la serie fu di colpo cancellata nel 1998 dopo la sesta stagione, tra lo shock dei fans. Sia i produttori che le star dello show avevano assicurato che la CBS avrebbe prodotto una settima stagione, l'ultima, ma ci\u00f2 non avvenne.\nI due film per la televisione.\nLa cancellazione della serie caus\u00f2 una protesta di massa dei fans che non si era vista dalla campagna per salvare Star Trek alla met\u00e0 degli anni sessanta. La CBS decise che invece di produrre un'altra stagione, con costi esorbitanti, avrebbe realizzato un film per la TV. Nel maggio 1999, un anno dopo la cancellazione, la CBS mise in onda \"Dr. Quinn - Il film\" (Dr. Quinn Medicine Woman: The Movie). Nel film Kathie Sully viene rapita e Michaela e Sully, con l'aiuto di alcuni abitanti della cittadina americana, partono per cercare la bambina rapita in Messico. Il tono del film si dimostr\u00f2 diverso da quello del resto della serie, con pi\u00f9 violenza e uso di armi da fuoco, attirando in particolare ragazzi ventenni ma ottenne poco successo, a causa della mancanza di promozione.\nSembrava che questo film avrebbe sancito la fine della serie, invece la CBS decide di produrne un altro. Un secondo film intitolato \"La signora del West - Ritorno a Boston\" (Dr. Quinn, Medicine Woman: The Heart Within) (2001). Era ambientato un anno dopo il primo, nel 1876 ma, questa volta, la CBS diede a Beth Sullivan il controllo creativo totale con alcune regole per\u00f2 da rispettare: per risparmiare soldi il film fu girato in Canada e solamente i personaggi principali della serie ne furono coinvolti. Jane Seymour ne fu anche il produttore esecutivo. Nel film, Michaela e Sully ritornano a Boston per partecipare alla consegna del diploma di Colleen alla scuola medica. Sfortunatamente, la madre di Michaela si ammala a causa di problemi cardiaci e alla fine muore. Colleen, dal canto suo, si trova nelle stesse condizioni nelle quali si trovava sua madre quando abitava a Boston, in quanto non \u00e8 rispettata come donna medico. Il finale vede i Cooper trovare il loro futuro a Boston mentre Michaela torna nel Colorado per costruire un centro ospedaliero.\nIl film fu accolto molto bene dai fans, nonostante il fatto che non fossero presenti i personaggi minori, e in particolare Chad Allen (Matthew nella serie) che decise di non apparire dopo aver scoperto che il cast era stato dimezzato. Malgrado tutto questo, il film ebbe un notevole successo.\nOggi lo show rimane molto popolare, grazie alle repliche, al largo seguito su Internet e alla vendita dei DVD della serie."}
{"id": "564491", "revid": "205250", "url": "https://it.wikipedia.org/wiki?curid=564491", "title": "Orfeo Pianelli", "text": "Carriera.\nNativo di Vignale, all'epoca frazione del comune mantovano di Borgoforte (oggi Borgo Virgilio), lavor\u00f2 in giovane et\u00e0 da falegname, orticoltore e muratore prima di trasferirsi sedicenne a Torino. Per mantenersi agli studi serali svolse diversi lavori anche nel capoluogo piemontese, e consegu\u00ec il diploma di capomastro ed elettricista; nel 1943 inizi\u00f2 a lavorare in proprio, per poi fondare insieme a Domenico Traversa l'azienda Pianelli&amp;Traversa. Pratic\u00f2 la sua passione per lo sport partecipando a due edizioni della Mille Miglia, collezionando un 15\u00ba posto di categoria, e a due Rallye del Sestriere, raggiungendo un 7\u00ba posto.\nNei primi anni 1960 entr\u00f2 nel calcio acquistando il , portandolo sotto la sua presidenza a livelli che da tempo non raggiungeva grazie a un graduale potenziamento finanziario e a mirate operazioni di mercato, tra cui: l'acquisto di Claudio Sala dal per circa 470 milioni di lire; l'ingaggio di Nereo Rocco che, pur non vincendo nessun trofeo con la squadra torinese, lasci\u00f2 una notevole impronta nei suoi tre anni di permanenza sulla panchina granata; l'oculata gestione del settore giovanile, che port\u00f2 alla scoperta di Paolo Pulici.\nNella stagione 1975-1976 il Torino, sotto la sua gestione, vinse il settimo scudetto della sua storia, a tutt'oggi rimasto l'unico del dopo-Superga. Gli anni a seguire videro il declino della squadra e la crisi della Pianelli&amp;Traversa, sicch\u00e9 Pianelli fu costretto a diminuire l'impegno economico nel calcio. La tifoseria non grad\u00ec, contestandolo e costringendolo a cedere la presidenza della squadra a Sergio Rossi. In seguito sub\u00ec un processo per bancarotta fraudolenta e venne arrestato: fu per\u00f2 scarcerato dopo poco, essendo decaduta l'accusa; al termine del giudizio venne ritenuto innocente, dal momento che la distrazione di capitali si era verificata per adempiere al pagamento del riscatto per il rapimento del nipote.\nIn precarie condizioni di salute, si trasfer\u00ec in Francia, a Villefranche-sur-Mer, per essere curato agli occhi. Qui mor\u00ec nel 2005, all'et\u00e0 di ottantaquattro anni. Lo scudetto con il Torino, e l'accordo con l'Unione Sovietica di Leonid Bre\u017enev per l'installazione di tutti i sistemi di trasporto Pianelli&amp;Traversa all'interno dello stabilimento di Togliatti, sono i risultati salienti di una vita dedicata al lavoro e alla sua passione per il club granata.\nIl 30 gennaio 2018 la giunta comunale di Torino ha approvato l'intitolazione in suo onore di un giardino pubblico di Borgo Filadelfia."}
{"id": "564498", "revid": "44876", "url": "https://it.wikipedia.org/wiki?curid=564498", "title": "IV Serie 1956-1957", "text": "La Quarta Serie 1956-1957 fu la quinta edizione di questa categoria calcistica italiana, e il nono campionato interregionale disputato nel Belpaese.\nIl regolamento prevedeva otto raggruppamenti da diciotto squadre, 144 in totale, ciascuno dei quali metteva in palio un posto per le finali nazionali che avrebbero dato accesso alla Serie C a sole 3 squadre, mentre erano ben dodici le posizioni comportanti la semiretrocessione prevista dalla riforma del campionato.\nStagione.\nProgetti di riforma.\nFin dalla sua genesi risalente al Lodo Barassi, la principale critica alla struttura del campionato di IV Serie era stata quella di non garantire la promozione ai vincitori dei suoi gironi. Se i gironcini da poche squadre che caratterizzavano molte categorie calcistiche dell'anteguerra potevano essere percepiti come una prima fase di un torneo pi\u00f9 vasto, i gironi da 16 o addirittura 18 squadre su cui si basava la Quarta Serie erano visti come campionati in s\u00e9 e per s\u00e9, e le successive finali erano quindi vissute come un'ingiustizia verso chi aveva chiuso al primo posto la stagione regolare.\nSe il problema era quindi l'enorme scalone fra la IV Serie e la Serie C, la possibile soluzione era per\u00f2 duplice: o restringere la categoria inferiore, o allargare quella superiore, e su queste due strade opposte si verific\u00f2 un aspro confronto all'interno della FIGC. Due erano quindi i progetti in campo:\nLo scontro fra i sostenitori dei due progetti fu molto acceso: il nodo del contendere era ovviamente la creazione di quel campionato d'eccellenza che era visto come un pericoloso concorrente di pubblico dalle societ\u00e0 di Serie C, e quindi dalla Lega Nazionale, mentre era stato concepito come la propria miglior vetrina dalla Lega di IV Serie. Lo stallo si protrasse fin dopo l'inizio del campionato stesso, tanto che l'approvazione del progetto definitivo da parte del Consiglio Nazionale delle Leghe giunse solo il 20 ottobre: ad imporsi fu una variante del disegno di Berretti con tre gironi di eccellenza, e venne quindi deciso che solo le classificate entro il sesto posto in graduatoria sarebbero scampate alla retrocessione nel nuovo campionato interregionale, mentre il s\u00ec della Serie C fu strappato rinunciando fin dall'inizio a una delle promozioni. Clamorosamente tuttavia, quella della Lega di IV Serie si riveler\u00e0 solo una vittoria di Pirro: nel 1957, con un colpo di mano, il Consiglio Federale della FIGC rimischier\u00e0 di nuovo le carte, reimponendo il progetto portato avanti da Barassi e Giulini.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nFase finale.\nEliminatorie.\nArea Nord-Ovest.\nLa ripetizione (terza gara in campo neutro), secondo le norme di allora fu necessaria a seguito del bilancio paritario avutosi fra andata e ritorno.\nGirone finale.\nClassifica.\nLegenda:\nRegolamento:\nNote.\nAnche in questa stagione, a parit\u00e0 di punti in classifica e nell'eventuale necessit\u00e0 di assegnare un titolo sportivo, era previsto uno spareggio in campo neutro."}
{"id": "564502", "revid": "1699816", "url": "https://it.wikipedia.org/wiki?curid=564502", "title": "La stirpe delle tenebre", "text": ", noto anche come Eredi del buio (titolo italiano dell'anime), \u00e8 la prima opera di Yoko Matsushita.\nComposto da 11 volumi ed edito da Hakusensha dal 1996, il manga \u00e8 stato sospeso nel 2002 con 11 volumi all'attivo: sembra, infatti, che Matsushita abbia smesso di disegnare per incomprensioni con l'editore giapponese. In Italia i volumi sono stati pubblicati dalla casa editrice Star Comics fra il 2003 e il 2004 per mancanza di materiale proveniente dal Giappone.\nNel 2000 lo studio di animazione J.C.Staff ha prodotto un anime in 13 episodi, trasmessi dal network giapponese WOWOW. In Italia l'anime \u00e8 stato distribuito da Yamato Video per il mercato home video ed \u00e8 andato in onda su Man-Ga nel 2011, ad eccezione dell'ultimo episodio. Dall'11 ottobre 2013 al 3 gennaio 2014 \u00e8 stato pubblicato per lo streaming su internet sul canale di YouTube \"Yamato Animation\".\nTrama.\nNel mondo dei morti, chiamato \"Meifu\", esiste un'organizzazione, il \"Juohcho\" che giudica i peccati che i defunti commettono nella loro vita. Gli \"Shinigami\", ossia Dei della morte, operano nell'\"Enma-cho\", uno dei dieci uffici del Juohcho. Il loro compito \u00e8 scortare le anime dalla Terra al Meifu. Nella storia i protagonisti, \"Asato Tsuzuki\" e il suo collega \"Hisoka Kurosaki\", due shinigami diventati tali per cause misteriose, scoprono le vicende che hanno caratterizzato le loro vite passate e quelle del loro principale antagonista: un dottore psicopatico chiamato \"Muraki Kazutaka\", il cui passato \u00e8 legato soprattutto al giovane Hisoka, sedicenne dal carattere difficile.\nAnime.\nPersonaggi principali.\nKazutaka Muraki.\nUomo di grande fascino, dalla pelle bianca come la porcellana e i capelli d'argento; ama le bambole e fa girare la testa a tutte le ragazze che incontra, ma i suoi sentimenti sono rivolti ad un'unica e sola persona.\nSigle.\nL'edizione italiana dell'anime ha mantenuto le sigle originali giapponesi.\nDoppiaggio.\nL'edizione italiana \u00e8 a cura di Yamato Video. Il doppiaggio italiano \u00e8 stato effettuato presso lo studio Raflesia di Milano sotto la direzione di Aldo Stella. I dialoghi italiani dono di Silvia Bacinelli."}
{"id": "564503", "revid": "599013", "url": "https://it.wikipedia.org/wiki?curid=564503", "title": "Ken Doherty", "text": "Biografia.\nProfessionista dal 1990, \u00e8 l'unico giocatore ad essere stato sia campione del mondo dilettanti (1989) che professionisti (1997). Ha realizzato il suo primo 147 in carriera nel 2012 al Paul Hunter Classic in Germania.\nA partire dal Masters 2009, Doherty svolge il doppio lavoro di giocatore-commentatore per la BBC. \nMalgrado sia irlandese, Doherty \u00e8 un grande tifoso del Manchester United. Nel 1997 ha sfilato all'Old Trafford davanti a 55.000 spettatori per festeggiare la vittoria della First Division della sua squadra del cuore, in concomitanza al suo trionfo al Campionato del mondo. \nSposato con Sarah, Doherty ha un figlio nato nel 2007 di nome Christian.\nCarriera.\nStagione 1990-1991.\nNella stagione di esordio Ken Doherty conquista due quarti, al Classic e al torneo di casa Irish Masters. L'irlandese riesce inoltre a qualificarsi per il Campionato del mondo, dove perde al primo turno contro il 6 volte vincitore del trofeo Steve Davis, per 10-8. \nStagione 1991-1992.\nNella seconda annata Doherty vince l'evento di qualificazione al Masters 1992, perde in finale all'Irish Masters contro Stephen Hendry e conquista due semifinali (British Open e Strachan Open). \nStagione 1992-1993.\nIl 31 gennaio 1993 Doherty porta a casa il Welsh Open, primo titolo Ranking in carriera, battendo in finale Alan McManus 9-7. In questa stagione molto positiva, trionfa anche al Pontins Professional e all'Irish Professional Championship, perdendo inoltre la finale del Grand Prix.\nStagione 1993-1994.\nNel 1993-1994 Doherty conquista un altro Pontins Professional e lo Scottish Masters, perde per il secondo anno di finale la finale del Grand Prix. Per la prima volta supera il primo turno del Campionato mondiale, sconfiggendo Alex Higgins, superando in seguito McManus, perdendo poi ai quarti contro Jimmy White. \nStagione 1994-1995.\nNella stagione 1994-1995 arriva per la prima volta in finale allo UK Championship. Durante il torneo Doherty batte Rod Lawler, Mark Bennett, Fergal O'Brien, Ronnie O'Sullivan, James Wattana in semifinale per poi perdere all'ultimo turno contro Stephen Hendry con il punteggio di 10-5 per lo scozzese. Oltre a questo ottimo risultato, l'irlandese vince lo Scottish Masters e perde in finale in European League. \nStagione 1995-1996.\nNel 1995-1996 Doherty ottiene buoni piazzamenti soprattutto nei tornei Non-Ranking: due titoli (Pontins Professional ed European League) e quattro semifinali. Doherty raggiunge e perde anche due finali Ranking (German Open e Thailand Open). \nStagione 1996-1997.\nIn questa stagione il giocatore di Dublino conquista numerose semifinali, tra cui quelle allo UK Championship e al Masters.\nIl grande risultato arriva al Crucible Theatre di Sheffield: Doherty inizia battendo al primo turno Mark Davis 10-8, poi travolge Steve Davis 13-3, batte John Higgins ai quarti con il risultato di 13-9, elimina facilmente Alain Robidoux in semifinale per 17-7 e incontra Stephen Hendry in finale. Lo scozzese, che fino a quel momento aveva vinto 6 titoli tra il 1990 e il 1996, non riesce a tenere il passo e l'irlandese si porta su un disarmante vantaggio di 10-4. Dopo essersi spartiti qualche frames, Hendry abbozza una rimonta girando il match dal 15-7 al 15-12. Doherty per\u00f2 vince gli ultimi tre frames, che gli consentono di diventare il primo irlandese a vincere il Campionato del mondo di snooker.\nStagione 1997-1998.\nDopo essere balzato al 3\u00ba posto nel Ranking, Doherty si riconferma al meglio conquistando svariate semifinali e vincendo altri tre tornei (Malta Grand Prix, Irish Masters e Premier League). Dopo aver perso solo al secondo turno allo UK Championship, l'irlandese si riconferma nei tornei della Tripla Corona, perdendo per il secondo anno consecutivo la semifinale del Masters, al frame decisivo contro Hendry, e tornando a fine stagione in finale al Campionato mondiale, dove Doherty perde 18-12 contro John Higgins, dopo essere stato sotto 1-6 ad un certo punto del match. \nStagione 1998-1999.\nMalgrado Doherty non riesca a vincere alcun torneo nella stagione 1998-1999, il bilancio \u00e8 comunque positivo dato l'arrivo in finale al Masters, in cui \u00e8 ancora Higgins a batterlo, e al Malta Grand Prix dove l'irlandese perde contro Stephen Hendry. Al Campionato del mondo viene eliminato ai quarti di finale da Mark Williams, che avrebbe in seguito perso in finale contro Hendry. \nStagione 1999-2000.\nNel 1999-2000 Doherty torna a vincere un titolo Ranking, il Malta Grand Prix battendo 9-3 Williams in finale. L'irlandese non conquistava un successo in un torneo valido per la classifica dal Mondiale 1997. All'inizio dell'anno solare 2000 ritorna in finale al Masters, dove questa volta viene sconfitto in finale da Matthew Stevens; al 15\u00b0 frame del match, Doherty manca all'ultima nera il 147 fermandosi a 140. Nel medesimo torneo Doherty vince due match per 6-0 (ottavi contro Ali Carter e semifinali contro Stephen Lee). \nStagione 2000-2001.\nNella stagione 2000-2001 porta a casa il suo secondo Welsh Open e il suo primo Thailand Masters, che gli valgono entrambi punti per il Ranking. Doherty riesce ad arrivare anche in finale allo Scottish Open e in semifinale allo Scottish Masters.\nStagione 2001-2002.\nDoherty torna in finale allo UK Championship nel dicembre 2001, dove viene travolto 10-1 da Ronnie O'Sullivan. L'irlandese prosegue la stagione arrivando per il secondo anno consecutivo a contendersi la vittoria del Welsh Open: come nell'edizione precedente la finale \u00e8 tra Doherty e Paul Hunter, anche se questa volta \u00e8 l'inglese a portare a casa il successo.\nStagione 2002-2003.\nUn'altra buona annata per Ken Doherty \u00e8 la 2002-2003: perde la sua terza finale allo UK Championship al decisivo contro Williams per 10-9. Successivamente perde in semifinale al Masters, dove viene battuto da Hendry. A fine stagione riesce a rimettere i piedi in finale al Crucible, vincendo nel corso della competizione tre match su quattro al decisivo. In finale affronta ancora Mark Williams, che lo sconfigge 18-16 al termine di una contesa molto equilibrata. \n2003-2005.\nTra il 2003 e il 2005 l'irlandese non vince tornei importanti, raggiungendo al massimo le semifinali. Al Campionato mondiale 2004 Doherty perde addirittura al primo turno contro Joe Swail, proveniente dalle qualificazioni. Lo stesso epilogo si ripete al Masters 2005, dove Doherty perde contro la wildcard Ding Junhui con il netto risultato di 6-1. Nel Campionato del mondo 2005 non va oltre il secondo turno perdendo 13-11 contro Alan McManus. \n2005-2007.\nUna breve ripresa arriva all'inizio della stagione 2005-2006, con la vittoria della Malta Cup ai danni di John Higgins. In precedenza Doherty era anche arrivato in finale all'Irish Professional Championship. L'irlandese fa un buon cammino anche al China Open 2006, dove perde solo in semifinale contro Higgins. Dopo essere partito al 2\u00ba posto nella stagione 2006-2007, Doherty vince l'Irish Professional Championship e arriva in semifinale nel Pot Black, non ottenendo comunque buoni risultati nei tornei validi per la classifica.\n2007-.\nNegli anni successivi Doherty entra in un calo di prestazioni, non riuscendo pi\u00f9 a vincere tornei importanti. Partecipa per l'ultima volta al Masters nel 2008, dove perde in semifinale al decisivo contro il futuro vincitore Mark Selby. Dopo essere sceso al 44\u00ba posto nel Ranking, Doherty si iscrive al circuito Seniors, partecipando nel 2010 al World Seniors Championship arrivando ai quarti. Dopo essersi stabilito prima tra i primi 32 del mondo e poi tra i primi 64, Doherty ottiene una carta ai meriti della carriera valida a partire dalla stagione 2017-2018, per continuare a giocare nel Main Tour indipendentemente dal suo Ranking. A luglio Doherty conquista un'ottima semifinale nel Riga Masters, dove perde al decisivo contro Stephen Maguire per 5-4."}
{"id": "564504", "revid": "536103", "url": "https://it.wikipedia.org/wiki?curid=564504", "title": "Poggio a Caiano", "text": "Poggio a Caiano \u00e8 un comune italiano di abitanti della provincia di Prato in Toscana. Con una superficie di soli 6\u00a0km\u00b2 \u00e8 uno dei comuni pi\u00f9 piccoli della Toscana, costituito il 14 luglio 1962. Il territorio rappresenta l'ultima propaggine del Montalbano, protesa verso la piana di Prato e occupa alcune colline e rilievi (tra cui emerge il \"poggio\" che d\u00e0 nome al comune) oltre che una piccola zona pianeggiante sulla sponda destra del fiume Ombrone. Si trova in una posizione strategica a circa 15\u00a0km da Firenze.\nGeografia fisica.\nIl comune di Poggio a Caiano si trova sui margini della piana tra Firenze, Prato e Pistoia, ma su di un crocevia importante, soprattutto nei secoli passati, per l'intera area.\nSorge alle pendici del Montalbano, e su alcune delle sue colline si trovano gli abitati di Santa Cristina in Pilli, Bonistallo e Petraia, frazioni del comune.\nIl paese si \u00e8 sviluppato principalmente intorno alla collina dove sorge la Villa medicea.\nIdrografia.\nIl paese \u00e8 circondato in parte dal torrente Ombrone, che segna il confine del comune di Poggio da quello di Prato, ma anche quello con i comuni di Campi Bisenzio e Signa, e che quindi separa anche le provincie di Prato e Firenze.\nIl fiume \u00e8 soggetto a frequenti piene, a volte anche 3-4 piene nel giro di 2 settimane o poco pi\u00f9, l'ultima serie di piene si ha avuta nel periodo tra il 24 dicembre 2009, e il 6 gennaio 2010. Il fiume, ha raggiunto nelle 3 piene, il 25 dicembre 2009, il 1\u00ba gennaio 2010 e il 6 gennaio 2010 rispettivamente 6,47\u00a0m, 6,62\u00a0m, 6,28\u00a0m di altezza.\nIl punto di tracimazione a Ponte all'Asse, \u00e8 a circa \nMontalbano.\nIl Montalbano o monte Albano \u00e8 una catena montuosa che si estende per 16.000 ettari tra le province di Pistoia, Prato e Firenze.\nIl sistema collinare e montuoso separa il Valdarno superiore dal Valdarno inferiore e raggiunge l'altezza di 627 metri s.l.m. Si stacca dall'Appennino al passo di Serravalle Pistoiese e giunge sull'Arno presso la strettoia della Gonfolina; \u00e8 delimitato da un lato dal bacino dell'Arno, che da Signa raggiunge Empoli, e dall'altro dal suo affluente Ombrone pistoiese.\nClima.\nIl paese si trova nella piana Firenze-Prato-Pistoia, caratterizzata generalmente da inverni freddi e privi quasi completamente di precipitazioni, ed estati calde. La maggior parte delle precipitazioni annuali si registrano nei mesi autunnali, ma in maniera minore anche in quelli primaverili.\nDurante l'estate, a causa anche della morfologia del territorio, \u00e8 facile che durante le ore pi\u00f9 calde la temperatura superi i 35\u00a0\u00b0C, a volte, anche i 40\u00a0\u00b0C.\nPrecipitazioni nevose.\nGli inverni sono solitamente molto freddi, con temperature per molti giorni sotto lo zero, e con rare precipitazioni.\nStoria.\nPeriodo etrusco-romano.\nL'area pianeggiante antistante le colline di Poggio a Caiano risulta essere stata paludosa e poco abitata per lunghi periodi nonostante le bonifiche prima dei romani e poi del comune medievale di Prato, e questo ha determinato lo sviluppo storico del territorio, improntato, per lunghi periodi storici, sull'insediamento collinare.\nNon vi sono prove certe di presenza etrusca o romana, anche se il toponimo sembra essere un tipico prediale (\"fundus caianus\" cio\u00e8 \"di Caio\").\nMedioevo.\nNell'alto Medioevo la viabilit\u00e0 principale era probabilmente di crinale (si veda per esempio il sistema di ospedali che partiva dalla chiesa di S. Martino in Campo e passando dalla Chiesa di S.Giusto e dalla torre di S.Alluccio giungeva a S. Baronto) e non interessava il territorio di Poggio a Caiano che invece sar\u00e0 stato territorio d'insediamento.\nDi certo si pu\u00f2 dire che questa area fu popolata gi\u00e0 nell'Alto Medioevo; risultano infatti documentate in tale epoca le due chiese di S.Cristina in Pilli e di Bonistallo che nei secoli successivi si divideranno la giurisdizione sul territorio corrispondente a quello attuale di Poggio a Caiano.\nL'insediamento doveva essere del tipo sparso, come era regola in Toscana, anche se non \u00e8 da escludere la presenza di piccoli nuclei, oltre che a \"S. Cristina in Pilli\", anche in altre localit\u00e0 come \"Le Torri\", \"Le Croci\", \"Petraia\", \"Calcinaia\" e altre minori.\nNell'area di Poggio a Caiano dovrebbero essersi trovati anche possedimenti dei Conti Cadolingi di Fucecchio e dei monaci olivetani di Pistoia. Successivamente ebbero delle propriet\u00e0 i Cancellieri di Pistoia che sembra abbiano costruito un fortilizio, probabilmente nello stesso punto dove oggi sorge la Villa medicea.\nLa posizione del territorio di Poggio a Caiano, sul margine del Montalbano, ma sulle rive dell'Ombrone pistoiese, ne ha di fatto determinato il suo sviluppo.\nInfatti l'area rientrante nel \"districtus\" pistoiese, divenne un punto strategico fondamentale per il controllo della piana, ancora in parte da bonificare, conteso tra Pistoia, Prato e Firenze.\nFino al definitivo controllo da parte di Firenze, il territorio del Montalbano meridionale, controllato da Pistoia, era strutturato su una viabilit\u00e0 principale pedemontana, passante per Poggio a Caiano, che in parte \u00e8 possibile ricostruire nel suo tragitto e su un sistema di fortificazioni incentrato su Tizzana, Bacchereto, Carmignano, Artimino e altre di carattere minore di cui rimane traccia nella toponomastica anche nel territorio poggese (per esempio \"Le Torri\").\nLa direttrice d'espansione di Prato pass\u00f2 invece attraverso la realizzazione del \"ponte di Caiano\" (oggi ponte del Mulino), proprio ai piedi del \"Poggio di Caiano\", verso il Montalbano.\nFirenze invece dopo aver sconfitto definitivamente Pistoia e sottomesso Prato, segner\u00e0 la sua presenza nel territorio con la costruzione del ponte \"all'Asse\" e il tracciamento della strada verso Pistoia che sostituiva la strada pedecollinare altomedievale.\nEt\u00e0 moderna.\nTra il XIV e il XVI secolo, Poggio a Caiano \u00e8 stato anche un porto fluviale piuttosto importante per Prato, collegando la citt\u00e0, tramite l'Ombrone e l'Arno, agli scali marittimi di Pisa e Livorno.\nDal 1420 furono gli Strozzi e i Medici (prima Cosimo e poi Lorenzo) che iniziano ad acquistare terreni nell'intera area.\nFu grazie alla Signoria granducale che l'abitato conobbe la sua crescita decisiva intorno alla Villa medicea, e alla strada maestra pistoiese, mentre gli altri borghi collinari decadevano.\nPoggio a Caiano fu punto nodale per secoli delle vie del ferro, commercio di fondamentale importanza per il Granducato.\nIl minerale di ferro veniva estratto nelle cave dell'isola d'Elba, portato sulla costa di Follonica e sottoposto ad una rudimentale fusione con la quale si ottenevano frammenti di ghisa (detta \"\"ferraccio\"). Il minerale veniva quindi imbarcato fino a Livorno o Pisa e proseguendo con barconi fino al Porto di sotto, in localit\u00e0 la Lisca nei pressi della Gonfolina. Da qui se la portata dell'Ombrone lo consentiva, il minerale, trasbordato su barche pi\u00f9 piccole, giungeva allo scalo del ponte all'Asse posto sulla riva di Poggio a Caiano in prossimit\u00e0 del \"Magazzino del ferro\" (che in realt\u00e0 era la casa del \"ministro\"\" cio\u00e8 del funzionario che vigilava sul traffico). Se la portata del fiume era insufficiente, il trasporto doveva avvenire per via di terra dal Porto di mezzo, passando per Signa e Lecore e da qui per una strada detta \" \"Via del Ferraccio\"\" si dirigeva direttamente al ponte. Il trasporto proseguiva con barrocci fino a Capodistrada, presso Pistoia e poi con animali da soma verso le ferriere della montagna pistoiese, dove abbondava il carbone di legna con cui il minerale veniva fuso e lavorato.\nAnche a Poggio a Caiano comunque il traffico del ferro fece nascere una radicata tradizione nella lavorazione del ferro con la presenza per tutto l'Ottocento di numerosi e qualificati fabbri alcuni dei quali raggiunsero una certa notoriet\u00e0 nel settore.\nDurante Firenze Capitale d'Italia (1865-1871) fu dimora del Re d'Italia.\nEt\u00e0 contemporanea.\nNel periodo contemporaneo, come altre aree e zone, il comune ha subito vari danneggiamenti. In particolare i bombardamenti del 1944 costarono alla citt\u00e0 lo splendido Ponte di Ferro, fiore all'occhiello dell'ingegneria civile ottocentesca. La Villa medicea divenne allora il rifugio naturale degli abitanti del Poggio, ma non solo. Su decisione dei comandi Nazisti la Villa medicea non viene bombardata, e qui vengono nascosti e rifugiati, tra le numerose opere d'arte i \"Quattro Mori di Livorno\", la statua simbolo della citt\u00e0 toscana minacciata dai saccheggi nazisti, o le sculture della Sacrestia Nuova di Michelangelo.\nIl 14 luglio del 1962, forte di una notevole espansione economica e di un diverso orientamento politico, Poggio a Caiano si separ\u00f2 dal comune originario di Carmignano e and\u00f2 a formare un'amministrazione autonoma.\nOggi Poggio a Caiano, comune con una ridotta estensione territoriale, si trova ad essere uno dei nodi cruciali dell'intera espansione dell'area e in particolar modo della viabilit\u00e0 con conseguente inquinamento viario. A questo proposito sono allo studio progetti di pedonalizzazione del centro e dell'area storica, anche se l'unica soluzione ai problemi pare essere una tangenziale esterna al paese di assai difficile realizzazione.\nAlluvione del 1992.\nOttobre 1992.\nIl mese di Ottobre 1992 fu molto piovoso rispetto alla norma nel bacino dell'Ombrone Pistoiese, infatti nelle giornate del 30 e del 31 erano caduti a Cireglio (frazione di Pistoia nel bacino dell'Ombrone), rispettivamente 58\u00a0mm e 76\u00a0mm, ma il dato dell'intero mese fu di 577\u00a0mm, molto superiore alla media.\nPure a Pistoia il mese fu molto piovoso, in ottobre caddero 401\u00a0mm (basta pensare che la media pluviometrica annuale della citt\u00e0 \u00e8 circa 950\u00a0mm).\nTutte queste precipitazioni contribuirono a gonfiare molto il fiume, il quale per\u00f2 non destava particolari preoccupazioni, poich\u00e9 tali piene sono abbastanza frequenti, e la sera del 30 ottobre nel paese fu relativamente tranquilla.\nLa rottura dell'argine.\nNella notte tra il 30 e il 31 ottobre, intorno alle 23:15 l'Ombrone Pistoiese, in piena causa le piogge dei giorni precedenti, rompe gli argini nella zona industriale del paese. La falla di 30 metri riversa nella parte all'epoca in costruzione migliaia di metri cubi d'acqua, inondando il paese fino alla salita che porta alla Villa medicea. Le case di 1000 persone erano sommerse dai 2 ai 4 metri d'acqua, che rimase nel paese il giorno successivo, e ritir\u00f2 il 1\u00ba novembre, per lasciare spazio al disastro del paese invaso dalla melma.\nGiorni successivi l'alluvione.\nI giorni successivi all'alluvione furono molto tragici, poich\u00e9 l'acqua del fiume, che in paese raggiunse anche i 4 metri di altezza, distrusse ogni cosa che incontrava, macchine, interni di case, fabbriche.\nIn piazza IV Novembre fu creata una vera e propria montagna di rifiuti, smaltiti in diversi giorni da ruspe e camion.\nMonumenti e luoghi d'interesse.\nNel paese sono presenti vari edifici risalenti al Medioevo e al Rinascimento, tra i pi\u00f9 importanti la villa e le scuderie Medicee, ma anche le chiese di Bonistallo e di Santa Cristina in Pilli, risalenti al secolo XI.\nArchitetture civili.\nAltri edifici importanti sono:\nAttivit\u00e0 sportive e Manifestazioni locali.\nMolteplici sono le attivit\u00e0 sportive svolte a Poggio a Caiano, per la maggior parte di tipo dilettantistico e giovanile:\nCorsa ciclistica Firenze-Pistoia.\nSi tratta di una corsa ciclistica a cronometro di categoria professionistica a cadenza annuale dove la salita per arrivare alla Villa medicea e il traguardo volante ivi posto richiamano, sin dalla prima edizione, una forte partecipazione di pubblico.\nAssedio alla Villa.\nOgni anno a partire dal 1985, nel corso della seconda settimana di Settembre, si svolge l'Assedio alla Villa, una festa durante la quale il centro storico viene chiuso al traffico, e si svolge una sfilata con i vestiti dell'epoca medicea.\nL'area chiusa al traffico comprende le Scuderie Medicee, la strada davanti all'entrata della Villa medicea, la piazza della chiesa del paese e un'area di circa 1\u00a0km\u00b2.\nDurante la festa viene fatto \"sgorgare\" il vino dal \"Mascherone\" fontana storica del paese, situata lungo il muro della Villa medicea.\nUno spettacolo pirotecnico conclude i tre giorni di festa, che solitamente cadono il venerd\u00ec, il sabato e la domenica. I classici tre botti finali segnalano la fine delle celebrazioni.\nPoggio in Vetrina.\nOgni anno, dalla fine di giugno alla fine di luglio si svolge la manifestazione di \"Poggio in Vetrina\", con serate di concerti, spettacoli, cene in strada e i negozi aperti fino a notte tarda. Si svolge tutti i gioved\u00ec sera, in varie zone della cittadina, anche se solitamente quelle pi\u00f9 interessate dalla manifestazione sono piazza XX settembre e la zona dove si svolge il mercato, cio\u00e8 via Garibaldi.\nViabilit\u00e0.\nPoggio a Caiano si trova a 17\u00a0km da Firenze, 17\u00a0km da Pistoia e 11\u00a0km da Prato e nelle vicinanze non passano n\u00e9 autostrade, n\u00e9 tangenziali e nemmeno ferrovie. Anche questo contribuisce al fatto che il paese \u00e8 molto trafficato, soprattutto nelle ore centrali del giorno, e anche per questo \u00e8 in fase di progetto una bretella di collegamento tra Prato e Lastra a Signa che contribuirebbe a ridurre il traffico nell'abitato.\nTrasporti pubblici.\nIl comune, trovandosi su un crocevia molto importante tra Firenze, Prato e Pistoia ed \u00e8 collegato ad esse con diverse linee. In particolare \u00e8 servito dalla compagnia Cap di Prato e dalla Copit di Pistoia, che lo collegano alle 3 citt\u00e0.\nLe stazione ferroviarie pi\u00f9 vicine al paese sono:\nL'aeroporto pi\u00f9 vicino \u00e8 quello di Firenze-Peretola.\nTranvia Firenze-Poggio a Caiano-Prato.\nLa tranvia Firenze-Poggio a Caiano-Prato \u00e8 stata una linea di trasporto pubblico che partendo da Firenze conduceva a Poggio a Caiano e a Prato.\n\u00c8 stata la pi\u00f9 antica tranvia dell'area fiorentina. Il servizio inizi\u00f2 nel 1879 e termin\u00f2 nel 1931.\nLa linea Firenze-Poggio a Caiano-Prato aveva il suo capolinea fiorentino in piazza Santa Maria Novella, proseguiva per Porta al Prato e Ponte alle Mosse, per raggiungere l'abitato di Peretola, dove si divideva in due linee, la principale che raggiungeva Poggio a Caiano, e una secondaria che raggiungeva Prato.\nLa linea per Poggio a Caiano attraversava le attuali vie di Peretola e via di Brozzi allora chiamata Strada Regia Pistojese. I binari attraversavano tutta una serie di borghi molto popolati: Peretola, Petriolo, Quaracchi, La Sala, Il Cantone, Brozzi (capoluogo comunale), San Donnino per poi entrare a San Piero a Ponti, Colli Alti, Sant'Angelo a Lecore e infine Poggio a Caiano che allora era solo una frazione del comune di Carmignano. Il capolinea era situato presso il Ponte all'Asse sul fiume Ombrone.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl gemellaggio con la citt\u00e0 di Charlottesville \u00e8 in onore dell'impegno profuso da Filippo Mazzei durante la Guerra d'indipendenza americana."}
{"id": "564507", "revid": "1442080", "url": "https://it.wikipedia.org/wiki?curid=564507", "title": "Luigi Radice", "text": "Carriera.\nGiocatore.\nVest\u00ec le maglie di , , Padova, da terzino sinistro, nel corso degli anni Cinquanta-Sessanta. Cresciuto alle giovanili rossonere e inizialmente passato in prima squadra con poca fortuna (19 presenze in tre stagioni, 2 scudetti vinti), milit\u00f2 prima negli alabardati, poi nei biancoscudati con cui si merit\u00f2 il ritorno a Milano, divenendo uno dei protagonisti dello scudetto 1961-62 e della vittoria in Coppa dei Campioni della stagione successiva. Abbandon\u00f2 la carriera dopo un grave infortunio al ginocchio.\nAllenatore.\nMonza.\nIncominci\u00f2 ad allenare la squadra del , stagione 1966-67, vincendo il campionato di Serie C e raggiungendo, l'anno seguente, la salvezza in B.\nTreviso, Cesena e Fiorentina.\nDopo l'esperienza al conquist\u00f2 la Serie A col nel torneo cadetto 1972-73, prima promozione dei bianconeri in Serie A, per poi esordire in A con la Fiorentina nel 1973-74.\nCagliari e scudetto col Torino.\nDopo l'esperienza al Cagliari l'anno successivo, pass\u00f2 al Torino dove vinse, nel 1975-76, il primo scudetto del post-Superga, che gli valse il premio Seminatore d'Oro di miglior allenatore dell'anno. Nei campionati successivi raggiunse in granata il 2\u00ba, 3\u00ba, 5\u00ba posto.\nIl 17 aprile 1979 rimase coinvolto in un incidente stradale sull'Autostrada dei Fiori, che stava percorrendo sulla sua auto insieme con l'ex calciatore Paolo Barison. Nello scontro Radice riport\u00f2 alcune contusioni, Barison perse la vita. Nella stagione 1979-80 fu esonerato dal Torino, con la squadra in zona retrocessione.\nBologna e Milan.\nL'annata 1980-81 fu al Bologna nella stagione dell\"handicap\" in classifica (-5) che segu\u00ec lo scandalo \"Totonero\"; la penalizzazione fu lasciata subito alle spalle, portando i felsinei al 7\u00ba posto in graduatoria. Ha allenato il nel negativo campionato 1981-82, venendo esonerato, sostituito a inizio girone di ritorno da Italo Galbiati in una stagione chiusasi con la retrocessione dei rossoneri.\nBari, Inter, ritorno al Torino, Roma e Cagliari.\nNel 1983 fu chiamato in corsa sulla panchina del , in Serie B, dal presidente Antonio Matarrese, subentrando all'esonerato Enrico Catuzzi, e guid\u00f2 i biancorossi nelle restanti 13 gare di campionato. Successivamente allen\u00f2 (1983-84), Torino (dal 1984-85 al 1988-89), dove il primo anno ottenne il 2\u00ba posto, (1989-90), Cagliari, Fiorentina (dal 1991 al 1993) dove, alla seconda stagione, fu esonerato dopo 14 gare di campionato.\nFiorentina.\nAssunto da Cecchi Gori dopo l'esonero di Sebasti\u00e3o Lazaroni, port\u00f2 i viola alla salvezza. L'annata successiva i gigliati ebbero inizio positivo: a Natale erano al 2\u00ba posto; qui subirono il pesante ko (3-7) dal Milan e dopo lo 0-1 del 3 gennaio 1993 subito dall'Atalanta, con la Fiorentina al 6\u00ba posto, avvenne l'accesa lite tra Radice e il vicepresidente Vittorio Cecchi Gori. Alla fine l'esonero fu confermato dal dirigente in diretta al \"Processo del Luned\u00ec\".\nRitorno al Cagliari, Genoa e Monza.\nSuccessivamente torn\u00f2 a Cagliari nel 1993-94, per il torneo 1995-96 fu al . Chiuse la carriera di allenatore dove aveva incominciato, a Monza, con cui nel 1996-97 ottenne la promozione in Serie B e nella stagione successiva, 1997-98, fu esonerato dopo la 5\u00aa gara.\nMalattia e morte.\nIl 26 aprile 2015, intervistato dal quotidiano \"Il Giornale\", il figlio Ruggero rivel\u00f2 che il padre era affetto dalla malattia di Alzheimer.\nMuore a Monza il 7 dicembre 2018 all'et\u00e0 di 83 anni. Due giorni dopo viene ricordato con striscioni, lutto al braccio e un minuto di silenzio a San Siro prima della gara tra Milan e Torino, le due squadre pi\u00f9 rappresentative della sua carriera."}
{"id": "564514", "revid": "125326673", "url": "https://it.wikipedia.org/wiki?curid=564514", "title": "Toyota Motor Manufacturing Czech Republic", "text": "La Toyota Motor Manufacturing Czech Republic (TMMCZ), precedentemente nota come Toyota Peugeot Citro\u00ebn Automobile (TPCA), \u00e8 una succursale di Toyota e un impianto di produzione automobilistico nella citt\u00e0 di Kol\u00edn, in Repubblica Ceca.\nStoria.\nLa societ\u00e0 \u00e8 stata originariamente fondata nel 2002 come joint venture tra la giapponese Toyota Motor Corporation e il gruppo francese PSA Peugeot Citro\u00ebn. L'impianto il 28 febbraio 2005 inizi\u00f2 la produzione di tre piccole city car per il mercato europeo, sebbene la cerimonia ufficiale di apertura sia avvenuta in giugno. \nL'utilizzo della stessa piattaforma comune ha reso possibile la vendita delle auto a prezzi competitivi, utilizzando il 93% dei componenti in comune. L'investimento totale, compresi i costi di ricerca/sviluppo e di avviamento dell'attivit\u00e0, sono stimati in circa 1,3 miliardi di Euro.\nNel gennaio 2021 Toyota ha acquisito la completa propriet\u00e0 dello stabilimento di Kolin."}
{"id": "564515", "revid": "125738944", "url": "https://it.wikipedia.org/wiki?curid=564515", "title": "Baracoa", "text": "Baracoa (nella provincia di Guant\u00e1namo, 148 km) \u00e8 la citt\u00e0 pi\u00f9 antica di Cuba, fondata sul lembo sud orientale dall'isola da Diego Vel\u00e1zquez de Cu\u00e9llar nel 1511 sotto il nome di \"Nostra Signora dell'Assunzione di Baracoa\". \nRimase isolata dal resto di Cuba fino ai primi anni sessanta, quando fu costruita la strada \"la Farola\", che attraversa la folta foresta che separa, Baracoa da Guant\u00e1namo, capoluogo di provincia.\nIl suo nome in lingua indigena significa: \"Luogo delle acque\" e deriva dal fatto che nei pressi della citt\u00e0 si trovano le foci di diversi fiumi (Toa, Miel, Duaba, Yumuri).\nCaratteristiche.\nNota anche come Ciudad Primada, in quanto citt\u00e0 coloniale pi\u00f9 antica dell\u2019isola, \u00e8 stata nominata Monumento Nazionale per la presenza di innumerevoli attrazioni culturali e naturali. Una delle peculiarit\u00e0 del comune \u00e8 costituita dalle tre fortezze edificate a scopo difensivo e militare: il Forte Matach\u00edn, oggi sede museale, conserva collezioni archeologiche aborigene e articoli rappresentanti la storia della citt\u00e0; il Forte la Punta, attualmente trasformato in un ristorante specializzato in tipicit\u00e0 cubane; il Castello di Seboruco, convertito in una struttura ricettiva rinomata. La zona di Baracoa \u00e8 inoltre circondata da numerosi siti naturali come la Riserva della Biosfera Cuchillas del Toa, il cui nome deriva dal fiume Toa, il pi\u00f9 grande di tutta l\u2019isola. L\u2019attrattiva principale del luogo \u00e8 il Parco Nazionale Alejandro de Humboldt, dichiarato Patrimonio dell\u2019Umanit\u00e0 e denominato \u201cla joya natural de Cuba\" per la sua ricchezza in flora e fauna. Lungo la strada Boca de Yurum\u00ed si situa inoltre il Passo dei Tedeschi, dichiarato Elemento Naturale Eccezionale, poich\u00e9 si tratta di un tunnel di grande dimensione interamente creato dal movimento tettonico nella regione. \nOggi sono circa 80.000 le persone che vivono nel suo territorio lussureggiante, dove, a causa delle conformazione montagnosa, si \u00e8 conservata integra la originaria foresta tropicale.\nCultura.\nUno degli eventi pi\u00f9 importanti per la localit\u00e0 \u00e8 la Festa delle Acque, celebrata dal 10 al 15 agosto per ricordare la fondazione della prima villa spagnola. Si svolgono diversi eventi commemorativi dedicati a personaggi storici di rilevanza e alle tradizioni della citt\u00e0. L\u2019ultima settimana di marzo presso Baracoa si svolge la Settimana della Cultura dove hanno luogo diversi spettacoli e attivit\u00e0 legati alle tradizioni della danza e dell\u2019arte. All\u2019inizio del mese di aprile si celebrano i Carnevali Baracoenses, caratterizzati da sfilate di congas e ritmi folkloristici della regione. \nVi si coltivano caff\u00e8, cacao, cocco, banane.\nAltri progetti.\nCasa Bella Durmiente"}
{"id": "564516", "revid": "7", "url": "https://it.wikipedia.org/wiki?curid=564516", "title": "Casa chiusa", "text": ""}
{"id": "564517", "revid": "339392", "url": "https://it.wikipedia.org/wiki?curid=564517", "title": "TPCA", "text": ""}
{"id": "564520", "revid": "44876", "url": "https://it.wikipedia.org/wiki?curid=564520", "title": "IV Serie 1955-1956", "text": "La Quarta Serie 1955-1956 fu la quarta edizione di questa categoria calcistica italiana, e l'ottavo campionato interregionale disputato nel Belpaese.\nIl regolamento prevedeva otto raggruppamenti da diciotto squadre, 144 in totale, ciascuno dei quali metteva in palio un posto per le finali nazionali ad eliminazione diretta che davano accesso alla Serie C, mentre erano quattro le posizioni comportanti la retrocessione.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nRisultati.\nSpareggio salvezza.\nLa ripetizione, secondo le norme di allora fu necessaria a seguito del bilancio paritario avutosi nella prima gara.\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nFase finale.\nPoule scudetto.\nFinale.\nLe regole prevedevano due incontri, di andata e ritorno, giocati ciascuno in casa dalle finaliste; in questo caso avendo entrambe vinto, secondo le regole dell'epoca fu necessaria una finale supplementare in campo neutro."}
{"id": "564530", "revid": "16066", "url": "https://it.wikipedia.org/wiki?curid=564530", "title": "Tecnologia Tok'ra", "text": ""}
{"id": "564535", "revid": "1543377", "url": "https://it.wikipedia.org/wiki?curid=564535", "title": "Hardline", "text": "Gli Hardline sono un gruppo hair metal statunitense fondato a Los Angeles nel 1992 dai fratelli Johnny e Joey Gioeli.\nStoria.\nLe origini nei Brunette.\nJohnny e Joey Gioeli (nati rispettivamente Giovanni Giuseppe Baptista e Giuseppe Giovanni Antonio Gioeli nel 1965 e 1967 a New York) iniziarono la loro carriera musicale a Lancaster, Pennsylvania nella band Killehit. I due assunsero gli pseudonimi di Johnny Law e Jo-Jo Law, il primo come cantante/batterista, ed il secondo come chitarrista. La formazione venne completata con il chitarrista Christopher Paul ed il bassista Jay Scott King. Questa formazione ottenne un buon successo nella East Coast, divenendo una delle club band di spicco in Pennsylvania. Il gruppo arruol\u00f2 come chitarrista temporaneo l'allora membro dei Lion Doug Aldrich in occasione di un tour in Texas nel periodo in cui Paul non pot\u00e9 partecipare alle esibizioni.\nNell'estate del 1987, i Killerhit erano pronti a trovare maggior fortuna al di fuori della zona. Seguendo il loro amico Bret Michaels, leader dei Poison, si ricollocarono a Hollywood, Los Angeles. Michaels diede loro il numero della pubblicitaria Debra Rosner, che subito divenne la loro manager. Resisi conto del fatto che nella band non figurava alcun componente biondo, il gruppo cambi\u00f2 nome in Brunette. Johnny era un batterista talentuoso, ma il suo interesse primario era cantare, quindi abbandon\u00f2 i tamburi per dedicarsi al ruolo di frontman vero e proprio. I Brunette quindi si misero alla ricerca di un nuovo batterista. Dopo alcuni mesi di ricerche, il gruppo non era stato in grado di trovare un batterista che soddisfacesse le loro esigenze. Improvvisamente, si present\u00f2 alle audizioni il nativo di Las Vegas Darek Thomas Cava. I Brunette conoscevano l'allora cantante dei Vinnie Vincent Invasion Mark Slaughter (futuro leader degli Slaughter), anche lui nativo di Las Vegas, e gli chiesero cosa ne sapesse sul conto di Derek. Slaughter raccomand\u00f2 alla band di reclutare il batterista, cos\u00ec questo verr\u00e0 immediatamente arruolato. La loro prima demo di 5 tracce venne prodotta da Dana Strum, anch'egli ex membro dei Vinnie Vincent Invasion, nonch\u00e9 bassista degli Slaughter (lo stesso uomo che present\u00f2 Randy Rhoads a Ozzy Osbourne). I Brunette ottennero presto popolarit\u00e0 attorno al circuito di Los Angeles. Nell'estate del 1988, il gruppo ebbe una geniale idea promozionale; noleggiarono un aeroplano ed attaccarono un'insegna luminosa con le scritte \"Brunette Rocks\" e \"Brunette attacks in August\" durante il concerto dei Van Halen al Monsters of Rock svoltosi al L.A. Coliseum, davanti a 90.000 spettatori. Questa prodezza, oltre far guadagnare ulteriore popolarit\u00e0 al quintetto, port\u00f2 la band all'ettenzione di Roman Coppola, figlio del noto regista Francis Ford Coppola e presidente della Commercial Pictures. Egli scelse i Brunette come star nel suo film \"Smash Crash and Burn\", nel quale recitarono il ruolo della band fittizia \"Royal Smash\". Inoltre la colonna sonora del film era stata composta dalla band con l'ausilio di Dana Strum alla produzione ed alla composizione di alcuni brani, assieme al ex batterista dei Vinnie Vincent Invasion Bobby Rock. Mark Slaughter partecip\u00f2 ai backing vocals in alcune delle tracce. Il film avrebbe dovuto essere realizzato nell'estate del 1989, ma a causa di alcune discrepanze, questo non venne mai pubblicato. Purtroppo il quintetto non riusc\u00ec mai a trovare un contratto discografico, cos\u00ec i fratelli Gioeli decisero di sciogliere la band nel 1991.\nNel 1992 Darek Thomas Cava partecip\u00f2 come session player al disco \"On Target\" dei Bangalore Choir, band fondata dall'ex cantante degli Accept David Reece, e qualche ex membro degli Hericane Alice. Jay Scott King entr\u00f2 nella AOR band canadese Big House nel 1989 con cui pubblic\u00f2 un disco omonimo nel 1992. Dave Marshall parteciper\u00e0 al disco di Fiona intitolato \"Squeeze\" nel 1992, poi raggiunger\u00e0 la band solista del frontman dei M\u00f6tley Cr\u00fce Vince Neil, partecipando al suo debutto solista dal titolo di \"Exposed\" nel 1993. Inoltre pi\u00f9 tardi suoner\u00e0 come turnista per gli Slaughter nel 1995 e nel 1997.\nLa carriera.\nDopo lo scioglimento della band, i fratelli Gioeli continuarono a suonare, componendo brani per un loro nuovo progetto in coppia, chiamato semplicemente \"Brothers\". All'epoca, Neal Schon, talentuoso chitarrista dei Journey e Bad English, aveva una relazione con la sorella dei fratelli Gioeli. Una mattina, Schon si trovava a casa della famiglia e ud\u00ec un rumore provenire dal soggiorno. Guard\u00f2 nella stanza e not\u00f2 Johnny e Joey prepararsi per questo nuovo progetto. Quella mattina i due stavano componendo il brano \"Face the Night\" (che 11 anni dopo apparir\u00e0 nel secondo album degli Hardline). Neal Schon rimase colpito dalla musica dei due fratelli e chiese loro se poteva diventare il loro produttore. Dopo aver iniziato a produrre, Schon volle per\u00f2 far parte del progetto. Inizialmente Johnny e Joey non acconsentirono poich\u00e9 avevano un'altra visione della band. Ma non pass\u00f2 molto tempo che i due cambiarono idea e lo accolsero nel gruppo come chitarrista solista. Il progetto, nato nel 1992, venne rinominato Hardline. Per completare la formazione, Schon chiam\u00f2 in causa il batterista dei suoi Bad English Deen Castronovo, mentre dietro le quattro corde figurava Todd Jensen. Quest'ultimo era stato membro della band di Portland, Oregon Sequel. Jensen aveva avuto delle esperienze con i Movie Star, un'altra band di Portland dalle quali ceneri nacquero i Black 'N Blue, poi negli American Man e negli Harlow, tutte band nel quale figurava il chitarrista Tommy Thayer (oggi nei Kiss). Il bassista inoltre raggiunse la band di David Lee Roth per un breve periodo come turnista, nel tour di \"A Little Ain't Enough\". Anche Deen Castronovo, prima dei Bad English, aveva avuto in precedenza collaborazioni illustri, prima con il virtuoso chitarrista Tony MacAlpine (oggi nella band di Steve Vai), poi nel progetto Cacophony dei guitar hero Marty Friedman (poi nei Megadeth) e Jason Becker (poi nella band di David Lee Roth).\nGli Hardline debuttarono a tre concerti da spalla ai Van Halen nell'aprile 1992. Quell'anno verr\u00e0 pubblicato il debutto discografico intitolato \"Double Eclipse\", prodotto da Neal Schon per la MCA Records. Il disco conteneva anche la traccia \"Dr. Love\", scritta da Mike Slamer, chitarrista dei City Boy e degli Streets. Il tastierista dei Journey Jonathan Cain contribu\u00ec alla composizione delle due tracce \"\"Everything\" (a cui contribu\u00ec anche Eddie Money) e \"I'll Be There\". Nell'album \u00e8 contenuta inoltre la traccia \"Hot Cherie\", cover di Danny Spanos del 1983 che era stata scritta dai membri degli Streetheart. La versione giapponese presentava in aggiunta la traccia bonus \"When Love Leads the Way\". Da questo album vennero estratte le tre hit \"Hot Cherie\", \"Takin` Me Down\" e \"Can't Find My Way\"\", di cui vennero poi girati dei videoclip. Seguirono tour con i Van Halen, gli Extreme e i Mr. Big, oltre ad intraprendere una serie di date nei club della zona. Dopo i tour di \"Double Eclipse\", gli Hardline ebbero un incontro con l'A&amp;R manager della MCA dell'epoca. Questa persona spieg\u00f2 alla band che voleva scegliere lui stesso il produttore del lavoro successivo. Neal Schon, responsabile della produzione del gruppo, aveva invece intenzione di produrre e mixare anche l'eventuale secondo capitolo degli Hardline, e non fu d'accordo con il manager. Tra i due nacquero delle incomprensioni, ed il giorno successivo a quell'incontro, gli Hardline persero il loro contratto con la MCA. Questa fu la fine della band. Schon e Castronovo decideranno di abbandonare il progetto, seguiti a ruota da Jansen. I fratelli Gioeli tentarono di continuare il progetto Hardline con nuovi musicisti, ma dopo qualche tempo, decisero di ritirarsi dalla scena musicale perch\u00e9 frustrati e delusi dalla realt\u00e0 del music business.\nPi\u00f9 tardi quell'anno, Jensen e Castronovo si unirono alla band solista di Paul Rodgers (ex-Free, Bad Company) come turnisti per intraprendere l'attivit\u00e0 live. L'ex bassista Todd Jensen appar\u00ec nel disco \"Guest List\" del chitarrista Marc Ferrari (ex Keel, Cold Sweat) nel 1996, poi raggiunse la band di Alice Cooper in tour nel 1997. Il brano \"Dr. Love\" venne reinterpretato dagli Steelhouse Lane, un gruppo gestito dallo stesso Mike Slamer, autore del brano, e venne inserito nel loro disco \"Metallic Blue\" nel 1998. Johnny Gioeli entrer\u00e0 nella band del guitar hero tedesco Axel Rudi Pell, registrando il disco \"Oceans of Time\" (1998). Gioeli incider\u00e0 con il chitarrista una lunga serie di dischi, e milita tutt'oggi nella band. Castronovo, dopo aver inciso materiale con noti personaggi come Steve Vai, Geezer Butler, James Murphy e Paul Rodgers, si riunir\u00e0 con Neal Schon nel 1998 quando sostitu\u00ec Steve Smith nei Journey.\nReunion.\nGioeli nel tardo 2000 annunci\u00f2 la reunion degli Hardline con il nuovo chitarrista Joey Tafolla (ex Tamplin, Jag Panzer) al posto di Neal Schon. A coprire il ruolo di batterista fu l'ex componente dei Vinnie Vincent Invasion, Nitro e Nelson Bobby Rock. Johnny Gioeli nel 2001 prest\u00f2 la sua voce nella traccia \"Live and Learn\" del chitarrista Jun Senoue, che venne incluso nella colonna sonora del videogioco \"Sonic Adventure 2\" per Sega Dreamcast. Allo stesso tempo la canzone degli Hardline \"Love Leads The Way\", originariamente inclusa come traccia bonus nella versione giapponese di \"Double Eclipse\", venne reinterpretata dal gruppo AOR italiano Khymera. Johnny Gioeli partecip\u00f2 anche a delle sessioni con l'ex chiarrista dei Lion e Bad Moon Rising Doug Aldrich nel suo album solista \"Alter Ego\" del 2001.\nNel 2002 verr\u00e0 pubblicato il secondo capitolo degli Hardline intitolato semplicemente \"Hardline II\". Il disco, prodotto da Bob Burch, verr\u00e0 pubblicato in Europa per l'etichetta italiana Frontiers Records. La formazione che registr\u00f2 le sessioni del disco era composta dall'ex chitarrista dei Le Mans Josh Ramos (oggi nei Two Fires), dal bassista Chris Maloney e dal tastierista Michael T Ross. Quest'album includeva anche qualche vecchia traccia riarrangiata dei Brunette (\"\"Do or Die\", \"Your Eyes\"\") oltre a vecchio materiale irrealizzato degli Hardline e nuovo materiale. Qualche settimana prima della pubblicazione del disco, il gruppo venne invitato a partecipare nel ruolo di headliner al britannico \"Gods festival\", evento dedicato alla musica AOR. Proprio durante questo concerto venne registrata la loro esibizione, poi pubblicata sul live CD/DVD \"Live at the Gods Festival 2002\" nel 2003 per la Frontiers. Il tastierista Michael T. Ross si riun\u00ec ai veterani Angel nel novembre 2003. Johnny Gioeli recit\u00f2 il personaggio \"Sultan Oddyfer\" nel disco \"In Search of The Little Prince\" della symphonic metal band italiana Genius.\nI fratelli Gioeli fondarono una fabbrica di dentifricio chiamata la White Overnight. Tuttavia, la Camera di Commercio di Los Angeles si occup\u00f2 dell'azienda poich\u00e9 giunsero diversi continui reclami sulla qualit\u00e0 scadente del prodotto.\nNel gennaio 2005 la band rese disponibile materiale raro sul sito ufficiale, come le demo dei Brunette, il disco \"The Double Eclipse Demos\" o il live album \"Hardline - Live in Auburn Hills 1992\", registrato nelle date di supporto ai Van Halen. Nel 2006 Johnny Gioeli e Michael T. Ross, parallelamente alla carriera con gli Hardline, raggiunsero un'altra band chiamata Accomplice, che aveva gi\u00e0 alle spalle un disco omonimo nel 2000. I due con il gruppo pubblicarono \"She's On Fire\" il 5 agosto 2006, disco sulle scie del progressive metal che verr\u00e0 pubblicato niente meno che da Derek Sherinian, tastierista noto per aver suonato con Dream Theater, Yngwie Malmsteen e Planet X. Ross partecip\u00f2 anche al disco dei Lizzy Borden \"Appointment With Death\" nello stesso anno.\nNel 2009 gli Hardline sono nuovamente entrati in studio per registrare il loro terzo album \"Leaving the End Open\", pubblicato il 17 aprile.\nNel 2012 la band cambia formazione: Johnny Gioeli viene affiancato dal tastierista e compositore italiano Alessandro Del Vecchio e da Thorsten Koehne (chitarra), Anna Portalupi (basso) e Francesco Jovino (batteria). Con questa line-up viene pubblicato a fine maggio il nuovo album \"Danger Zone\", distribuito dalla \"Frontiers Records\".\nMa in occasione del live dello Sweden Rock Festival la formazione varia ancora, al posto di Jovino e Koehne entrano Mike Terrana e il chitarrista Josh Remos (che aveva gi\u00e0 fatto parte della band dal 2002 al 2009)."}
{"id": "564537", "revid": "713714", "url": "https://it.wikipedia.org/wiki?curid=564537", "title": "Serie D 1965-1966", "text": "Il campionato di Serie D 1965-66 fu la diciassettesima edizione del edizione del campionato interregionale di calcio di quarto livello disputata in Italia.\nAggiornamenti.\nL'Unione Sportiva Pro Vercelli \u00e8 stata riammessa. Riammessa anche l'U.S. Sangiorgese, al posto della rinunciataria A.S. Andria (quest'ultima iscrittasi in Prima Categoria 1965-1966).\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nRisultati.\nSpareggio salvezza.\nLa ripetizione fu necessaria, secondo il regolamento del tempo, in quanto il primo spareggio era finito in parit\u00e0. La Pro Italia Galatina infine retrocesse per sorteggio sfavorevole.\nGirone F.\nClassifica finale.\nLegenda:\nNote:"}
{"id": "564539", "revid": "17654", "url": "https://it.wikipedia.org/wiki?curid=564539", "title": "Jorge dos Santos Filho", "text": ""}
{"id": "564540", "revid": "1833487", "url": "https://it.wikipedia.org/wiki?curid=564540", "title": "Harry Judd", "text": "\u00c8 principalmente conosciuto per essere il batterista del gruppo pop McFly.\nBiografia.\nHarry Judd nacque a Chelmsford, nell'Essex, da Christopher Judd ed Emma Williams. Ha un fratello ed una sorella maggiori.\nFrequent\u00f2 la Uppingham School, dove fu un membro della casata Fircroft, e si distinse nello sport del cricket, che decise per\u00f2 di lasciare per dedicarsi alla musica.\nCarriera.\nMcFly (2003-2013 e 2015-presente).\nNel 2003, partecip\u00f2 ad un'audizione, che gli permise di diventare il batterista del gruppo pop McFly. Fu in quest'epoca che abbandon\u00f2 la scuola per dedicarsi completamente alla musica.\nCon i McFly, vinse numerosi premi, tra cui un Guinness World Record, pubblic\u00f2 cinque album e gir\u00f2 un cortometraggio chiamato \"Nowhere Left to Run\". Nel 2006 partecip\u00f2 inoltre, insieme al resto della band, al film di Hollywood \"Baciati dalla Sfortuna\" con Lindsay Lohan.\nDopo una lunga pausa senza pubblicare nuovo materiale, i McFly ripresero a pubblicare canzoni inedite nell'autunno del 2019.\nMcBusted (2013-2015).\nTra il 2013 ed il 2015, si un\u00ec insieme agli altri membri dei McFly nel \"supergruppo\" McBusted, di cui facevano parte anche i membri dei Busted James Bourne e Matt Willis. Con i McBusted, partecip\u00f2 a due tour e pubblic\u00f2 un album.\n\"Strictly Come Dancing\".\nNel 2011, Judd partecip\u00f2 come concorrente al programma di ballo \"Strictly Come Dancing\" (\"Ballando con le Stelle\"), al fianco della professionista Aliona Vilani. La coppia si distinse per tutta la durata del programma, e durante la finale, Judd fu proclamato vincitore.\nVita privata.\nIl 21 dicembre 2012 spos\u00f2 la violinista Brittany \"Izzy\" Johnston, conosciuta nel Regno Unito anche per essere stata una finalista della seconda edizione di \"Britain's Got Talent\" nel 2008 insieme al suo gruppo di archi, Escala.\nLa coppia ha due figli."}
{"id": "564542", "revid": "120633089", "url": "https://it.wikipedia.org/wiki?curid=564542", "title": "Esilio (astrologia)", "text": "L'esilio in astrologia \u00e8 una condizione di afflizione di un pianeta o luminare quando questo \u00e8 posto nel segno zodiacale o nei due segni opposti ai propri domicili astrologici. L'esilio \u00e8 una delle debilit\u00e0 astrologiche che legano ogni pianeta e luminare ai diversi segni zodiacali.\nSecondo la teoria astrologica, le caratteristiche di pianeti e luminari si manifestano comunque, ma con pi\u00f9 difficolt\u00e0 quando essi si trovano nel loro esilio. Gli esilii dei pianeti sono i segni zodiacali esattamente in opposizione ai loro domicili, ovvero a 180\u00b0 di distanza rispetto a questi ultimi.\nOpposto all'esilio vi \u00e8 il domicilio."}
{"id": "564544", "revid": "287204", "url": "https://it.wikipedia.org/wiki?curid=564544", "title": "Vespa Rally 200", "text": ""}
{"id": "564551", "revid": "124548497", "url": "https://it.wikipedia.org/wiki?curid=564551", "title": "Esaltazione (astrologia)", "text": "Lesaltazione \u00e8 una delle cinque dignit\u00e0 astrologiche che legano ciascun pianeta ad alcuni segni zodiacali. Opposta all'esaltazione \u00e8 la caduta.\nEffetti.\nSecondo l'interpretazione astrologica, quando un pianeta si trova nel segno di esaltazione tutte le sue qualit\u00e0 (positive e negative) vanno considerate aumentate, cos\u00ec come vanno considerati aumentati tutti gli effetti (positivi e negativi) legati alla sua posizione e ai suoi aspetti con gli altri pianeti. La misura (qualitativa) di questo aumento va considerata inferiore rispetto al domicilio e superiore rispetto alle altre dignit\u00e0.\nAssegnazione delle esaltazioni.\nSecondo l'astrologia occidentale ogni pianeta pu\u00f2 avere la propria esaltazione in un solo segno. Storicamente il concetto di esaltazione esiste fin dall'astrologia ellenistica senza che ci fosse un reale consenso tra le varie scuole astrologiche; fu Claudio Tolomeo nel \"Tetrabiblos\" a sintetizzare in modo organico la questione ed attribuire le seguenti esaltazioni:\noltre a i nodi lunari\nEscludendo Mercurio, questa assegnazione \u00e8 quella pi\u00f9 spesso impiegata ancora oggi nell'astrologia occidentale.\nAll'interno dell'astrologia occidentale esistono alcune scuole che propongono sistemi alternativi nell'assegnazione\ndelle dignit\u00e0, comprese le esaltazioni; tra le altre quella di Lisa Morpurgo che propone una visione basata sulla dialettica degli opposti."}
{"id": "564556", "revid": "767487", "url": "https://it.wikipedia.org/wiki?curid=564556", "title": "Babylon Zoo", "text": "Babylon Zoo \u00e8 stato un gruppo di rock elettronico britannico (di Wolverhampton) attivo negli anni novanta, fondati da Jasbinder Mann (Dudley, 24 aprile 1971). \u00c8 ricordata soprattutto la loro canzone \"Spaceman\", resa celebre nel 1996 da un popolare spot della Levi's."}
{"id": "564557", "revid": "80614429", "url": "https://it.wikipedia.org/wiki?curid=564557", "title": "Case di tolleranza", "text": ""}
{"id": "564564", "revid": "439868", "url": "https://it.wikipedia.org/wiki?curid=564564", "title": "Soral", "text": "Soral (toponimo francese) \u00e8 un comune svizzero di 822 abitanti del Canton Ginevra.\nStoria.\nIl comune di Soral \u00e8 stato istituito nel 1850 con la soppressione del comune di Laconnex-Soral e la sua divisione nei nuovi comuni di Laconnex e Soral.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564571", "revid": "1776051", "url": "https://it.wikipedia.org/wiki?curid=564571", "title": "Perly-Certoux", "text": "Perly-Certoux (toponimo francese) \u00e8 un comune svizzero di 3\u00a0074 abitanti del Canton Ginevra.\nStoria.\nIl comune di Perly-Certoux \u00e8 stato istituito nel 1821 per scorporo da quello di Compesi\u00e8res.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564573", "revid": "4106", "url": "https://it.wikipedia.org/wiki?curid=564573", "title": "Perly", "text": ""}
{"id": "564575", "revid": "4106", "url": "https://it.wikipedia.org/wiki?curid=564575", "title": "Certoux", "text": ""}
{"id": "564578", "revid": "1652635", "url": "https://it.wikipedia.org/wiki?curid=564578", "title": "Battaglia di Mogadiscio", "text": "La battaglia di Mogadiscio fu uno scontro di vaste proporzioni svoltosi nella capitale somala tra il 3 ed il 4 ottobre del 1993, nel corso dell'operazione Restore Hope. Questa operazione, iniziata sotto l'egida delle Nazioni Unite, ha visto il susseguirsi di svariati scontri a fuoco di elevata intensit\u00e0, che hanno coinvolto truppe statunitensi, pakistane, malesi e di altre nazioni partecipanti all'operazione.\nTra questi scontri, tre in particolare si elevarono (per intensit\u00e0 e numero di vittime) al di sopra degli altri (che costituivano il quotidiano stillicidio del popolo somalo e di chi cercava di portargli aiuto); gli ultimi due assursero al ruolo poco felice di vere e proprie battaglie, con il concorso di unit\u00e0 meccanizzate, centinaia di soldati e vari velivoli di appoggio da parte delle forze UNITAF, contro migliaia di miliziani somali armati di armi automatiche, mitragliatrici e razzi anticarro, oltre che dell'uso strumentale della popolazione civile (come scudo umano).\nSulla battaglia \u00e8 stato scritto un saggio storico da Mark Bowden \"Black Hawk Down: A Story of Modern War\" e pubblicato per la prima volta negli Stati Uniti d'America nel febbraio 1999. Il libro che tratta della battaglia di Mogadiscio, \u00e8 stato pubblicato lo stesso anno in Italia da Rizzoli con il titolo Falco nero. Il film \"Black Hawk Down\" \u00e8 basato su questo libro.\nPremesse.\nNel 1991, in Somalia, si chiudeva il lungo periodo di potere del generale Siad Barre. Tale periodo perdurava dal 1969, anno nel quale un colpo di Stato aveva condotto il paese ad una organizzazione sociale e statale stabile, anche se sotto la forma di una dittatura.\nAd essa si sostituiva un periodo di instabilit\u00e0 e di scontri tra varie fazioni armate su base tribale, controllate da signori della guerra locali, nessuna delle quali in grado di prevalere sulle altre. Queste fazioni erano dotate di armi automatiche individuali, come il diffusissimo AK-47 \"Kalashnikov\", ma spesso anche di mitragliatrici pesanti e lanciarazzi anticarro portatili come l'RPG-7. Le bande si spostavano su mezzi del genere pi\u00f9 svariato, ma in particolare su fuoristrada e pick-up, ai quali spesso veniva aggiunto un supporto per una mitragliatrice o un cannone senza rinculo; questi mezzi venivano definiti in gergo, dalle forze ONU, \"tecniche\" (\"technical\" in inglese).\nLe Nazioni Unite, con la risoluzione n. 751 del 24 aprile 1992, votata dal Consiglio di sicurezza, autorizzavano l'operazione UNOSOM I (United Nations Operation in Somalia) con 4000 militari e circa 200 civili, al fine di sorvegliare la fragile tregua tra le fazioni e coadiuvare le varie organizzazioni non governative presenti sul territorio. Il 3 dicembre 1992, con la risoluzione n. 794, il Consiglio di Sicurezza autorizzava l'impiego di una forza multinazionale denominata UNOSOM II, che avrebbe dovuto ripristinare la sicurezza locale e favorire l'eventuale reinsediamento di un governo legittimo; quest'ultima operazione \u00e8 nota con il nome \"Restore Hope\" (\"Restaurare la Speranza\").\nAd essa seguirono vari episodi, tra i quali i tre descritti in seguito, che portarono invece le Nazioni Unite a dichiarare fallita la missione e a decidere il reimbarco dei contingenti internazionali. Il 16 dicembre 1994, su richiesta delle Nazioni Unite, gli Stati Uniti accettarono di guidare una forza multinazionale, costituita al fine di permettere alle forze dell'UNOSOM ancora presenti sul territorio di raggiungere Mogadiscio e di reimbarcarsi in condizioni di sicurezza.\nLa battaglia della Radio.\nIl 5 giugno 1993 forze pakistane, facenti parte dell'UNOSOM, tentarono di occupare la sede della radio di Mogadiscio, utilizzata da una delle fazioni in lotta, che faceva capo a Mohamed Farrah Aidid. La radio veniva usata dai miliziani per diffondere proclami inneggianti alla resistenza contro le truppe ONU, descritte come \"invasori\". La reazione dei guerriglieri somali fu violenta e, nello scontro che ne segu\u00ec, morirono 23 militari pakistani. I soldati superstiti furono costretti ad asserragliarsi all'interno della Manifattura Tabacchi. Intervenne quindi in aiuto oltre ad una forza di para' francesi una forza italiana meccanizzata, composta da blindati, carabinieri del 1\u00ba Reggimento carabinieri paracadutisti \"Tuscania\" e incursori paracadutisti del 9\u00ba Reggimento d'assalto paracadutisti \"Col Moschin\". Le forze italiane, pi\u00f9 con la persuasione e la tattica che con l'uso della forza, riuscirono a togliere i militari pakistani dalla spinosa situazione e recuperarono i cadaveri dei pakistani caduti.\nLa battaglia del Pastificio.\nIl 2 luglio 1993 forze italiane, divise in due colonne meccanizzate, effettuarono un rastrellamento nel quartiere Haliwaa, a nord di Mogadiscio. I vari obiettivi dell'operazione si trovavano vicini all'ex pastificio distrutto, vicino al quale era stato costituito un check-point, denominato appunto \"Check-point Pasta\". Secondo alcune fonti il vero scopo dell'operazione doveva essere la cattura di Aidid, ma nessuna conferma ufficiale \u00e8 mai stata data dalle autorit\u00e0 italiane.\nIn seguito a gravi disordini scoppiati nella zona, con larga partecipazione da parte della popolazione locale, a cui erano mischiati i cecchini, la situazione precipit\u00f2 a tal punto da richiedere rinforzi alla colonna che si trovava in prossimit\u00e0 del pastificio.\nAlcuni mezzi blindati italiani vennero immobilizzati con razzi anticarro e solo l'intervento della colonna di soccorso, dotata dei blindati pesanti (Centauro) dell'8\u00ba Reggimento \"Lancieri di Montebello\", e l'appoggio degli elicotteri, permisero ai soldati sotto il fuoco di sganciarsi, con i miliziani che sparavano tra la folla vociante facendosi scudo di donne e bambini.\nIl bilancio delle perdite fu di 3 morti e 36 feriti da parte italiana e di un numero imprecisato da parte dei miliziani e dei civili somali.\n ovviamente, nessun riscontro ufficiale \u00e8 disponibile.\n3 ottobre 1993.\nIl mattino del 3 ottobre, l'intelligence del contingente UNITAF afferm\u00f2 che molti dei pi\u00f9 importanti uomini del signore della guerra Mohammed Farah Aidid si erano riuniti in un palazzo nel cuore di Mogadiscio. Il piano consisteva nell'avvicinarsi con quattro MH-60 Black Hawk, che avrebbero calato i soldati intorno al perimetro, e far atterrare sul tetto i pi\u00f9 leggeri MH-6 Little Bird, per permettere ai soldati di fare irruzione dall'alto dell'edificio di tre piani. Questo piano era gi\u00e0 stato usato molte volte in precedenza e, dato che aveva sempre funzionato, si decise di metterlo in pratica ancora una volta. Nessuno avrebbe mai immaginato che questa decisione avrebbe potuto appendere ad un filo le vite di 18 soldati americani.\nAlle 14:32 dello stesso giorno, gli elicotteri decollarono dalla base americana, nell'aeroporto di Mogadiscio, insieme a un convoglio che avrebbe poi dovuto recuperare gli ostaggi e riportare tutti alla base. Si contava di rientrare entro mezz'ora.\nIl piano venne messo in pratica e i \"chalk\" (cos\u00ec venivano chiamati i soldati che avrebbero dovuto difendere il perimetro) si calarono con le corde dai Black Hawk. Il pilota del Black Hawk con nominativo di chiamata \"Super 6-4\", Michael Durant, per\u00f2, si posizion\u00f2 su un isolato distante dal punto di discesa, per cui, una volta a terra, la squadra avrebbe dovuto raggiungere il punto a piedi. Questo fu impedito da un soldato che perse il controllo della fune e cadde a terra rimanendo gravemente ferito ed impossibilitato a muoversi. Il giovane soldato era Todd Blackburn. Intanto gli uomini della Delta Force fecero irruzione nell'edificio e catturarono gli uomini, tra cui il pi\u00f9 anziano collaboratore di Aidid.\nL'abbattimento dei Black Hawk.\nGli uomini vennero caricati sui grossi veicoli Humvee e, mentre il convoglio si preparava a tornare alla base sotto il fuoco nemico, il Black Hawk \"Super 6-1\", pilotato dal CWO (Chief Warrant Officer, un grado americano riservato agli specialisti, assimilato quasi a quello di ufficiale, ma inferiore a quello di O-1 e al corrispondente NATO OF-1) Cliff Wolcott precipit\u00f2 a causa di un razzo RPG-7 lanciato sul rotore di coda, danneggiato il quale l'elicottero inizi\u00f2 a ruotare in modo incontrollato. Tutti gli uomini e l'intero convoglio vennero mandati in soccorso al Black Hawk abbattuto, e nella strada recuperarono anche i feriti durante gli scontri.\nDurante la fase di recupero dell'equipaggio del primo elicottero, un secondo Black Hawk del 160th Special Operations Aviation Regiment, con nome in codice \"Super 6-4\", pilotato dal CWO Michael Durant, fu abbattuto, costringendo il comando a pianificare un'operazione in grande stile, che coinvolgeva anche truppe pakistane e malesi. A difesa dell'equipaggio si offrirono due membri della Delta Force, il \"sergeant first class\" Randall Shughart ed il \"master sergeant\" Gary Gordon (decorati con la Medal of Honor del Congresso degli Stati Uniti postuma), che furono inseriti da uno degli elicotteri in volo e morirono durante i combattimenti, riuscendo a salvare la vita di Durant, che per\u00f2 fu preso prigioniero.\nInfine, un terzo Black Hawk, con a bordo una squadra di recupero, fu colpito e costretto ad un atterraggio d'emergenza al Porto Nuovo. Scesa la notte, le diverse squadre a terra si trincerarono in vari edifici della citt\u00e0, in attesa dei soccorsi, mentre gli elicotteri MH-6 Little Bird, gli unici equipaggiati per le operazioni di attacco notturno, pattugliavano il cielo, scoraggiando attacchi in massa da parte dei miliziani. Nessun aiuto fu chiesto per l'occasione al contingente italiano, che pure disponeva di carri M60A1 ed elicotteri d'attacco corazzati A129 Mangusta, forse per le divergenze occorse nelle precedenti operazioni, comprese le polemiche dopo la battaglia del Pastificio. A seguito delle trattative tra i miliziani e gli italiani per la ripresa del check-point \"pasta\" nel quartiere di Haliwaa, gli americani ritenevano che il contingente italiano avesse stretto un accordo segreto con Aidid.\nQuando, al mattino, la colonna di soccorso si mosse, sui mezzi non vi era posto per tutti e, anche a causa delle incomprensioni dovute alla lingua, oltre che allo stress dei guidatori, i mezzi si avviarono ad una velocit\u00e0 tale da non consentire alle truppe a piedi di tenere il passo, rendendoli ancora bersaglio dei miliziani somali fino al loro rientro allo stadio, base delle operazioni pakistane e posto di pronto soccorso.\nQuella che era iniziata come una veloce operazione di incursori, divenne una cruenta battaglia urbana, durata due giorni, alla fine della quale gli statunitensi contarono 19 morti (5 membri del 160th SOAR, 6 della Delta Force, 6 ranger, 1 del 14 Infantry Regiment e 1 della 10th Mountain di soccorso). Le perdite in feriti furono di 84 uomini, mentre i somali ebbero circa un migliaio di perdite, tra miliziani e civili, anche se sui dati esatti vi sono forti discordanze.\nMichael Durant, unico superstite dell'equipaggio del secondo elicottero, venne restituito dopo 11 giorni ai suoi connazionali.\nGli statunitensi affrontarono inizialmente l'operazione con sufficienza (ad esempio vennero lasciati al campo base i visori notturni, che invece sarebbero stati utilissimi), e inoltre gli altri contingenti alleati vennero informati solo dopo che sopraggiunse la situazione di emergenza (anche se ci\u00f2 potrebbe essere giustificabile come misura contro la fuga di notizie) e questo comport\u00f2 il ritardo nella partenza della colonna blindata pakistana di soccorso (da notare come gli statunitensi non avessero, in quella fase, veicoli corazzati in Somalia, per scelta politica).\nDifficile dare un giudizio definitivo sull'esito dei combattimenti: di certo i guerriglieri somali avevano a loro favore la conoscenza del territorio urbano e un numero soverchiante; le forze americane, d'altra parte, poterono contare su una nettissima superiorit\u00e0 in addestramento e tecnologia. L'epilogo della vicenda fu scioccante per i mass media occidentali: i corpi denudati e straziati di alcuni soldati statunitensi non recuperati dai compagni, furono esibiti per le strade di Mogadiscio e restituiti ai connazionali solo alcuni giorni dopo.\n3 ottobre 1993.\n14:49 \u2014 Vengono identificati gli obiettivi principali della missione, si prepara la cattura dei leader del Habr Gidr Clan, che si suppongono trovarsi nel centro della citt\u00e0 di Mogadiscio.\n15:32 \u2014 Viene lanciata l'operazione. Vengono dispiegati 19 elicotteri, 12 veicoli e 160 soldati.\n15:42 \u2014 Inizia l'assalto. Unit\u00e0 della Delta Force assaltano ed occupano l'edificio principale, nel quale si suppone si trovino i vertici della fazione di Aidid. Alcuni Ranger vengono elitrasportati nel teatro operativo per stabilire un perimetro di difesa intorno all'edificio. Nel corso delle primissime fasi un Ranger, \"private first class\" Todd Blackburn, cade dall'elicottero da una altezza di circa 20 metri mentre si prepara a calarsi con l'ausilio di una fune.\n15:47 \u2014 Un imprecisato numero di civili e miliziani si dirige verso il teatro operativo.\n15:58 \u2014 Uno dei veicoli, un M939 Truck, viene colpito da un razzo RPG 7 sparato da alcuni miliziani. Di conseguenza rimangono feriti diversi soldati statunitensi.\n16:00 \u2014 Gruppi di miliziani iniziano a convergere in maniera massiccia nei pressi del teatro operativo.\n16:02 \u2014 Il convoglio, a cui era stato assegnato il compito di trasportare i prigionieri catturati presso la base statunitense, riferisce di avere catturato 21 persone tra le quali diversi leader e che si appresta a fare rientro alla base. Contemporaneamente un convoglio composto da 3 veicoli si distacca dalla colonna principale per trasportare il soldato Blackburn il prima possibile alla base.\n16:15 \u2014 Nonostante il convoglio abbia comunicato di essere pronto a lasciare l'area in cui si \u00e8 svolta l'operazione, tutti i veicoli sono ancora fermi a causa di diversi malintesi e problemi di comunicazione tra le diverse unit\u00e0 coinvolte nell'operazione. Solo dopo diversi minuti i membri della Delta Force riescono a caricare i prigionieri a bordo dei veicoli.\n16:20 \u2014 Il primo Black Hawk, con nome in codice \"Super 6-1\", viene colpito da un RPG e precipita ad alcuni isolati da dove si trova il convoglio.\n16:22 \u2014 L'area nella quale \u00e8 precipitato \"Super 6-1\" viene occupata dai miliziani.\n16:26 \u2014 Il convoglio con i prigionieri si mette in moto per recarsi sul sito dove \u00e8 precipitato \"Super 6-1\". Al Black Hawk \"Super 6-4\" viene impartito l'ordine di prendere il posto di \"Super 6-1\" e di scortare il convoglio.\n16:28 \u2014 Ricerca e soccorso di \"Super 6-1\": la squadra di recupero si cala sul luogo dello schianto per recuperare il personale dell'elicottero abbattuto e trova 3 superstiti, ma pilota e co-pilota sono morti.\n16:35 \u2014 Il convoglio perde l'orientamento nelle strette strade e vie di Mogadiscio. Nell'intento di raggiungere il sito dove si trova \"Super 6-1\" subisce gravi perdite.\n16:40 \u2014 Il Black Hawk \"Super 6-4\", pilotato da Michael Durant, viene colpito da un razzo RPG e precipita. Il velivolo una volta schiantatosi viene in breve tempo preso di mira dai miliziani.\n16:42 \u2014 Due tiratori scelti della Delta Force, il sergeant first class Randall Shughart e il master sergeant Gary Gordon, richiedono al comando il permesso di raggiungere il sito dove \u00e8 precipitato \"Super 6-4\" per fornire protezione all'equipaggio dell'elicottero.\n16:54 \u2014 Il convoglio, dopo aver perso completamente l'orientamento nei vicoli della citt\u00e0, decide di interrompere l'operazione di soccorso verso \"Super 6-1\" e di fare rientro alla base per riorganizzare le operazioni di salvataggio e scaricare morti e feriti.\n17:03 \u2014 Una Quick Reaction Force viene inviata dal comando principale nell'intento di raggiungere \"Super 6-4\" ma si imbatte immediatamente in una ostinata resistenza da parte dei miliziani.\n17:34 \u2014 Sia la Quick Reaction Force che il convoglio con i prigionieri fanno rientro alla base dopo aver subito gravi perdite. Una squadra di Ranger tenta comunque di raggiungere a piedi il sito dove \u00e8 precipitato \"Super 6-4\", ma subisce anch'essa delle perdite.\n17:40 \u2014 Shughart e Gordon rimangono uccisi nel tentativo di proteggere il relitto di \"Super 6-4\" dai miliziani, in enorme vantaggio numerico. Durant viene preso prigioniero.\n17:45 \u2014 Entrambi i convogli fanno rientro alla base. Nel frattempo 99 soldati sono ancora intrappolati presso il sito dove \u00e8 precipitato \"Super 6-1\"; tra questi si trova anche il caporale Smith, gravemente ferito. Una richiesta di evacuarlo con urgenza viene inoltrata al comando.\n19:08 \u2014 Il Black Hawk \"Super 6-6\" effettua un rifornimento d'emergenza sul sito dove si trovano i 99 soldati intrappolati nella citt\u00e0, rifornendoli d'acqua, munizioni e beni di prima necessit\u00e0. A causa del fuoco nemico di cui \u00e8 stato oggetto, \"Super 6-6\" non riesce ad effettuare un atterraggio per evacuare il caporale Smith e deve quindi fare rientro alla base.\n20:27 \u2014 Il caporale Jamie Smith muore.\n21:00 \u2014 Su urgente richiesta del comando americano viene creata una Task Force per soccorrere i soldati intrappolati nella citt\u00e0. Il convoglio che dovr\u00e0 soccorrere i soldati sar\u00e0 composto dalla decima divisione da montagna, carri armati del contingente pachistano e veicoli corazzati della Malaysia.\n23:23 \u2014 Il convoglio si mette in movimento.\n4 ottobre 1993.\n00:00 \u2014 I ranger sono ancora intrappolati all'interno della citt\u00e0 senza nessun equipaggiamento notturno.\n01:55 \u2014 La prima met\u00e0 del convoglio raggiunge il sito dove \u00e8 precipitato \"Super 6-1\", mentre la seconda met\u00e0 viene inviata sul sito dove \u00e8 precipitato \"Super 6-4\". Durant ed il suo equipaggio non vengono trovati.\n03:00 \u2014 Nonostante i ripetuti tentativi, i ranger non sono ancora riusciti a rimuovere la salma di Elvis Wolcott, il pilota di \"Super 6-1\".\n05:30 \u2014 La colonna finalmente abbandona i siti dove sono precipitati gli elicotteri. Alcuni dei Ranger che non hanno trovato posto sui mezzi blindati devono percorrere il tragitto fino alla base del contingente pachistano a piedi. La strada che il convoglio percorre diviene in seguito noto come il miglio di Mogadiscio.\n06:30 \u2014 Il convoglio fa rientro alla base del contingente americano. Viene confermata la morte di 13 militari statunitensi, 73 feriti e 6 dispersi. 5 dei 6 dispersi saranno dichiarati morti in seguito portando il numero dei caduti a 18.\nConclusione e conseguenze.\nMilitarmente, l'operazione \u00e8 stata un successo, considerato che tutti gli obbiettivi sono stati catturati entro i tempi previsti e sono stati riportati vivi alla base. Dal punto di vista umanitario, per\u00f2, la missione fu una grave mancanza, con la perdita di 18 soldati statunitensi e un diciannovesimo morto il giorno dopo, la pi\u00f9 grave perdita di vite umane da parte dell'esercito americano dopo la guerra del Vietnam. Sono stati commessi errori dal punto di vista tattico, a partire dal fatto che si \u00e8 deciso di mettere in atto un piano che era stato utilizzato molte volte per obiettivi precedenti. Questo ha dato il tempo ai miliziani somali di organizzarsi in tempo anche perch\u00e9 l'operazione \u00e8 stata eseguita nel \"centro operativo\" di Aidid, il Mercato Bakara.\nLe pesanti perdite in vite umane avvenute in questi episodi, oltre a quelle che hanno costellato il resto della missione in Somalia, sono rese ancora pi\u00f9 tragiche dal fallimento della missione stessa. L'ONU non \u00e8 mai realmente riuscita a far raggiungere un accordo tra le parti ad un tavolo negoziale, affidandosi alla presenza di forze sul campo per imporre la pace ad un popolo privo di identit\u00e0 nazionale e quindi troppo facilmente strumentalizzabile da interessi interni ed esterni.\nIl risultato \u00e8 stato, in base a posizioni espresse da varie fonti, quello di minare ancora una volta la credibilit\u00e0 delle Nazioni Unite, tanto pi\u00f9 se si considera che durante la missione il Segretario, Boutros Boutros-Ghali, era africano (precisamente egiziano) ed avrebbe dovuto quindi potersi avvalere di un prestigio personale per ovvie ragioni geografiche, oltre che del peso del suo mandato; per esempio il senatore statunitense Bob Dole, dopo l'episodio ed il cambio di linea del presidente Clinton, dichiar\u00f2: \"what we were going to do, not Boutros-Ghali\" (\"faremo quello che dobbiamo fare noi, non quello che dice Boutros-Ghali\"); inoltre i paesi coinvolti nella missione come guida (Stati Uniti in testa) sono stati visti pi\u00f9 come potenze neo-colonialiste che come soccorritori.\nOltre alle interazioni esterne, il tribalismo africano e i grandissimi interessi dei signori della guerra locali, legati al traffico di droga, delle armi e forse anche dei rifiuti tossici, che hanno visto tra le vittime i giornalisti italiani Ilaria Alpi e Miran Hrovatin, hanno concorso non poco a generare e mantenere una situazione di instabilit\u00e0 che dura tutt'oggi.\nL'esito infausto dell'intervento nel suo complesso e, in particolare, l'impressione suscitata nell'opinione pubblica americana dall'abbattimento dell'elicottero e dal massacro dei militari statunitensi, sono stati probabilmente determinanti nell'atteggiamento attendista americano tenuto nei confronti del genocidio in Ruanda cinque mesi dopo, o ad Haiti o in Bosnia."}
{"id": "564581", "revid": "228587", "url": "https://it.wikipedia.org/wiki?curid=564581", "title": "Bardonnex", "text": "Bardonnex (toponimo francese) \u00e8 un comune svizzero di 2\u00a0215 abitanti del Canton Ginevra.\nStoria.\nIl comune di Bardonnex \u00e8 stato istituito nel 1851 con la soppressione del comune di Compesi\u00e8res e la sua divisione nei nuovi comuni di Bardonnex e Plan-les-Ouates; da allora la localit\u00e0 di Compesi\u00e8res \u00e8 una frazione di Bardonnex.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Bardonnex sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564582", "revid": "10137", "url": "https://it.wikipedia.org/wiki?curid=564582", "title": "Vlad III Dracula", "text": ""}
{"id": "564587", "revid": "767487", "url": "https://it.wikipedia.org/wiki?curid=564587", "title": "Bonfire (gruppo musicale)", "text": "I Bonfire sono un gruppo heavy metal tedesco, nato inizialmente nel 1972 come \"Cacumen\" e poi rinominato con il nome attuale nel 1986.\nBiografia.\nI Bonfire nascono nel 1972 come \"Cacumen\" e nel 1986 cambiano nome appena prima della pubblicazione del loro disco d'esordio \"Don't Touch the Light\", che utilizzava gli standard hard rock degli Scorpions rivitalizzandoli in chiave class metal.\nIl secondo lavoro usc\u00ec gi\u00e0 nel 1987, si chiamava \"Fireworks\" e si avvalse della produzione di Michael Wagener e del contributo nel songwriting di Desmond Child, Jack Ponti e Joe Lynn Turner. Il disco fu molto gradito dai rockers di mezzo mondo, tanto che raggiunse le 100.000 copie vendute, e vide la band impegnata in una parte del tour 1988 dei Judas Priest.\nNel 1989 usc\u00ec su major il terzo disco \"Point Blank\" che conferm\u00f2 il livello qualitativo della band. Sempre in questo anno, i Bonfire parteciparono alla colonna sonora del film di Wes Craven \"Sotto Shock\", con la canzone \"Sword and Stone\", scritta a quattro mani da Desmond Child e Paul Stanley.\nDal 1991 in poi la band produsse album qualitativamente minori, come il successivo \"Knock Out\", prodotto da Reinhold Mack le cui vendite si attestarono intorno alle 60.000 copie e Lessman e Ziller, quando pubblicarono il disco \"Feels Like Coming Home\" nel 1996 con 10.000 copie vendute Questa tradizione verr\u00e0 interrotta nel 2001 con l'uscita di \"Strike Ten\".\nNel 2002 pubblicarono la raccolta \"29 Golden Bullets\" ed il doppio live album \"Live Over Europe\". La band pubblic\u00f2 il nuovo album \"Double X\" nell'aprile 2006; i componenti erano: Claus Lessmann e Hans Ziller assieme al chitarrista Chris Limburg, il bassista Uwe Koehler ed il batterista Juergen Wiehler.\nDopo l'abbandono dello storico membro Claus Lessmann, i Bonfire, con il cantante statunitense David Reece alla voce, pubblicano due nuovi album (Glorious nel 2015 e Pearls nel 2016).\nNel 2016 lascia la band anche David Reece e i Bonfire ingaggiano al suo posto il giovane cantante Alexx Stahl.\nCon Stahl alla voce, i Bonfire ritrovano l'energia e lo smalto dei vecchi tempi, pubblicando altri quattro album (Byte the bullet nel 2017, l'album di cover Legends nel 2018, Temple of Lies nello stesso 2018 e Fistful of Fire nel 2020).\nNel 2021 pubblicano l'album \"Roots\", una raccolta dei migliori brani dei Bonfire in versione unplugged, oltre a 5 canzoni inedite."}
{"id": "564588", "revid": "1543377", "url": "https://it.wikipedia.org/wiki?curid=564588", "title": "Osservazione di Marte", "text": "L'osservazione di Marte \u00e8 strettamente legata alle condizioni di osservabilit\u00e0 del pianeta, ossia in base al tipo di opposizione: se afelica o perielica; la forte variazione di diametro infatti consente differenti capacit\u00e0 osservative.\nNelle migliori condizioni (diametro massimo, altezza massima dall'orizzonte, condizioni meteo ecc.) il pianeta mostra chiaramente, con un telescopio di 200\u00a0mm, le calotte polari, diversi dettagli superficiali, e persino le nubi in sospensione.\nPoich\u00e9 l'orbita di Marte \u00e8 esterna rispetto a quella terrestre, il pianeta rosso non attraversa un ciclo di fasi come accade ai pianeti pi\u00f9 interni, anche se, quando si trova ad una elongazione di circa novanta gradi dal Sole, Marte mostra una chiara fase gibbosa.\nL'osservazione della superficie.\nLa superficie di Marte \u00e8 osservabile tramite l'uso di filtri rossi (W25), che permettono di enfatizzare i dettagli scuri della superficie. I dettagli corrispondono a variazioni di albedo della superficie, ed essi mutano nel tempo. Tuttavia molte delle strutture storiche rimangono sostanzialmente invariate nel tempo (\"Syrtis Major, Hellas, Sinus Meridiani\" ecc).\nLe tempeste di sabbia.\nPeriodicamente la superficie \u00e8 interessata da fenomeni intensi di tempeste di sabbia a causa delle variazioni termobariche dell'atmosfera. Diversamente dalla Terra, questi fenomeni riescono ad interessare il pianeta nella sua globalit\u00e0, sollevando polvere e occultando totalmente la visione superficiale. In questo caso per intere settimane al telescopio non \u00e8 possibile riscontrare alcun dettaglio.\nLe calotte polari.\nLe calotte polari di Marte mostrano evidenti variazioni stagionali. Dipendentemente dalla stagione, si pu\u00f2 osservare un restringimento o un'espansione della struttura ghiacciata. Tramite opportune tecniche \u00e8 possibile eseguire misure della regressione e accertare numericamente la sua variazione.\nLe nubi.\nNon di rado, \u00e8 possibile osservare strutture nuvolose presenti. Molte di esse hanno una diversa origine, alcune sono prodotte dalle variazioni di temperatura per il sopraggiungere del giorno o della notte (nubi mattutine o serali), mentre altre sono nubi tipiche di alcune regioni come picchi di caldere vulcaniche (Olympus Mons) o depressioni (Hellas Planitia). Alcuni di questi fenomeni si dissolvono nel giro di alcune ore."}
{"id": "564590", "revid": "7", "url": "https://it.wikipedia.org/wiki?curid=564590", "title": "Case chiuse", "text": ""}
{"id": "564591", "revid": "1776051", "url": "https://it.wikipedia.org/wiki?curid=564591", "title": "Confignon", "text": "Confignon (toponimo francese) \u00e8 un comune svizzero di 4\u00a0618 abitanti del Canton Ginevra.\nStoria.\nIl comune di Confignon \u00e8 stato istituito nel 1851 con la soppressione del comune di Onex-Confignon e la sua divisione nei nuovi comuni di Confignon e Onex.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nConfignon \u00e8 servito dalla rete tranviaria di Ginevra (linea 14).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564592", "revid": "64688", "url": "https://it.wikipedia.org/wiki?curid=564592", "title": "L\u00e9vi-Strauss", "text": ""}
{"id": "564595", "revid": "25540", "url": "https://it.wikipedia.org/wiki?curid=564595", "title": "Giant (gruppo musicale)", "text": "I Giant sono un gruppo hard rock statunitense fondato nel 1987 e originario di Nashville, Tennessee.\nBiografia.\nI Giant vennero formati a Nashville nel 1987 e composti da una serie di grandi session player: i fratelli Dann e David Huff, rispettivamente voce/chitarra e batteria, il tastierista Alan Pasqua ed il bassista Mike Brignardello. I fratelli Huff, nativi di Nashville, avevano avuto in precedenza un'esperienza con una AOR band cristiana, i White Heart, prima di intraprendere la pi\u00f9 proficua carriera di turnisti. Dann Huff, in particolare, aveva registrato del materiale con diversi noti artisti come Bob Seger, Madonna, Whitesnake (nel leggendario album \"1987\") e Van Stephenson. Pasqua, proveniente dal New Jersey, aveva anch'egli collaborato con gli Whitesnake e Van Stephenson tra la lunga lista di altri nomi importanti, tra cui Eddie Money, Sammy Hagar, House of Lords, Carlos Santana, Bob Dylan, Pat Benatar. Huff e Pasqua si erano conosciuti nel circuito dei musicisti turnisti quando il primo si ricolloc\u00f2 da Nashville a Los Angeles. La coppia aveva gi\u00e0 provato a fondare una propria band in precedenza, ma i due non si trovarono con gli altri candidati ad entrare nel progetto fino a quando Dann invit\u00f2 il fratello David e il nativo di Memphis Mike Brignardello.\nIl disco di debutto \"Last of the Runaways\", pubblicato nel 1989 per la A&amp;M Records, trov\u00f2 un immediato riscontro all'interno del pubblico AOR di tutto il mondo. Il singolo estratto \"I'll See You in My Dreams\" raggiunse la top 20 della Billboard Hot 100. L'album venne registrato in Inghilterra e prodotto da Terry Thomas, ex chitarrista dei Charlie, una AOR band britannica. A partecipare nel ruolo di corista fu il frontamn dei Fastway Lea Hart. I Giant presto intrapresero delle date che toccarono anche la Gran Bretagna con il supporto del secondo chitarrista Mark Oakley, curiosamente cugino di Brignardello e diplomato al \"Guitar Institute of Technology\" di Los Angeles per appoggiare Dann Huff e permettergli di dedicarsi pi\u00f9 strettamente al ruolo di frontman.\nNel 1990 viene pubblicata la raccolta \"It Takes Two + Giant Live!\", mentre l'anno successivo Huff, Pasqua e Brignardello suonarono nel disco \"Heart in Motion\" di Amy Grant.\nA seguito del cambio di etichetta spostandosi sotto la Epic Records, i Giant registrarono il secondo disco in studio, \"Time to Burn\", che, come il precedente, venne prodotto da Terry Thomas. Pasqua abbandon\u00f2 la formazione poich\u00e9 si disse contrario ad intraprendere il tour a causa di impegni familiari. Egli continu\u00f2 comunque la sua carriera come turnista e venne sostituito da Larry Hall. Malgrado la perdita del tastierista, i Giant continuarono la loro carriera orientando maggiormente il loro sound sui riff di chitarra. \"Time To Burn\" infatti presentava sonorit\u00e0 pi\u00f9 dure e fu anche per questo che fall\u00ec nelle classifiche. In questo periodo per\u00f2, nonostante il gruppo fosse riuscito a costruirsi un grande pubblico, decise di annunciare lo scioglimento nel 1992 a causa dell'insuccesso generale.\nDan Huff si orient\u00f2 verso strade pi\u00f9 dure quando produsse due dischi dei Megadeth: \"Cryptic Writings\" (1997) e \"Risk\" (1999). I Giant annunciarono la reunion nel 2000 quando l'etichetta italiana Frontiers Records diffuse la notizia che i fratelli Huff e Mike Brignardello si erano riuniti per un nuovo album. Il terzo capitolo degli statunitensi venne intitolato \"III\" e vide la luce nel dicembre 2001. Segu\u00ec l'album dal vivo \"Live and Acoustic\" nel 2003, disco registrato nella tourn\u00e9e successiva all'uscita di \"Time To Burn\".\nAlla fine del 2009 un comunicato stampa&lt;ref name=\"myspace.com/frontiersrecords\"&gt;The Return of GIANT - MySpace-blog | van Frontiers Records &lt;/ref&gt; emesso dalla band in congiunzione con l'etichetta Frontiers Records ha annunciato il ritorno discografico previsto nel 2010 con una nuova formazione che vede l'ex Strangeways, Terry Brock alla voce e il chitarrista dei Winger, John Roth prendere il posto di Dann Huff, il quale pur prendendo parte alle sessioni di scrittura dei nuovi brani e suonando alcune parti di chitarra, ha deciso di non far pi\u00f9 parte della band. Il disco fu pubblicato con titolo \"Promise Land\"."}
{"id": "564598", "revid": "4175", "url": "https://it.wikipedia.org/wiki?curid=564598", "title": "Plan-les-Ouates", "text": "Plan-les-Ouates \u00e8 un comune della Svizzera nel Canton Ginevra; ha lo status di citt\u00e0.\nStoria.\nIl comune di Plan-les-Ouates \u00e8 stato istituito nel 1851 con la soppressione del comune di Compesi\u00e8res e la sua divisione nei nuovi comuni di Bardonnex e Plan-les-Ouates.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Plan-les-Ouates sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nSport.\nA Plan-les-Ouates ha sede la squadra di football americano dei Geneva Whoppers, militante nella lega indipendente NSFL, il cui titolo ha vinto nel 2015."}
{"id": "564600", "revid": "64688", "url": "https://it.wikipedia.org/wiki?curid=564600", "title": "Jaspers", "text": ""}
{"id": "564603", "revid": "62004", "url": "https://it.wikipedia.org/wiki?curid=564603", "title": "Bench rest", "text": "Il Bench Rest \u00e8 una particolare specialit\u00e0 di tiro a segno con carabine di altissima precisione, di calibri medio/piccoli, su bersagli posti a distanze di 100 \u2013 200\u00a0\u2013 300\u00a0m in Europa mentre in America si arriva a distanze di 450 yard 600 e 900 yard pari a 411, 550 e 820\u00a0m e negli ultimi anni, con l'avvento del piccolo calibro, il tiro di precisione lo ha coinvolto su distanze tra i 50 e i 100\u00a0m. \nDue sono le categorie in cui si suddivide il Bench Rest: CENTERFIRE che comprende tutti quei calibri aventi l'innesco al centro del bossolo e il RIMFIRE che presenta l'innesco sul perimetro esterno del bossolo, e comprende, prevalentemente il calibro 22 LR (5,6\u00a0mm di diametro con il bossolo lungo 15\u00a0mm circa)\nNormalmente queste armi vengono costruite o preparate su specifica richiesta del tiratore, tali da soddisfare le esigenze personali per il conseguimento della massima precisione, divenendo in pratica non pi\u00f9 delle semplici armi ma dei veri e propri \"strumenti da tiro\" che in abbinamento ad una specifica munizione preparata unicamente per quella specifica arma dallo stesso tiratore, sono oggi capaci di produrre un solo foro sul bersaglio anche dopo pi\u00f9 colpi esplosi.\nI calibri pi\u00f9 frequentemente utilizzati erano in origine il .308 Win. (308 Winchester), 223 Rem. (cio\u00e8 la versione civile del 5,56x45 NATO) ed infine quello che poi \u00e8 divenuto il riferimento a livello mondiale, il 6 PPC (6\u00a0mm Palmisano-Pindell Cartridge, dal nome degli ideatori), ancora oggi ritenuto quello intrinsecamente pi\u00f9 preciso. Con l'aumentata distanza di tiro, spesso su spinta americana, si stanno sviluppando nuove munizioni da tiro capaci di raggiungere con estrema precisione distanze prima difficili da coprire. Il.300W.S.M.\nPer quanto concerne i calibri pi\u00f9 adatti al Bench Rest centerfire come il 6PPC, 22PPC, il 6BR e alcuni altri meno usati, i tiratori modificano i bossoli in funzione delle specifiche camerature realizzate da armaioli specializzati in maggior parte americani anche se da alcuni anni armaioli italiani hanno dimostrato di avere capacit\u00e0 se non uguali anche superiori agli americani stessi che da molti anni costruiscono e praticano il Bench Rest.\nDa qualche anno a questa parte, a causa degli alti costi dei calibri maggiori ed anche per la carenza di poligoni di tiro attrezzati per le maggiori distanze, ha preso piede il piccolo calibro .22 con il quale per\u00f2 si limita il tiro alla distanza di 50\u00a0m.\nLa precisione raggiunta da questo tipo di armi \u00e8 impressionante, \nLe cartucce sono per lo pi\u00f9 preparate dagli stessi tiratori con mezzi artigianali, ma estremamente sofisticati, in quanto le cartucce commerciali non sono di norma sufficientemente precise da garantire risultati apprezzabili nelle competizioni.\nLa disciplina del Bench Rest a 50\u00a0m, praticata con armi in cal. 22, si suddivide in 4 categorie a fuoco a 50 metri : Standard (questa categoria dall'anno 2016 \u00e8 stata sospesa), Sporter (SP), Light Varmint (LV) ed Heavy Varmint (HV) ed inoltre si pu\u00f2 praticare gare ad aria compressa Light Varmint (LV) ed Heavy Varmint (HV) a distanze di 25 mt. Il piccolo calibro utilizzato per queste specialit\u00e0 ne ha reso possibile la pratica anche a coloro che non sono attrezzati per la ricarica delle cartucce e, inoltre, ha favorito la sua diffusione nei poligoni del Tiro a Segno Nazionale generalmente dotati di linee di tiro per carabina a 50\u00a0m."}
{"id": "564607", "revid": "1318658", "url": "https://it.wikipedia.org/wiki?curid=564607", "title": "Saint-Germain-des-Pr\u00e9s (Parigi)", "text": "Saint-Germain-des-Pr\u00e9s \u00e8 il 24\u00ba quartiere amministrativo di Parigi, situato nel VI \"arrondissement\" al termine della rue de Rennes tra il boulevard Saint-Germain e la Senna. Deve il suo nome all'Abbazia sui cui terreni \u00e8 sorto nel XIX secolo.\nStoria.\nUn piccolo agglomerato si form\u00f2 poco a poco intorno all'abbazia di Saint-Germain-des-Pr\u00e9s, consacrata, nel 558, da Germano, vescovo di Parigi, e situata, come il suo nome indica, all'esterno dell'agglomerazione parigina del medioevo. Il borgo Saint-Germain si \u00e8 costituito nel XII secolo e contava allora circa 600 abitanti. Rest\u00f2 al di fuori della cerchia delle mura di Filippo Augusto.\nI suoi confini geografici sono particolari, corrispondenti agli attuali VI e VII \"arrondissement\".\nFino al XII secolo la parrocchia del paese \u00e8 la chiesa di Saint-Pierre, situata sul luogo dell'attuale chiesa cattolica ucraina. Questa chiesa era stata consacrata nel 558, ma gli edifici in pietra sono stati costruiti solo verso l'anno 1000, ai tempi dello splendore e dell'intenso irraggiamento intellettuale dell'abbazia che s'era ingrandita senza tregua. Il nome della rue du Four deriva proprio dall'antico forno (\"four\", in francese) dell'abbazia.\n\u00c8 del 1180 circa la prima chiesa di Saint-Sulpice che diventa la chiesa parrocchiale del borgo. \nLa reputazione e l'anima del quartiere si devono al suo potere di attrazione nei confronti degli intellettuali che, a partire dal XVII secolo, hanno lasciato nel quartiere le tracce del loro talento e della loro arte, segnando sempre pi\u00f9 in profondit\u00e0 le strade di Saint-Germain-des-Pr\u00e9s di un'impronta letteraria. Infatti, tra le personalit\u00e0 legate al quartiere, oltre agli Enciclopedisti, che s'unirono al Caf\u00e9 Landelle di rue de Buci o al tuttora esistente Caf\u00e9 Procope, anche gli stessi futuri rivoluzionari Marat, Danton e Guillotin che hanno risieduto nel quartiere.\nGli edifici del monastero sono stati distrutti durante la Rivoluzione, periodo nel quale sono serviti come magazzini della polvere da sparo.\nDal 1921 fino alla fine degli anni cinquanta, si poteva trovare nel quartiere anche la libreria \"Le Divan\", il cui nome \u00e8 lo stesso della rivista letteraria che pubblicava, e che \u00e8 stata gestita da Henri Martineau, poeta ed editore di riviste letterarie ed esegesi stendhaliane. Questa libreria si trovava nel quartiere, all'angolo tra la rue Boneparte e rue de l'Abbaye.\nDopo la seconda guerra mondiale, il quartiere di Saint-Germain-des-Pr\u00e9s \u00e8 divenuto un centro catalizzatore della vita intellettuale e culturale della citt\u00e0. Filosofi, scrittori, attori e musicisti si incontravano nei locali notturni (dai quali nasce il genere noto come Bepop) e nelle brasserie del quartiere, in cui la filosofia esistenzialista coabitava con il jazz americano.\nBench\u00e9, la zona sia oggi meno prestigiosa, in ambito culturale, che al tempo di Jean-Paul Sartre e Simone de Beauvoir, della cantante enigmatica Juliette Gr\u00e9co e dei cineasti Jean-Luc Godard e Fran\u00e7ois Truffaut, alcuni intellettuali continuano a frequentare la zona e i suoi caff\u00e8 come il Deux Magots e il Caf\u00e9 de Flore. La Brasserie Lipp \u00e8 rimasto un luogo di incontro di giornalisti, di scrittori in vista e di uomini politici come Fran\u00e7ois Mitterrand.\nGli edifici del XVII secolo sono sopravvissuti ma ormai i negozi di abbigliamento e i grandi magazzini, spesso delle griffe di alta moda, hanno preso il posto di molti degli storici negozi e delle librerie che caratterizzavano questa parte della \"rive gauche\".\nCultura.\nLetteratura.\nMolti scrittori hanno scritto sul quartiere con prosa, Boris Vian, Gabriel Matzneff, Jean-Paul Caracalla, Nicolas Barreau o poesia con Nicolas Grenier.\nMusica.\nGuy B\u00e9art ha cantato, nel 1961, \"Il n'y a plus d'apr\u00e8s...(\u00e0 Saint Germain des Pr\u00e9s)\". Questo brano \u00e8 stato successivamente interpretato da Juliette Gr\u00e9co, ispiratrice del quartiere.\nTrasporti.\nIl quartiere di Saint-Germain-des-Pr\u00e9s \u00e8 delimitato a nord dalla Senna, a est dalla rue Mazarine, a sud da un tratto del boulevard Saint-Germain, dalla rue du Four e da un tratto della rue de S\u00e8vres e a ovest da rue des Saint-P\u00e8res.\nNei pressi di Saint-Germain-des-Pr\u00e9s, all'interno dell'attiguo quartiere di Notre-Dame-des-Champs si trova, inoltre, la fermata di Saint-Sulpice.\nLe linee di autobus 24, 27, 39, 63, 70, 84, 86, 87, 95 e 96 servono il quartiere di giorno, mentre le noctlien N01, N02, N12, N13 e N121 servono il quartiere di Saint-Germain-des-Pr\u00e9s di notte."}
{"id": "564608", "revid": "57342", "url": "https://it.wikipedia.org/wiki?curid=564608", "title": "Rue de Rennes", "text": "La rue de Rennes \u00e8 una via del VI \"arrondissement\".\nAttraversa i quartieri dell'Odeon, di Notre-Dame des Champs (dal n\u00ba 57 al n\u00ba 171 dal lato dispari e dal n\u00ba 66 al n\u00ba 152 dal lato pari) e di Saint-Germain-des-Pr\u00e9s (dal n\u00ba 41 al n\u00ba 53 dal lato dispari, dal n\u00ba 48 al n\u00ba 64 dal lato pari).\nInizia dalla place du Qu\u00e9bec, sul Boulevard Saint-Germain di fronte alla chiesa di Saint-Germain-des-Pr\u00e9s, e termina nella place du 18 juin 1940. Misura in totale 1195 metri di lunghezza e 22 di larghezza.\nStoria.\nLa rue de Rennes \u00e8 una realizzazione del Secondo Impero Francese, e il suo completamento, sia pure parziale, rientra nell'ambito del progetto di riordino urbanistico di Parigi voluto da Napoleone III e affidato al Barone Haussmann prefetto della Senna. Secondo i piani originari avrebbe dovuto raggiungere la Senna: \u00e8 per questo motivo che la numerazione civica inizia col numero 41, essendo stati riservati i numeri inferiori al tratto di strada che doveva essere realizzato a nord del boulevard Saint-Germain.\nLa sua apertura \u00e8 stata stabilita dal decreto del 9 marzo 1853 per il tratto da rue Notre-Dame-des-Champs e rue de Vaugirard fino all'attuale place du 18 juin 1940, e dal decreto del 28 luglio 1866 per il tratto dal boulevard Saint-Germain fino a rue de Vaugirard e rue du Regard. La planimetria annessa al decreto del 1853 fissava per la via una larghezza non superiore ai 20 metri. Fu realizzata, tuttavia, seguendo degli allineamenti differenti, per una larghezza media di 22 metri, come figura la planimetria annessa al decreto del 25 luglio 1855, e fissando il suo livellamento tra la rue de Vaugirard e la place 18 juin 1940.\nNumerazione.\nLa sua numerazione \u00e8 stata fissata dall'ordinanza del 28 febbraio 1881, lato dispari, tra il n. 87 e la place du 18 juin 1940.\nOrigine del nome.\nLa strada prende il nome dalla citt\u00e0 di Rennes.\nAll'epoca la strada terminava alla stazione dei treni diretti in Bretagna, successivamente denominata stazione di Parigi Montparnasse.\nAspetto turistico.\nSono classificate tra i Monumenti Storici la facciata e la copertura dell'edificio sito al n.140 bis. L'immobile fu costruito nel 1904 in stile Art Nouveau dall'architetto Paul Auscher per l'azienda alimentare F\u00e9lix Potin.\nNel 1880, lo sbocco della rue de Rennes sul boulevard du Montparnasse ha preso il nome di place de Rennes (oggi place du 18 juin 1940). Nel 1977, il tratto che si congiunge con la place Sain-Germain-des-Pr\u00e9s si \u00e8 trovato inglobato a quest'ultima."}
{"id": "564609", "revid": "1149807", "url": "https://it.wikipedia.org/wiki?curid=564609", "title": "My Otome", "text": ", letto , \u00e8 una serie televisiva anime prodotta dalla Sunrise e trasmessa in Giappone dall'ottobre 2005 al marzo 2006. La serie nasce come spin-off dell'anime \"Mai-HiME\", anche se ambientata in una dimensione parallela: sono presenti gli stessi personaggi sebbene i loro ruoli, le loro relazioni e le loro storie personali siano differenti.\nUna serie sequel di quattro OAV, \"My Otome Zwei\", \u00e8 stata distribuita nel 2006, e in una serie prequel di tre OAV, \"My Otome 0 \uff5eS.ifr\uff5e\" nel 2008.\nL'anime \u00e8 stato in seguito adattato in un manga, intitolato che presenta a sua volta una trama differente. In seguito ne \u00e8 nato un romanzo, , e un altro manga, \"My-Otome Arashi\".\nTrama.\nLa storia \u00e8 incentrata su una particolare scuola, il \"Garderobe\", che ha lo scopo di formare le \"otome\", giovani vergini addestrate al combattimento per la protezione dei membri delle famiglie reali e politici delle diverse nazioni presenti sul pianeta \"Earl\".\nIn un futuro distante, gli esseri umani hanno abbandonato la Terra per raggiungere il lontano pianeta Earl. Con il trascorrere degli anni, tuttavia, la tecnologia che ha consentito tale viaggio nell'universo \u00e8 andata perduta e solo una misera parte di essa continua ad esistere, conservata e tutelata dal Garderobe, l'accademia delle Otome.\nLa principale caratteristica di questa tecnologia \u00e8 l'esistenza di particolari impianti microscopici, chiamati \"nanomachines\", che, iniettati all'interno del corpo di giovani donne (Otome), garantiscono loro un potere straordinario facendone delle vere e proprie guardie del corpo dalle abilit\u00e0 superiori alla media, per difendere le vite dei regnanti e dei politici dei diversi paesi presenti sul pianeta e a cui le Otome sono legate da un particolare \"contratto\".\nInfatti, per evitare lo scoppio di inevitabili guerre, tenendo anche conto della povert\u00e0 di risorse del pianeta Earl, \u00e8 stato siglato un accordo fra le diverse nazioni, secondo il quale la vita di ogni regnante deve essere legata, attraverso un contratto appunto, a quella della Meister Otome sua guardia del corpo. Tale contratto prevede che nel caso di morte di uno dei due (tanto della Otome, quanto del regnante/politico) anche l'altro a sua volta muoia. In tal modo, per risolvere tutte quelle tensioni fra i paesi che non possono essere sciolte con la diplomazia, ma che necessitano di uno scontro, non \u00e8 pi\u00f9 necessario ricorrere alla guerra ma \u00e8 sufficiente un duello fra le Otome in causa, duello che decida le sorti della diatriba mettendo in gioco le sole vite dei regnanti e delle rispettive Otome e non di migliaia di innocenti.\nTale sottile equilibrio, per\u00f2, viene messo in discussione dalle ambizioni di alcuni paesi che desiderano per loro il potere detenuto dal Garderobe, da sempre istituzione neutrale del pianeta.\nLa trama di \"My Otome\" segue quindi da un lato la complessa situazione politica del pianeta e i tentativi delle diverse nazioni di conquistare o difendere la tecnologia conservata dal Garderobe, dall'altro la crescita di una delle studentesse della scuola, Arika Yumemiya, durante tutto il suo apprendistato presso il Garderobe per diventare una Otome.\nIstituzioni e Regni.\nGarderobe.\nCinque Pilastri.\nI Cinque Pilastri sono le Meister Otome pi\u00f9 potenti del pianeta. Esse detengono un contratto direttamente con la fondatrice del Garderobe e prima Otome, Fumi Himeno. Fra di loro vi \u00e8 anche Natsuki Kruger che, oltre ad essere la seconda fra i Cinque Pilastri, \u00e8 anche la preside del Garderobe.\nCorpo docenti.\nIl corpo dei docenti del Garderobe \u00e8 composto per la maggiore da Meister Otome che hanno votato la loro vita alla difesa dell'accademia piuttosto che alla difesa di un politico o regnante di uno dei paesi del pianeta Earl.\nFra di loro, vanno sicuramente ricordate Natsuki Kruger, preside dell'istituto, e Shizuru Viola, una delle Meister pi\u00f9 talentuose e terza fra i Cinque Pilastri. La loro relazione \u00e8 ritenuta, nel fandom yuri, un chiaro esempio di rapporto canon.\nCoral Otome.\nLe Otome del Corallo sono le studentesse del primo anno, presso il Garderobe. Fra di loro, vi \u00e8 la protagonista vera e propria di \"My Otome\", ovvero Arika Yumemiya, figlia di una precedente Meister Otome, morta per proteggere il suo Master.\nAl suo fianco, Nina W\u00e1ng, coprotagonista della serie, oltre ad Erstin Ho, Irina Woods e Tomoe Marguerite.\nPearl Otome.\nLe Otome della Perla sono le studentesse del secondo anno, presso il Garderobe. Le pi\u00f9 importanti fra di loro entrano a far parte di un gruppo ristrettissimo, composto da tre soli elementi e chiamato \"Triade\", che ha le funzioni di un vero e proprio consiglio studentesco d'\u00e9lite.\nOltre ai vari personaggi associati ai diversi regni presenti sul pianeta Earl, ve ne sono degli altri, a tutti gli effetti considerati personaggi secondari, la cui presenza \u00e8 tuttavia importante per l'evolversi della vicenda. Fra di essi vanno sicuramente ricordati: Rena Sayers, madre di Arika, Miyu, nomade misteriosa che segue da lontano Arika, Alyssa e Mikoto.\nComponente \"yuri\".\nAnche se a tutti gli effetti \"My Otome\" non pu\u00f2 essere considerato esclusivamente uno \"yuri\", la presenza di personaggi omosessuali pi\u00f9 o meno dichiarati fa di questa serie uno dei prodotti pi\u00f9 amati dal fandom del genere, esattamente come gi\u00e0 avveniva per \"Mai-HiME\".\nSebbene la maggior parte delle attenzioni del fandom sia rivolta alla coppia rappresentata da Shizuru e Natsuki, numerosi sono anche i personaggi che meritano una menzione in tal senso, per essere riusciti ad accendere la curiosit\u00e0 dei fan del genere. A partire da Tomoe Margherite, dichiaratamente innamorata di Shizuru, passando per Haruka e Yukino il cui rapporto \u00e8 ritenuto adesso palese cos\u00ec come quello di Chie e Aoi, oltre a Mai e Mikoto, senza dimenticare per finire Erstin, anche lei studentessa del Garderobe ed innamorata di Nina.\nLo stesso presupposto alla base della natura delle Otome, ovvero l'impossibilit\u00e0 d'avere rapporti sessuali con uomini (a causa delle reazioni delle nanomachines a contatto con il seme maschile), \u00e8 ritenuto un elemento di indubbio peso sulla natura dell'anime, sempre da parte di una nutrita schiera di fan.\nMedia.\nOmake.\nOgni DVD pubblicato dalla Sunrise contiene, oltre ai tre episodi regolari, un omake di approfondimento alla serie vera e propria. In ordine, essi sono:\nDrama CD.\nSi tratta di due album, con tracce vocali che approfondiscono il passato dei personaggi di \"My Otome\". Il titolo di entrambi i cd rappresenta una parodia della serie Maria-sama ga Miteru."}
{"id": "564613", "revid": "327773", "url": "https://it.wikipedia.org/wiki?curid=564613", "title": "Carouge", "text": "Carouge (toponimo francese) \u00e8 un comune svizzero di 22\u00a0336 abitanti del Canton Ginevra; ha lo status di citt\u00e0.\nOrigini del nome.\nCarouge venne menzionata per la prima volta nell'Alto Medioevo come \"Quadruvium\" o \"Quatruvio\". Nel 1248 venne menzionata come \"Carrogium\" mentre nel XIV secolo era nota come \"Quarrouiz\" o \"Quarroggi\". Nel 1445 venne menzionata come \"Quaroggio\".\nStoria.\nLa citt\u00e0 attuale venne costruita da Vittorio Amedeo III di Savoia, re di Sardegna e duca di Savoia, a partire dagli anni 1760-1770; ottenne lo status di citt\u00e0 nel 1786. Nel 1792 le truppe francesi invasero di sorpresa il Regno di Sardegna e la Francia si annesse la Savoia, che divenne il dipartimento del Monte Bianco, suddiviso in 7 distretti tra cui proprio quello di Carouge (composto, a sua volta, da 8 cantoni e 85 comuni). A seguito dell'annessione alla Francia del Canton Ginevra, il dipartimento del Monte Bianco, con legge dell'8\u00a0fruttidoro del 1798 (25 agosto), fu privato della sua parte settentrionale (Bonneville, Cluses, Thonon-les-Bains), che fu annessa al nuovo dipartimento del Lemano, il cui capoluogo era la citt\u00e0 di Ginevra; furono cos\u00ec trasferiti i distretti di Carouge e di Thonon e una parte del distretto di Cluses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCarouge \u00e8 servita dalla rete tranviaria di Ginevra (linee 12, 15 e 18).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564614", "revid": "1318658", "url": "https://it.wikipedia.org/wiki?curid=564614", "title": "Teatro dell'Od\u00e9on", "text": "LOd\u00e9on \u2013 Teatro dell'Europa, ugualmente detto Teatro dell'Od\u00e9on, \u00e8 un teatro situato nel VI \"arrondissement\" di Parigi e inaugurato nel 1782.\nCostruito tra il maggio del 1779 e il 1782 da Marie-Joseph Peyre e Charles De Wailly in stile neoclassico per accogliere gli attori della \"Com\u00e9die-Fran\u00e7aise\" o \"Th\u00e9\u00e2tre-Fran\u00e7ais\", divenne in seguito una istituzione separata.\nStoria.\nCostruzione.\nDal 1767, su richiesta del marchese de Marigny, direttore dei \"B\u00e2timents du Roi\", Marie-Joseph Peyre e Charles De Wailly lavorarono al progetto di una nuova sala per il Teatro Francese i cui attori, da dodici anni, avevano trovato asilo nella sala macchine del Palazzo delle Tuileries. Il 26 marzo 1770 un decreto del Consiglio ordin\u00f2 l'esecuzione del progetto sull'area del giardino del palazzo del principe di Cond\u00e9, che desiderava disfarsene per potersi trasferire al Palazzo Borbone. De Wailly era il protetto di Marigny e Peyre l'architetto del principe di Cond\u00e9, e amico di De Wailly dal tempo di un loro comune soggiorno a Roma.\nIl loro progetto - rimaneggiato diverse volte - doveva per\u00f2 affrontare la concorrenza dei due progetti proposti dagli architetti dei Menus-Plaisirs du roi, Denis-Claude Li\u00e9geon e Jean Damun, sostenuti dagli attori, e della citt\u00e0 di Parigi, con il suo architetto Pierre-Louis Moreau-Desproux. In definitiva, e grazie alla protezione di Monsieur, conte di Provenza e fratello del re Luigi XVI), e del conte d\u2019Angiviller, direttore generale dei B\u00e2timents du Roi, il progetto Peyre e De Wailly prevalse nell'autunno del 1778.\nI lavori iniziarono nel maggio del 1779, Peyre sar\u00e0 principalmente responsabile degli esterni e De Wailly degli interni:\nIl teatro doveva diventare il punto focale di un nuovo quartiere secondo il piano regolatore di Peyre e De Wailly del 1794. Un fascio di cinque vie (le vie Racine, Casimir-Delavigne, Od\u00e9on, Cr\u00e9billon e Regnard) che convergono verso il portico d'entrata del teatro e che sboccano in una vasta piazza semicircolare, la piazza de l'Od\u00e9on, che serve e mette in valore il fabbricato. Questo quartiere offriva facilit\u00e0 di circolazione e di sosta notevoli per l'epoca.\nInaugurazione.\nL'ubicazione del teatro era stata leggermente modificata in rapporto al progetto iniziale, in modo da avvicinarla al Palazzo del Lussemburgo, dimora di Monsieur, Conte di Provenza, fratello del re, perch\u00e9 diventasse un nuovo abbellimento per la loro abitazione. Di fronte all'opposizione degli attori del teatro francese per la scelta di questa ubicazione, la Camera rese noto \u00abche avrebbe ritirato loro i privilegi e le pensioni e che avrebbe formato un altro gruppo, se avessero continuato ad opporsi\u00bb. Il 16 febbraio 1782, gli attori della \"Com\u00e9die-Fran\u00e7aise\" si installano nella loro nuova sede. Il nuovo Teatro Francese \u00e8 inaugurato dalla regina Maria Antonietta il 9 aprile 1782.\nStatuto.\nL'Odeon \u00e8 uno dei cinque teatri nazionali interamente sovvenzionato dal Ministero della Cultura. Battezzato nel 1971 Teatro nazionale dell'Od\u00e9on, diventa nel 1990 l'Od\u00e9on\u2013Teatro d'Europa sotto l'impulso del direttore artistico Giorgio Strehler.\n\u00c8 un edificio pubblico nazionale regolato dal Decreto n.68-905 del 21 ottobre 1968 modificato da ultimo con il Decreto n.2002-108 del 24 gennaio 2002.\nNel 1996, Georges Lavaudant \u00e8 diventato direttore artistico dell\u2019\"Od\u00e9on\"."}
{"id": "564615", "revid": "228587", "url": "https://it.wikipedia.org/wiki?curid=564615", "title": "Troinex", "text": "Troinex (toponimo francese) \u00e8 un comune svizzero di 2\u00a0412 abitanti del Canton Ginevra.\nStoria.\nIl comune di Troinex \u00e8 stato istituito nel 1817 per scorporo da quello di Veyrier.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Troinex sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564621", "revid": "155613", "url": "https://it.wikipedia.org/wiki?curid=564621", "title": "Marie-Joseph Peyre", "text": "Biografia.\nFu allievo di Blondel, Jossenay e Loriot, vincendo il Grand Prix nel 1751 con il disegno di una fontana pubblica.\nDue anni dopo si rec\u00f2 a Roma, dove studi\u00f2 assieme a William Chambers, Charles De Wailly e Pierre-Louis Moreau-Desproux, interessandosi particolarmente a Villa Adriana.\nVinse quindi un concorso indetto dall'Accademia di San Luca per una cattedrale, ispirata alle opere di Michelangelo Buonarroti e Gian Lorenzo Bernini per San Pietro, con due palazzi annessi.\nLa grandiosit\u00e0 che emerge in questa ed altre sue concezioni ebbero grande influenza nell'architettura successiva.\nRientrato a Parigi nel 1756, pochi anni pi\u00f9 tardi ottenne l'incarico di progettare la Folie Lepr\u00eatre de Neubourg (1762), forse il primo edificio pienamente neoclassico della Francia: la palazzina \u00e8 posta su un basamento ed \u00e8 formata da due corpi di fabbrica collegati da un elemento rettangolare preceduto da un portico. Le superfici esterne non presentano particolari ornamenti e le finestre sono prive di cornici.\nLe sue costruzioni successive furono improntate a meno severit\u00e0.\nNel 1763 progett\u00f2 l'H\u00f4tel de Cond\u00e9, il cui elemento pi\u00f9 interessante \u00e8 un colonnato che precede il cortile d'ingresso.\nIn seguito, nel 1765 pubblic\u00f2 il volume \"Oeuvres d'architecture\", dove intendeva mostrare come rinnovare l'architettura francese attingendo da quella romana.\nLa sua opera pi\u00f9 celebre \u00e8 comunque l'attuale Teatro dell'Odeon di Parigi, ideato assieme all'amico Charles De Wailly. Il 26 marzo 1770, un decreto del Consiglio stabil\u00ec l'esecuzione del progetto sul terreno del giardino della residenza del Principe di Cond\u00e9.\nNel 1773 questo disegno sub\u00ec la concorrenza di quello di Moreau, architetto del re, ma grazie a Monsieur, fratello del sovrano, il progetto Peyre e De Wailly fu definitivamente scelto nell'autunno 1778. I lavori iniziarono nel maggio 1779. L'ubicazione del teatro fu leggermente modificata rispetto al progetto iniziale, in modo da avvicinarlo al Palazzo del Lussemburgo, residenza di Monsieur, in modo che \u00absia una nuova attrattiva per la loro abitazione\u00bb. Di fronte all'opposizione degli artisti della Com\u00e9die-Fran\u00e7aise a questa ubicazione, la Camera rispose loro \u00abche avrebbe eliminato i loro privilegi e indennit\u00e0 e che sarebbe stata costituita un'altra compagnia, se avessero continuato nella loro opposizione\u00bb. Il 16 febbraio 1782 gli artisti della Com\u00e9die Fran\u00e7aise si accomodarono nelle loro nuove mura. Il nuovo teatro fu inaugurato dalla regina Maria Antonietta il 9 aprile 1782. \u00c8 importante notare che questo teatro fu accompagnato da una lottizzazione dei terreni tipica dei lavori di riqualificazione urbana del XVIII secolo."}
{"id": "564628", "revid": "124567774", "url": "https://it.wikipedia.org/wiki?curid=564628", "title": "Lucifero di Cagliari", "text": "Le poche notizie che ci sono state trasmesse su di lui provengono in gran parte dalla \"Storia di Sardegna\" di Giuseppe Manno, in particolare nel libro sesto.\nDifese l'ortodossia cristiana contro l'eresia di Ario e si oppose alla condanna di Atanasio di Alessandria al concilio di Milano del 355 e per questo venne condannato all'esilio.\nBiografia.\nNon si conosce la data della sua nascita, che quasi certamente deve essere avvenuta a Cagliari alla fine del III secolo. \nGiuseppe Manno, nella sua \"Storia moderna della Sardegna\" (1842) dice infatti che sia Eusebio che Lucifero erano nati a Cagliari alla fine del III secolo, e definisce Lucifero come vescovo della citt\u00e0 di Cagliari. Tuttavia le fonti del Manno sono assai discutibili e non si pu\u00f2 accordare completamente ragione allo storico sardo. \nL'Eusebio a cui si riferisce \u00e8 Eusebio di Vercelli, compagno di Lucifero al concilio di Milano del 355.\nNel 321 circa Ario aveva iniziato a diffondere la dottrina che Ges\u00f9 avesse non una natura divina ed una umana, bens\u00ec una sola natura, quella umana, in quanto creato da Dio Padre, ed era stato perci\u00f2 condannato dal Concilio di Nicea del 325.\nTuttavia la dottrina ariana era stata appoggiata dall'imperatore Costanzo II. Molti vescovi aderirono all'arianesimo.\nAtanasio, vescovo di Alessandria, invece, decise di restare fedele al dogma della duplice natura di Cristo e fu per questo accusato di eresia.\nDopo il Concilio di Arles del 353, in cui venne ribadita la condanna di Atanasio, condanna a cui Lucifero si oppose; nel 354 Lucifero, insieme ad Eusebio, fu inviato dal papa Liberio ad Arelate presso l'imperatore Costanzo II con l'incarico di protestare contro la sua politica pro-arianesimo.\nVenne quindi inviato, sempre insieme ad Eusebio, al Concilio di Milano del 355, in cui l'imperatore Costanzo riusc\u00ec a far sanzionare la condanna ed il conseguente esilio di Atanasio. La maggior parte dei vescovi decise di accettare la condanna; Lucifero, invece, insieme ad Eusebio, a Dionigi vescovo di Milano e allo stesso papa Liberio, rifiut\u00f2 di sottoscrivere la condanna di Atanasio.\nPer tale ragione l'imperatore lo mand\u00f2 in esilio prima in Siria, poi in Palestina ed infine in Egitto.\nDurante il suo esilio Lucifero scrisse ripetutamente all'imperatore chiedendogli di tornare nell'ortodossia, ma senza alcun risultato.\nAlla morte di Costanzo II, nel 361, l'imperatore Giuliano promulg\u00f2 un editto (362) che consentiva a tutti i vescovi esiliati di rientrare nelle loro diocesi.\nNello stesso anno Atanasio indisse un sinodo ad Alessandria d'Egitto per porre fine alle dispute dogmatiche, ed invit\u00f2 ad andarvi anche Lucifero, il quale per\u00f2 si fece rappresentare dai suoi diaconi, preferendo andare invece ad Antiochia, dove, in contrapposizione al vescovo Melezio, che aveva aderito all'eresia ariana, consacr\u00f2 vescovo il diacono Paolino, il quale appoggiava Eustazio, uno dei difensori del credo ortodosso al concilio di Nicea.\nUna volta rientrato a Cagliari, egli si oppose alle risoluzioni del concilio di Alessandria, appoggiate da Eusebio, di reintegrare i vescovi che avevano aderito all'arianesimo nella dignit\u00e0 episcopale, bench\u00e9 ritenesse giusto concedere loro il perdono. Le sue idee gli attirarono molti seguaci, provocando cos\u00ec lo scisma luciferiano.\nLucifero mor\u00ec nel 370 a Cagliari, dove la sua festa liturgica viene celebrata il 20 maggio.\nIl ritrovamento del corpo.\nDurante la ricerca dei corpi dei martiri cagliaritani, voluta dall'arcivescovo spagnolo Francisco Desquivel nel corso del XVII secolo, si cerc\u00f2 di trovare il corpo del vescovo Lucifero nell'area attorno alla basilica di San Saturnino.\nQui, nel 1623 venne riportata in luce una lastra di marmo su cui erano incise le seguenti parole: \"Hic iacet BM Luciferus arc(hi)epis(copus) callaritanus primarius Sardin(ia)e et Corcic(a)e fl s r me eclesiae que vixit annis LXXXI. K.Die XX mai\".\nVenne anche ritrovata una tomba contenente ossa umane e una piccola lastra di pietra con inciso: \"A. Llucifer Epp\".\nLe reliquie furono trasportate nel cosiddetto Santuario dei Martiri nella cripta della cattedrale di Cagliari il 24 giugno 1623.\nLa questione della santit\u00e0.\nLa questione della santit\u00e0 di Lucifero \u00e8 stata ampiamente dibattuta dopo la sua morte.\nI suoi seguaci, detti luciferiani (il pi\u00f9 noto di essi \u00e8 Gregorio di Elvira), furono attaccati da Girolamo nel suo dialogo polemico \"Altercatio Luciferiani et Orthodoxi\" (\"Litigio tra luciferiani e ortodossi\") del 378, dove Girolamo attacca il rigorismo dottrinale e disciplinare di Lucifero con sarcasmo, arrivando a chiedersi (con riferimento alla frase di Cicerone che aveva definito i sardi \"mastrucati latrunculi\" cio\u00e8 \"ladruncoli coperti di pelli\"), se ritenessero che Cristo fosse morto solo a vantaggio della \"mastruca Sardorum\", e non anche per la salvezza di quanti erano caduti nell'eresia ariana, purch\u00e9 pentiti del loro errore.\nSuccessivamente lo stesso Gerolamo, nel \"De viris illustribus\" (392), dice che Lucifero non volle rinnegare quanto era stato stabilito nel Concilio di Nicea, e che questi era un uomo dotato di \"fortezza d'animo\" e di \"disposizione al martirio\".\nDa parte sua Ambrogio, nella sua opera \"De excessu fratris Satyri\" (375), parla di Lucifero come di uno scismatico.\nNella sua opera \"Storia della Sardegna\", e pi\u00f9 precisamente alla nota n\u00b0 508, il Manno riporta che alcuni autori scrissero del ravvedimento e della santit\u00e0 di Lucifero, mentre altri la combatterono, e che anche ai suoi tempi la questione era ancora aperta, tanto che, nel 1639, l'arcivescovo di Cagliari Monsignor Ambrogio Machin aveva scritto la \"Defensio Sanctitatis beati Luciferi\", opera densa di dotte citazioni patristiche ma pesantemente inficiata di campanilismo, tanto che fu ignorata dalla storiografia successiva e attaccata anche da Pasquale Tola.\nIn un'altra nota, la n\u00b0 510, il Manno afferma che papa Urbano VIII, con il decreto del 20 giugno 1641, avrebbe ordinato a tutti di astenersi dal trattare in pubblico la questione della santit\u00e0 di Lucifero e dal condannare o difendere il suo culto fino a nuova decisione della Santa Sede.\nLa posizione del Manno \u00e8 quindi quella di lasciare sospesa la discussione, e semmai di leggere il \"De servorum Dei beatificatione\" di papa Benedetto XIV."}
{"id": "564629", "revid": "196390", "url": "https://it.wikipedia.org/wiki?curid=564629", "title": "Lucifero (santo)", "text": ""}
{"id": "564631", "revid": "246700", "url": "https://it.wikipedia.org/wiki?curid=564631", "title": "Edinho", "text": "Caratteristiche tecniche.\nPoteva giocare sia da difensore centrale che da libero. Era dotato di buona tecnica e forza fisica, oltre a essere un ottimo rigorista.\nCarriera.\nGiocatore.\nClub.\nCresciuto nel , fa il suo esordio in prima squadra nel 1973 vincendo subito il Campionato Carioca. In seguito vince questo trofeo per tre volte: in particolare nell'edizione 1980 \u00e8 ricordato per aver segnato il gol decisivo nella finale contro il . Con la maglia \"tricolor\" disputa un totale di 358 partite e segna 34 gol, vincendo in questo periodo anche la Bola de Prata.\nNel 1982 approda quindi in Italia in seguito al tesseramento con l': prende cos\u00ec parte a uno dei pi\u00f9 bei periodi della storia della squadra friulana. La prima stagione si conclude con un buon sesto posto in Serie A, mentre in quella successiva viene raggiunto dal connazionale Zico: la squadra, in cui militano anche Luigi De Agostini, Franco Causio, Manuel Gerolin, Massimo Mauro e Pietro Paolo Virdis, cala sul finale e alla fine \u00e8 solo nona. In seguito alcuni dei protagonisti lasciano il club, ma il brasiliano rimane fino alla la retrocessione a causa della penalizzazione di nove punti, che avviene al termine della stagione 1986-1987. Edinho lascia cos\u00ec Udine dopo aver totalizzato 138 partite e segnato 22 reti (di cui 10 su calcio di rigore); specialista anche nelle punizioni, viene ricordato particolarmente un suo gol realizzato all'Olimpico contro la . Di calcio piazzato se ne ricorda per\u00f2 anche un altro, battuto il 31 ottobre 1982 contro il : la palla colpisce prima un palo poi l'altro, ma non entra. \nNel 1987 fa cos\u00ec ritorno in Brasile, tra le fila del prima, e di quelle del Fluminense poi, chiudendo infine la carriera nel di Porto Alegre nel 1990.\nNazionale.\nCon il ha disputato 45 partite segnando 3 reti. \u00c8 stato tra i 22 che hanno preso parte a , scendendo in campo in tre occasioni. Partecipa in seguito anche a , dove gioca solo nella vittoria per 4-0 sulla , e pure a : qui gioca tutte le partite, incluso il quarto di finale dove i verde-oro sono battuti dalla ai calci di rigore. Con la selezione olimpica ha preso inoltre parte alle Olimpiadi di Montr\u00e9al 1976.\nAllenatore.\nSubito dopo il suo ritiro ha allenato importanti squadre del Paese sudamericano, come il , il , il e il ; \u00e8 stato anche sulla panchina dei portoghesi del ."}
{"id": "564632", "revid": "1318658", "url": "https://it.wikipedia.org/wiki?curid=564632", "title": "Charles De Wailly", "text": "De Wailly fu uno dei principali sostenitori dello stile antico, De Wailly aveva una particolare predilezione per la figura perfetta, il cerchio.\nBiografia.\nDe Wailly, fratello del lessicografo No\u00ebl-Fran\u00e7ois De Wailly (1724-1801) nel 1749 fu allievo di Jacques-Fran\u00e7ois Blondel all\"l'\u00c9cole des Arts\" dove incontr\u00f2 William Chambers ed ebbe come condiscepolo Marie-Joseph Peyre. Fu anche allievo e collaboratore di Giovanni Niccol\u00f2 Servandoni. \nDopo aver ottenuto, nel 1752, il \"Prix de Rome\" per l'architettura, soggiorn\u00f2 all'Accademia di Francia a Roma per tre anni fino al 1775, dividendo il suo premio con il suo amico Pierre-Louis Moreau-Desproux. Entrambi parteciparono agli scavi delle Terme di Diocleziano. \n&lt;br&gt;A Roma De Wailly strinse amicizia con lo scultore Augustin Pajou che scolpir\u00e0 il suo busto e quello della moglie e per il quale costruir\u00e0 una casa contigua alla sua.\nNel 1767, De Wailly divenne membro dell'Acad\u00e9mie royale d'architecture e, nel 1771, dell'Acad\u00e9mie royale de peinture et de sculpture.\nCaterina II di Russia gli offr\u00ec l'incarico di presidente dell'Accademia di architettura di San Pietroburgo, che rifiut\u00f2.\nNel 1772, fu nominato architetto del Castello di Fontainebleau, congiuntamente con Marie-Joseph Peyre. L'anno seguente, fu autorizzato a trasferirsi a Genova per decorare il palazzo dell'ambasciatore Cristoforo Spinola, il cui celebre \"Salone del Sole\", distrutto dai bombardamenti della seconda guerra mondiale, fu celebrato come uno dei pi\u00f9 fastosi di Genova e raffigurato nelle incisioni di Desprez alla voce \"Architecture\" dell\"Encyclop\u00e9die de Denis Diderot et d\u2019Alembert.\n&lt;br&gt;Ritorn\u00f2 a lavorare a pi\u00f9 riprese in Italia.\nNotato dal marchese di Marigny, fratello di Madame de Pompadour e direttore generale dei \"B\u00e2timents du Roi\", De Wailly lavor\u00f2 nel parco del suo castello di Menars e, grazie all'appoggio del marchese, un suo progetto per la realizzazione di un nuovo teatro per la Com\u00e9die-Fran\u00e7aise fu accettato. \n&lt;br&gt;Nel 1779, De Wailly e Peyre costruirono cos\u00ec la loro opera pi\u00f9 celebre, il Th\u00e9\u00e2tre de l'Od\u00e9on a Parigi.\nDe Wailly prepar\u00f2 anche un progetto per l'Op\u00e9ra comique.\nNel 1795, fu eletto all'Acad\u00e9mie des beaux-arts \u2013 terza sezione (architettura), seggio V. Alla sua morte, Jean Chalgrin gli succeder\u00e0. \nDivenne conservatore del museo dei quadri nel 1795 e fu inviato nei Paesi Bassi e in Belgio per requisirvi le opere d'arte dopo l'annessione napoleonica di questi Paesi.\nSpos\u00f2 Ad\u00e9la\u00efde Flore Belleville che, dopo la sua morte, si risposer\u00e0 nel 1800 con il chimico Antoine-Fran\u00e7ois de Fourcroy.\nMassone, fu membro della Loggia \"Les Coeurs simples de l'\u00e9toile Polaire\" del Grande Oriente di Francia."}
{"id": "564637", "revid": "228587", "url": "https://it.wikipedia.org/wiki?curid=564637", "title": "Veyrier", "text": "Veyrier (toponimo francese) \u00e8 un comune svizzero di 11\u00a0540 abitanti del Canton Ginevra; ha lo status di citt\u00e0.\nStoria.\nDal suo territorio nel 1817 \u00e8 stata scorporata la localit\u00e0 di Troinex, divenuta comune autonomo. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Veyrier sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune. ."}
{"id": "564640", "revid": "114102925", "url": "https://it.wikipedia.org/wiki?curid=564640", "title": "Jacques Benoist-M\u00e9chin", "text": "La giovinezza.\nLa giovane et\u00e0, unitamente al grande interesse per la cultura germanica e ad una vera e propria fascinazione per la figura di Hitler (nel quale riconosceva il federatore dell'Europa, secondo l'esempio di Alessandro Magno, all'indomani della conquista della maggior parte del continente) fecero di lui un collaborazionista.\nA proposito della federazione europea, bisogna ricordare che Benoist-M\u00e9chin lavor\u00f2 come giornalista all\"'Europe Nouvelle\" (\"La nuova Europa\") di Louise Weiss nel 1930, mentre si stava redigendo un memorandum per un'Europa federale di Aristide Briand. Comunque, non appena le rispettive posizioni furono note, Louise Weiss (devota al progetto della Societ\u00e0 delle Nazioni) non pot\u00e9 accettare la presenza di un pro-hitleriano nel suo gruppo e, pertanto, lo conged\u00f2. Benoist-M\u00e9chin sfrutt\u00f2 questa occasione per lavorare alla sua monumentale \"Histoire de l'arm\u00e9e allemande\" (\"Storia dell'esercito tedesco\").\nDurante la guerra.\nPrende parte attiva al collaborazionismo, al Ministero degli Affari Esteri, ci\u00f2 che gli vale un processo nel 1947. Condannato a morte, \u00e8 graziato da Vincent Auriol e recluso a Clairvaux. \u00c8 liberato nel 1954. Non \u00e8 un paradosso, se il generale de Gaulle lo ammirava molto, e nel 1944 far\u00e0 ristampare \"Histoire de l'arm\u00e9e allemande\": De Gaulle vede a giusto titolo in quest'opera la migliore comprensione della storia politica della Germania e dei problemi militari del secolo.\nStorico.\nDopo la sua uscita di prigione, si consacra alla redazione di biografie, in un primo tempo sulla dinastia d'Arabia Saudita, poi di grandi personaggi d'origine europea aventi avuto delle attivit\u00e0 fuori dall'Europa. Il tema comune di questa opera biografica, \u00e8 il ruolo dell'individuo eccezionale che cambia il corso della storia e cerca di creare un impero per dare forma e durata all'unione degli uomini di una civilt\u00e0. Come Lawrence d'Arabia, la sua profonda simpatia per il mondo arabo, che si manifesta nelle biografie di Lyautey, di Lawrence o di Ibn S\u00e9oud, esprime il suo rispetto e la sua ammirazione per una civilt\u00e0 ricca e creatrice."}
{"id": "564643", "revid": "1784938", "url": "https://it.wikipedia.org/wiki?curid=564643", "title": "Henri B\u00e9raud", "text": "Biografia.\nFiglio di un panettiere, fu allevato dai frati.\nImpieg\u00f2 la sua energia giovanile in numerose attivit\u00e0: poeta debuttante, fondatore di riviste effimere, rappresentante di vini e alcolici, collettore di burro, negoziante di carbone, antiquario. Fu durante la prima guerra mondiale tenente d'artiglieria.\nIl periodo del Canard Encha\u00een\u00e9.\nEgli si un\u00ec al \"Canard Encha\u00een\u00e9\" nel febbraio 1917. Viene raccomandato da Paul Vaillant-Couturier, del quale diventa amico, cos\u00ec come di Roland Dorgel\u00e8s. La sua antica amicizia con Albert Londres, il cui inizio della guerra aveva rivelato il talento, ha potuto inoltre servirgli da biglietto da visita. Alla fine della guerra, viene inoltre reclutato per il Crapouillot di Jean Galtier-Boissi\u00e8re.\nAl Canard Encha\u00een\u00e9 pubblic\u00f2 conti, un breve romanzo a puntate (\"l'angoisse du mercanti ou le compte du tonneau\" nel 1918), uno studio sull'humour lionese e soprattutto articoli polemici contro il Parlamento, l'Acad\u00e9mie fran\u00e7aise, il governo, gli ufficiali antirepubblicani e l'Action fran\u00e7aise. \u00c8 lui ad introdurre nel Canard Encha\u00een\u00e9 il riferimento al juli\u00e9nas,\nL'epoca Gringoire.\nLe Canard ruppe con Henri B\u00e9raud quando questi prese la parte dei manifestanti il 6 febbraio 1934. Ne \"Les raisons d'un silence\", lo scrittore spiega i motivi del suo impegno del 1934 per il quale dovette \u00ab \"rinunciare a molte gioie, rompere care amicizie\"\u00bb; si trattava essenzialmente di rompere con un \u00ab \"regime in pieno scoppio che annunciava la guerra e il disastro\" \u00bb. Per Jean Galtier-Boissi\u00e8re, amico di B\u00e9raud, quest'ultimo si evolse dall'estrema sinistra all'estrema destra senza rendersene conto, seguendo i propri interessi: egli venne ad identificarsi al gran mondo di cui il proprio talento aveva saputo forzare le porte.\nParteciper\u00e0 anche alla rivista \"Il merlo bianco\", di Eug\u00e8ne Merlo, e a \"L'\u0152uvre\".\nGrand reporter e osservatore politico al \"Journal\", e poi al \"Petit Parisien\".\nDiventa l'ufficiale direttore politico di \"Gringoire\" dal 1928 al 1943. Scrisse articoli violentemente anglofobi, senza provare particolare simpatia per la Germania nazista. Tuttavia, venne condannato a morte nel 1944 per intelligenza con il nemico ma fu graziato da De Gaulle. Gravemente malato, venne liberato e mor\u00ec nella sua propriet\u00e0 nell'isola di R\u00e9.\nOpere.\nSur Henri B\u00e9raud :\nScrittori di estrema destra.\nIl 14 luglio di ogni anno, a Saint-Cl\u00e9ment-des-Baleines (\u00cele de R\u00e9), viene organizzata una cerimonia sulla tomba di Henri B\u00e9raud, seguita da un colloquio sugli scrittori raggruppanti le associazioni di amici di Henri B\u00e9raud, Alphonse de Chateaubriant, Robert Brasillach, Jean de La Varende, Henry de Monfreid, Andr\u00e9 Fraigneau, L\u00e9on Bloy, Pierre Drieu La Rochelle, Louis-Ferdinand C\u00e9line, Pierre Gripari e Jacques Chardonne."}
{"id": "564644", "revid": "287204", "url": "https://it.wikipedia.org/wiki?curid=564644", "title": "Abel Bonnard", "text": "Maurrassiano, Bonnard divenne fascista negli anni trenta.\nBiografia.\nAbel Bonnard \u00e8 famoso per essere stato uno dei ministri dell'Istruzione (\"\u00c9ducation nationale\") di Vichy, nonch\u00e9, dal 1942 al 1944, partigiano collaborazionista con la Germania.\nNel 1932 venne eletto membro dell'Acad\u00e9mie Fran\u00e7aise, presso la quale si guadagn\u00f2 fama di avere una penna molto tagliente. Omosessuale al pari di un altro membro dell\"Acad\u00e9mie\" (Abel Hermant), entrambi, per ragioni diverse, decisero di collaborare con la Germania nazista. Entrambi furono esclusi da \"Quai Conti\" nel 1944, come P\u00e9tain e Charles Maurras, ma, al contrario di questi due ultimi, le loro poltrone furono messe immediatamente a disposizione.\nCondannato a morte in contumacia, Bonnard si rifugi\u00f2 in Spagna, dove ottenne l'asilo politico dopo un anno passato nelle carceri di Franco. Nel 1960 ritorn\u00f2 in Francia, fu nuovamente giudicato e condannato a dieci anni di esilio, da conteggiarsi retroattivamente a partire dal 1945. La pena perci\u00f2 fu simbolica in quanto gi\u00e0 scontata, ma, non accettando la sanzione morale, Abel Bonnard prefer\u00ec ritornarsene in Spagna.\nOpere.\nOpere in italiano "}
{"id": "564645", "revid": "1776051", "url": "https://it.wikipedia.org/wiki?curid=564645", "title": "Chancy", "text": "Chancy (toponimo francese) \u00e8 un comune svizzero di 1\u00a0691 abitanti del Canton Ginevra.\nGeografia fisica.\nChancy \u00e8 il comune pi\u00f9 occidentale della Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl ponte di Chancy, pedonale e veicolare, fu costruito sul fiume Rodano nel 1874 e ricostruito nel 1906-1907; collega Chancy con Pougny, in Francia.\nChancy \u00e8 servito dall'omonima stazione sulla ferrovia Lione-Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564646", "revid": "1784938", "url": "https://it.wikipedia.org/wiki?curid=564646", "title": "Maurrassismo", "text": "Il maurrassismo \u00e8 una dottrina politica elaborata da Charles Maurras, di cui l'Action fran\u00e7aise fu la punta di lancia. Fu un'ideologia nazionalista, antisemita, germanofoba (fino al 1941 almeno), sciovinista, revanscista (fino al 1919), monarchica, cattolica, militarista, nazionalsindacalista e con radici anche nel secondo positivismo e nella critica borghese-positivista alla rivoluzione francese.\nElaborazione e principi.\nIl maurrassismo ha l'ambizione di essere una dottrina controrivoluzionaria, che assicura la coesione della Francia e della sua \"grandeur\". Si basa sulla parola d'ordine \u00ab\"Politique d'abord\"\u00bb (\"la politica prima di tutto\"), sul postulato del nazionalismo e sulla constatazione (secondo Maurras) che la societ\u00e0 (francese) della fine del secolo XIX \u00e8 minata dalla decadenza e dalla corruzione. Secondo Maurras, i due mali risalgono principalmente alla Rivoluzione francese e raggiungono il parossismo nell'affare Dreyfus. Charles Maurras subisce l'influenza filosofica di Platone e Aristotele, Joseph de Maistre, Dante e Tommaso d'Aquino. Le influenze storiche vanno da Sainte-Beuve a Fustel de Coulanges passando da Hippolyte Taine e Ernest Renan. Si intravedono anche alcune idee \"aristocratiche\" ed elitiste, unite contraddittoriamente ad un certo populismo, in parallelo alla riflessione di Friedrich Nietzsche.\nPer Maurras, la Francia deve tornare \"royaliste\", tradizionale, classicista nelle lettere e reazionaria, tornare ai tempi dell'Ancien R\u00e9gime e della Restaurazione, contro lo spirito rivoluzionario, illuminista e romantico-liberale e romantico-nazionalista tedesco, a suo avviso, rappresentato a quell'epoca dalla Germania imperiale e dai quattro \"Stati confederati\" dell'Anti-Francia, cio\u00e8 gli\u00a0ebrei, i\u00a0protestanti, i\u00a0frammassoni\u00a0e gli stranieri (perlopi\u00f9 asiatici, africani e germanici non franchi), che Maurras chiama \"meteci\". Essi pi\u00f9 che \"meticci\" sono descritti come cosmopoliti senza Patria, fedeli all'oro e al denaro, come meteci antichi, anche dello spirito.\nQuesti Stati confederati rappresentano l'anti-Francia e non possono in alcun caso far parte della nazione francese. La sovranit\u00e0 popolare, il governo dei cittadini e della maggioranza numerica sono fallaci. La democrazia \u00e8 la fine della politica in quanto secondo Maurras \u00e8 priva di veri principi, nemica della gerarchia e passionale, e platonicamente incline all'oligarchia economicista della produttivit\u00e0 e dello sviluppo. La democrazia, rifiutando di attribuire valore e legittimit\u00e0 a ci\u00f2 che non \u00e8 votato dalla maggioranza, si sottomette al materialismo dei numeri e del denaro; gli elementi di \"quantit\u00e0\" aumentano la demagogia, fino a che la democrazia diventa oligarchia plutocratica governata da tecnocrazia e mercati, della politica rimangono riti ridotti a cerimoniali senza significato ed effetti.\nNegli anni della Grande guerra sulla questione ebraica si consuma una frattura col vecchio amico Maurice Barr\u00e8s, che, avendo un ripensamento, definisce ebrei, socialisti, tradizionalisti e protestanti come i quattro Stati confederati del genio nazionale francese. Anche il romanticismo francese della Restaurazione, ammirato a volte poeticamente ma non politicamente (Chateaubriand, Madame de Sta\u00ebl...), secondo Maurras ha solo sostituito il razionalismo della Rivoluzione francese con il sentimentalismo, proseguendo l'illuminismo nella forma di Rousseau, ma non ha rivivificato la cristianit\u00e0 medievale, la romanit\u00e0 e l'ellenismo, per lui sola \"ragione universale\" (espressione di de Maistre) opposta alla ragione individuale, favorendo il proseguimento delle idee rivoluzionarie culminate con i moti come quelli del 1830 e del 1848, seguendo un \u00abimpulso sentimentale che li ha condotti a proporre come assunzioni dottrinali mere associazioni di immagini senza consistenza n\u00e9 coscienza, dunque senza verit\u00e0\u00bb; per lui \u00abil male del mondo moderno deriva dall\u2019avere l'\u00e9lite intellettuale di Francia sdegnato la ragione facendo quasi esclusivamente appello alle passioni e ai sentimenti\u00bb, allineandosi al parlamentarismo e al liberalismo economico germanico-anglosassone (\"i barbari\") di matrice giudaico-protestante e massonica, accettando la democrazia da lui definita la \"tradizione della morte\" per la civilt\u00e0 occidentale. L'unica vera libert\u00e0 si trova per lui nel comunitarismo, nelle corporazioni, nell'autorit\u00e0, nella dottrina sociale della Chiesa, nella mediazione dei sacerdoti nella lettura della Bibbia, mentre il mondo moderno, compenetrato dal \"biblismo veterotestamentario\" del \"Sola Scriptura\" conduce all'individualismo e quindi al nichilismo, di cui il mondo tedesco \u00e8 l'esempio, avendo perso \u00abquella disciplina mentale, morale, estetica, quella ragione, quel diritto, quella legge, quell'ordine, quel gusto che costituivano tutto il capitale civilizzatore dello spirito classico\u00bb. La scienza e la tecnica hanno funzione solo al servizio della comunit\u00e0. Il vero progresso \u00e8 aristocratico, e \"al pari dell'autorit\u00e0, la ragione va ricondotta in alto, in consonanza con i dettami dello spirito classico, che \u00e8 insieme spirito di progresso e di ordine\". Lo Stato \u00e8 solo il garante organico dell'ordine, ma deve cedere all'autorit\u00e0 del monarca e al particolarismo localista-autonomista, in una sorta di nuovo feudalesimo federale (Maurras \u00e8 nazionalista della Patria francese ma anche molto legato alla sua terra d'origine, la \"piccola Patria\" della Provenza). Si tratta di un autoritarismo monarchico strettamente ereditario e temperato dal decentramento, che solo pu\u00f2 garantire le libert\u00e0 civili. \u00c8 evidente in tutta l'impostazione, a parte antisemitismo, militarismo e antiprotestantesimo, l'influsso legittimista-ultrarealista del progetto di Costituzione monarchica elaborato da Enrico d'Artois (per Maurras l'ultimo vero Re di Francia, Enrico V), progetto di unionismo con i sostenitori dei Borbone-Orl\u00e9ans, ovvero una monarchia costituzionale pura, non parlamentare (il Parlamento, con una camera di nomina regia, \u00e8 solo un supporto al governo, che vota tasse e leggi nazionali, ma non il perno delle decisioni), e decentrata, a democrazia corporativa e suffragio famigliare o dei capifamiglia, e di corporazione, a pi\u00f9 livelli. Tutto il potere decisionale risiede nel re, nelle comunit\u00e0 locali, nelle corporazioni (che fungono anche da sindacati) e nelle famiglie, elementi dell'ordine \"naturale\" della cose.\nStudi approfonditi su Maurras, il suo pensiero e la sua cultura sono stati effettuati da Ernst Nolte nel suo \"Il fascismo nella sua epoca\" (noto anche come \"I tre volti del fascismo\") e da Domenico Fisichella.\nContesto storico.\nLegittimista in giovent\u00f9, poi repubblicano federalista, Maurras ridiviene realista (ma partigiano degli Orl\u00e9ans) nel 1896 in seguito a un ragionamento politico: i re hanno fatto la Francia, che si \u00e8 disfatta dopo il 1789. Sostenitore di Luigi Filippo d'Orl\u00e9ans (duca d'Orl\u00e9ans) e in seguito dei suoi eredi (il \"duca di Guisa\", poi il \"conte di Parigi\"), si propone di convertire la nascente Action fran\u00e7aise all'idea realista e a riunire al suo interno i resti del realismo tradizionale francese, illustrato soprattutto dal marchese de la Tour du Pin o dal g\u00e9n\u00e9ral de Charette.\nLa riflessione di Maurras deve molto anche al suo federalismo originario e alla sua appartenenza al \"F\u00e9librige\" di Mistral che gli lascia in eredit\u00e0 la difesa della decentralizzazione. Nel 1914 come nel 1940, Maurras rimane fedele al suo principio del compromesso nazionalista, cio\u00e8 dell'unit\u00e0 nazionale in caso di crisi, e all'ossessione profonda della guerra civile, sostenendo dapprima Clemenceau e poi P\u00e9tain."}
{"id": "564648", "revid": "92723", "url": "https://it.wikipedia.org/wiki?curid=564648", "title": "Charles Maurras", "text": " \nBiografia.\nPrimi anni.\nMaurras nacque in una famiglia della piccola borghesia provenzale. Fece i suoi primi studi in un collegio religioso, ma perse la fede rapidamente, quando dovette rinunciare alla carriera militare in marina della tradizione familiare, a causa di una sordit\u00e0 parziale che lo colp\u00ec in adolescenza. \nFormazione culturale.\nDopo aver superato gli esami di maturit\u00e0 nel 1885, part\u00ec alla volta di Parigi, dove divenne giornalista letterario. Si leg\u00f2 ad Anatole France, che rafforz\u00f2 il suo agnosticismo, e sub\u00ec l'influenza del positivismo di Auguste Comte. Charles Maurras sub\u00ec in seguito l'influenza filosofica di Platone e Aristotele, Joseph de Maistre, Louis de Bonald, Chateaubriand (le cui idee \"sentimentali\" poi rinnegher\u00e0), l'autore razzista Gobineau, Dante e Tommaso d'Aquino. Le influenze storiche vanno da Sainte-Beuve a Fustel de Coulanges passando da Hippolyte Taine e Ernest Renan. Si intravedono anche alcune idee \"aristocratico-elitiste\" in parallelo alla riflessione di Friedrich Nietzsche, mescolati a contraddittori sentimenti populistico-demagogici in politica. Egli era inoltre un classicista (nelle arti \u00e8 un grande ammiratore del neoclassicismo), anti-realista (con eccezioni verso Flaubert), filo-parnassiano e anti-romantico in letteratura, lontano anche dal decadentismo. Oltre a de Maistre e de Bonald che ispirarono sempre le sue idee politiche, fu vicino alle teorie di Le Play, a La Tour du Pin e all'idea monarchica \"democratico-corporativa\" di Enrico d'Artois, per le sue idee economiche e sociali. Per quanto riguarda il positivismo, segu\u00ec specialmente \"l'ultimo\" Comte, la fase del positivismo come religione laica e le idee controrivoluzionarie del padre del positivismo, riconoscendo la validit\u00e0 anche della religione tradizionale in cui pure non credeva. Per questo subordinare al nazionalismo la religione, Maurras e i suoi scritti subirono la condanna papale. In seguito ader\u00ec ad un virulento antisemitismo che lo caratterizzer\u00e0 sempre.\nPolitica: antisemitismo e nazionalismo.\nMaurras comp\u00ec una svolta radicale a partire dal 1895-1896: incontr\u00f2 il nazionalista repubblicano, allora anche antisemita, Maurice Barr\u00e8s, collabor\u00f2 a \"La Cocarde\", ma soprattutto, rientr\u00f2 profondamente mutato da un viaggio in Grecia, dove aveva seguito i primi giochi olimpici moderni per conto della \"Gazette de France\". Si schier\u00f2 con risoluzione nel campo degli anti-dreyfusiani, e si convert\u00ec all'idea monarchica, aderendo al legittimismo-unionismo, ossia il riconoscimento degli Orl\u00e9ans come successori legali di Enrico V di Francia; da questo periodo nei suoi discorsi erano ricorrenti gli attacchi contro il \"sindacato ebraico\" in difesa di Alfred Dreyfus, anche se fosse stato effettivamente innocente (come era e come Maurras probabilmente sapeva), e fu un tema propagandistico usato continuamente da Maurras per tutta la vita, anche molto tempo dopo la morte dell'ufficiale ebreo condannato e poi graziato per tradimento verso la Germania. I \"dreyfusards\" come \u00c9mile Zola erano considerati da Maurras dei traditori filoebraici a prescindere dalla colpevolezza del militare, e responsabili secondo lui del suicidio di Hubert-Joseph Henry (argomento dell'articolo con cui Maurras divenne famoso, intitolato \"Il primo sangue\"), complice del vero probabile traditore, Ferdinand Walsin Esterhazy; Erano inoltre ritenuti dai nazionalisti colpevoli dello svilimento del ruolo dell'esercito. Nel 1907, durante la solenne cerimonia di traslazione delle ceneri di Zola al Pantheon, un giornalista di estrema destra, Louis Gr\u00e9gori, spara due colpi di pistola ad Alfred Dreyfus, ferendolo leggermente a un braccio. Il giornalista dichiara di aver agito da solo e di non aver voluto colpire Dreyfus come persona, ma come rappresentante del dreyfusianesimo colpevole, ai suoi occhi, di \u00abglorificare il tradimento di Dreyfus e l'antimilitarismo di Zola\u00bb. \nI giurati popolari lo assolvono perch\u00e9 in quel momento \u00abnon era responsabile dei suoi atti\u00bb. Grazie a un informatore, la polizia sa che durante alcune riunioni degli estremisti di destra dell'Action Fran\u00e7aise si \u00e8 parlato a lungo di compiere un \u00abatto dimostrativo\u00bb, assassinando Dreyfus durante la cerimonia per Zola. Un certo Andr\u00e9 Gaucher si offr\u00ec di compiere la missione. Un ricco monarchico offr\u00ec un premio di ventimila franchi a chi avesse ucciso il \u00abtraditore ebreo\u00bb, ma chi si oppose fu proprio Charles Maurras, in quanto riteneva che avere Dreyfus vivo fosse pi\u00f9 conveniente: \u00abSopprimendo Dreyfus, perdiamo la nostra migliore arma contro la Repubblica\u00bb\nFu un dirigente, poi direttore editoriale e uno dei fondatori del giornale nazionalista, germanofobo, monarchico-reazionario, anti-giacobino-repubblicano, anticomunista, ostile alla democrazia liberale e antisemita \"L'Action Fran\u00e7aise\", organo del movimento politico omonimo Action fran\u00e7aise. Egli dispieg\u00f2, con i suoi principali collaboratori, una grande virulenza, arrivando fino ad appellarsi esplicitamente all'assassinio, principalmente verso Abraham Schrameck, ministro dell'Interno nel 1925 (\"\u00abSar\u00e0 senza odio e senza timore che dar\u00f2 l'ordine di spargere il vostro sangue di cane, se abuserete del potere pubblico per spargere del sangue francese sotto i proiettili e i coltelli dei banditi di Mosca che voi amate\u00bb\"), o contro L\u00e9on Blum, presidente del Consiglio; nell\"Action fran\u00e7aise\" del 15 maggio 1936 usc\u00ec un articolo che incitava all'eliminazione di Blum in quanto avversario del fascismo italiano di Mussolini, ammirato da Maurras: \nIl suo talento letterario dava alle sue opere teoriche una grande influenza negli ambienti colti e conservatori di Francia, e le sue qualit\u00e0 polemiche gli assicuravano un reale ascolto in altri, come l'Acad\u00e9mie fran\u00e7aise.\nAttivismo politico.\nNel 1905 fond\u00f2 la Ligue d'Action Fran\u00e7aise (Lega d'Action Fran\u00e7aise) per raccogliere fondi in favore di \"Action Fran\u00e7aise\", divenuta quotidiano e organo di stampa del movimento all'interno della politica mediatica (distribuzione di brochure di propaganda, affissioni ecc.). \nApprezzava particolarmente la simbiosi tra i suoi epigoni nazionalisti italiani (Associazione Nazionalista Italiana, le camicie azzurre confluite nel PNF) e il Partito Nazionale Fascista, come scrisse su \"L'Action fran\u00e7aise\" il 18 luglio 1923.\nMaurras ebbe un importante ascendente ideologico su Salazar e gli intellettuali del regime salazariano portoghese. Sostenne pienamente il generale Franco in Spagna e, fino alla primavera del 1939, Mussolini, sottolineando la parentela tra un buon numero dei suoi ideali e quelli del fascismo. \nLa sua germanofobia gli imped\u00ec di fare lo stesso con Adolf Hitler, fino al 1941 (quando accett\u00f2 un blando collaborazionismo), ma non rinneg\u00f2 e continu\u00f2 a collaborare con i suoi discepoli che ammiravano il nazismo: Robert Brasillach, Lucien Rebatet e la maggior parte degli altri giornalisti che collaboravano con \"Je suis partout\", Abel Bonnard, Paul Chack, e altri, molti dei quali avevano abbandonato il partito. Fu eletto all'Acad\u00e9mie fran\u00e7aise il 9 giugno 1938, nel seggio 16, succedendo ad Henri Robert. La sua accettazione ufficiale ebbe luogo l'8 giugno 1939.\nDurante l'occupazione tedesca della Francia, Maurras fece riapparire \"Action fran\u00e7aise\", sostenendo il regime di Vichy, che si ispirava in larga misura alle sue idee. Per lui, la salita al potere dal maresciallo P\u00e9tain era stata una \"divina sorpresa\" (\"Le Petit Marseillais\", 9 febbraio 1941). Continu\u00f2 le sue polemiche contro gli ebrei, i massoni e i \"m\u00e9t\u00e8ques\" (\"meticci\" termine usato in modo offensivo per indicare gli asiatici e gli africani), con lo slogan: \nIl principale torto di P\u00e9tain, ai suoi occhi, fu quello di non andare abbastanza lontano nella politica antisemita: lo \"statuto degli ebrei\" dell'ottobre 1940 era per Maurras e i suoi collaboratori una buona cosa, ma doveva essere indurito e applicato pi\u00f9 rigorosamente. Il nuovo statuto, del giugno 1941, fu una parziale soddisfazione. Il governo di Vichy collabor\u00f2 alle deportazioni durante l'Olocausto.\nSemi-collaborazionismo ed ultimi anni.\nRifiutando il collaborazionismo, Maurras fu comunque, almeno in pratica, l'incarnazione di una collaborazione \"nella dignit\u00e0\". Cos\u00ec scrisse nell\"Action fran\u00e7aise\" del 28 agosto 1942: \"\u00abCon tutta la Francia, i prigionieri felicemente ringraziano il signor Hitler\u00bb\". Gi\u00e0 nella sua edizione del 1\u00ba novembre 1940, \"Action fran\u00e7aise\" approvava l'annuncio di una collaborazione dal maresciallo P\u00e9tain a Montoire. Maurras non interruppe fino al 1944 le sue invettive contro i membri della Resistenza, invocando punizioni spietate su di loro, o sui loro familiari nel caso in cui i partigiani non potessero essere arrestati. Egli che aveva molto apprezzato Charles de Gaulle fino alla primavera del 1940 si scaten\u00f2 contro il generale, partito per Londra.\nNonostante il suo arresto (1944) la sua condanna a vita per \"intelligenza con il nemico\" (1945), l'Acad\u00e9mie, con l'ordinanza del 21 novembre 1944, non procedette alla radiazione di Charles Maurras, come invece far\u00e0 qualche mese pi\u00f9 tardi per il maresciallo P\u00e9tain: si accontent\u00f2, nella seduta del 1\u00ba febbraio 1945, di constatare l'esistenza della poltrona vacante e di decidere di non procedere all'elezione del successore fino alla morte del titolare. La sostituzione ebbe luogo nel 1953, con l'elezione di Antoine de L\u00e9vis-Mirepoix. Maurras si difese con vigore in tribunale e alla fine comment\u00f2 la sua condanna all'ergastolo con un'esclamazione che lo definiva perfettamente, gridando in aula: \u00ab\u00c8 la rivincita di Dreyfus!\u00bb.\nSebbene indebolito e imprigionato, Maurras collabor\u00f2 con Aspects de la France, giornale fondato da suoi seguaci nel 1947, in seguito alla proibizione di \"Action fran\u00e7aise\". \nIl processo a Maurras era stato principalmente basato sulle intenzioni e sull'ammirazione politica verso P\u00e9tain, e la condanna per collaborazionismo col nemico era per molti infondata e la pena eccessiva, paradossalmente assai simile a quello che aveva subito Dreyfus; perfino un avvocato ex \"dreyfusard\" ed ex monarchico, Daniel Hal\u00e9vy, suo antico nemico, di origine ebraica ma nazionalista, si batt\u00e9 perch\u00e9 Maurras ottenesse la revisione processuale e la riabilitazione.\nDopo 6 anni in prigione, durante i quali scrisse moltissimo, nel 1951 ottenne la detenzione domiciliare e poi la sospensione della pena per motivi di salute; fu infine trasferito alla clinica Saint-Gr\u00e9goire di Tours, nel quartiere Saint-Symphorien, dove nel marzo 1952 benefici\u00f2 della grazia con decreto presidenziale, ma non riusc\u00ec pi\u00f9 a lasciare la casa di cura e tornare a Parigi, poich\u00e9 mor\u00ec sei mesi dopo. Nelle sue ultime settimane di vita si riavvicin\u00f2 alla religione (come dimostrano anche le ultime poesie di tono religioso), molto probabilmente convertendosi ufficialmente \"in extremis\" o \"in articulo mortis\" al cattolicesimo, assistito da un sacerdote inviato appositamente.\nFu sepolto nella cappella di famiglia nel cimitero di Roquevaire, nel dipartimento delle Bocche del Rodano, in Provenza.\nPensiero politico.\nIl \"maurrassismo\" \u00e8 una dottrina politica elaborata da Maurras di cui l'Action fran\u00e7aise fu la punta di lancia. Fu un'ideologia nazionalista, antisemita, germanofoba (fino al 1941 almeno), sciovinista, revanscista (fino al 1919), monarchica, cattolica, militarista, nazionalsindacalista e con radici anche nel secondo positivismo e nella critica borghese-positivista alla rivoluzione francese.\nPer Maurras, la Francia deve tornare \"royaliste\", tradizionale, classicista nelle lettere e reazionaria, tornare ai tempi dell'Ancien R\u00e9gime e della Restaurazione, contro lo spirito rivoluzionario, illuminista e romantico-liberale e romantico-nazionalista tedesco, a suo avviso, rappresentato a quell'epoca dalla Germania imperiale e dai quattro \"Stati confederati\" dell'Anti-Francia, cio\u00e8 gli\u00a0ebrei, i\u00a0protestanti, i\u00a0frammassoni\u00a0e gli stranieri (perlopi\u00f9 asiatici, africani e germanici non franchi), che Maurras chiama \"meteci\". Essi pi\u00f9 che \"meticci\" sono descritti come cosmopoliti senza Patria, fedeli all'oro e al denaro, come meteci antichi, anche dello spirito.\nQuesti Stati confederati rappresentano l'anti-Francia e non possono in alcun caso far parte della nazione francese. La sovranit\u00e0 popolare, il governo dei cittadini e della maggioranza numerica sono fallaci. La democrazia \u00e8 la fine della politica in quanto secondo Maurras \u00e8 priva di veri principi, nemica della gerarchia e passionale, e platonicamente incline all'oligarchia economicista della produttivit\u00e0 e dello sviluppo. La democrazia, rifiutando di attribuire valore e legittimit\u00e0 a ci\u00f2 che non \u00e8 votato dalla maggioranza, si sottomette al materialismo dei numeri e del denaro; gli elementi di \"quantit\u00e0\" aumentano la demagogia, fino a che la democrazia diventa oligarchia plutocratica governata da tecnocrazia e mercati, della politica rimangono riti ridotti a cerimoniali senza significato ed effetti.\nNegli anni della Grande guerra sulla questione ebraica si consuma una frattura col vecchio amico Maurice Barr\u00e8s, che, avendo un ripensamento, definisce ebrei, socialisti, tradizionalisti e protestanti come i quattro Stati confederati del genio nazionale francese. Anche il romanticismo francese della Restaurazione, ammirato a volte poeticamente ma non politicamente (Chateaubriand, Madame de Sta\u00ebl...), secondo Maurras ha solo sostituito il razionalismo della Rivoluzione francese con il sentimentalismo, proseguendo l'illuminismo nella forma di Rousseau, ma non ha rivivificato la cristianit\u00e0 medievale, la romanit\u00e0 e l'ellenismo, per lui sola \"ragione universale\" (espressione di de Maistre) opposta alla ragione individuale, favorendo il proseguimento delle idee rivoluzionarie culminate con i moti come quelli del 1830 e del 1848, seguendo un \u00abimpulso sentimentale che li ha condotti a proporre come assunzioni dottrinali mere associazioni di immagini senza consistenza n\u00e9 coscienza, dunque senza verit\u00e0\u00bb; per lui \u00abil male del mondo moderno deriva dall\u2019avere l'\u00e9lite intellettuale di Francia sdegnato la ragione facendo quasi esclusivamente appello alle passioni e ai sentimenti\u00bb, allineandosi al parlamentarismo e al liberalismo economico germanico-anglosassone (\"i barbari\") di matrice giudaico-protestante e massonica, accettando la democrazia da lui definita la \"tradizione della morte\" per la civilt\u00e0 occidentale. L'unica vera libert\u00e0 si trova per lui nel comunitarismo, nelle corporazioni, nell'autorit\u00e0, nella dottrina sociale della Chiesa, nella mediazione dei sacerdoti nella lettura della Bibbia, mentre il mondo moderno, compenetrato dal \"biblismo veterotestamentario\" del \"Sola Scriptura\" conduce all'individualismo e quindi al nichilismo, di cui il mondo tedesco \u00e8 l'esempio, avendo perso \u00abquella disciplina mentale, morale, estetica, quella ragione, quel diritto, quella legge, quell'ordine, quel gusto che costituivano tutto il capitale civilizzatore dello spirito classico\u00bb. La scienza e la tecnica hanno funzione solo al servizio della comunit\u00e0. Il vero progresso \u00e8 aristocratico, e \"al pari dell'autorit\u00e0, la ragione va ricondotta in alto, in consonanza con i dettami dello spirito classico, che \u00e8 insieme spirito di progresso e di ordine\". Lo Stato \u00e8 solo il garante organico dell'ordine, ma deve cedere all'autorit\u00e0 del monarca e al particolarismo localista-autonomista, in una sorta di nuovo feudalesimo federale (Maurras \u00e8 nazionalista della Patria francese ma anche molto legato alla sua terra d'origine, la \"piccola Patria\" della Provenza). Si tratta di un autoritarismo monarchico strettamente ereditario e temperato dal decentramento, che solo pu\u00f2 garantire le libert\u00e0 civili. \u00c8 evidente in tutta l'impostazione, a parte antisemitismo, militarismo e antiprotestantesimo, l'influsso legittimista-ultrarealista del progetto di Costituzione monarchica elaborato da Enrico d'Artois (per Maurras l'ultimo vero Re di Francia, Enrico V), progetto di unionismo con i sostenitori dei Borbone-Orl\u00e9ans, ovvero una monarchia costituzionale pura, non parlamentare (il Parlamento, con una camera di nomina regia, \u00e8 solo un supporto al governo, che vota tasse e leggi nazionali, ma non il perno delle decisioni), e decentrata, a democrazia corporativa e suffragio famigliare o dei capofamiglia, e di corporazione, a pi\u00f9 livelli. Tutto il potere decisionale risiede nel re, nelle autorit\u00e0 locali, nelle corporazioni (che fungono anche da sindacati) e nelle famiglie, elementi dell'ordine \"naturale\" della cose.\nStudi approfonditi su Maurras, il suo pensiero e la sua cultura sono stati effettuati da Ernst Nolte nel suo \"Il fascismo nella sua epoca\" (noto anche come \"I tre volti del fascismo\") e da Domenico Fisichella."}
{"id": "564649", "revid": "525063", "url": "https://it.wikipedia.org/wiki?curid=564649", "title": "Indre et Loire", "text": ""}
{"id": "564653", "revid": "1776051", "url": "https://it.wikipedia.org/wiki?curid=564653", "title": "C\u00e9ligny", "text": "C\u00e9ligny (toponimo francese) \u00e8 un comune svizzero di 787 abitanti del Canton Ginevra.\nGeografia fisica.\nC\u00e9ligny si affaccia sul Lago di Ginevra; \u00e8 un'enclave nel Canton Vaud e a sua volta possiede una porzione di territorio, separata dal resto del comune, anch'esso completamente circondato dal Canton Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nC\u00e9ligny \u00e8 servito dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "564655", "revid": "124015295", "url": "https://it.wikipedia.org/wiki?curid=564655", "title": "Vajont (torrente)", "text": "Il Vajont \u00e8 un torrente che scorre in Friuli Venezia Giulia (Friuli occidentale) ed in Veneto orientale. Il torrente, che nel corso dei secoli ha scavato una stretta e lunga valle, nota come Valle del Vajont, che ha ereditato il suo nome, \u00e8 diventato tristemente famoso per la costruzione dell'omonima diga (1956-1963) ed il successivo disastro causato dalla frana del monte Toc, interna al bacino idroelettrico a monte.\nOrigine del nome.\nIl nome \"vajont\" secondo alcuni ha origine dal dialetto ertano, che significa letteralmente \"\"Va gi\u00f9\", per la caratteristica profondit\u00e0 e ripidit\u00e0 della vallata.\nDescrizione.\nPercorso.\nNasce da una sorgente situata in Friuli, nella valle omonima, tra la \"Forcella col de Pin\" e la \"Val Mesaz\" a circa 1900 m s.l.m., e confluisce nel fiume Piave all'altezza del comune di Longarone, in provincia di Belluno.\nLa diga e il disastro.\nNegli anni cinquanta si progett\u00f2 il \"Grande Vajont\"\" dalla SADE che ide\u00f2 la costruzione della diga. I lavori iniziarono nell'estate del 1956 e terminarono ufficialmente nei primi di novembre del 1961. Intanto, con il verificarsi dell'incidente di Pontesei, dove una frana di 3 milioni di metri cubi di roccia scivol\u00f2 nel lago, travolgendo un operaio, il cui corpo non venne mai ritrovato, si temeva che qualcosa del genere potesse accadere nel Vajont.\nAlle 22:39 del 9 ottobre 1963 circa 260 milioni di metri cubi di roccia precipitarono dal monte Toc ad una velocit\u00e0 di 110\u00a0km/h nell'invaso del lago. La conseguente tracimazione dell'acqua cre\u00f2 tre onde alte pi\u00f9 di 250 m di altezza: la prima fece una sorta di giravolta, lamb\u00ec Casso e ricadde sulla frana, formando il laghetto di Massalezza; la seconda si diresse verso le borgate di Erto, e la terza, che si rivel\u00f2 la pi\u00f9 disastrosa, scavalc\u00f2 la diga che non cedette e si diresse verso la Valle del Piave, colpendo Longarone. Altri danni si ebbero a Soverzene, Ponte nelle Alpi, al Borgo Piave di Belluno fino a Quero Vas distante all'incirca 50 km dalla diga del Vajont. La stima delle vittime del disastro port\u00f2 a 1.917 i morti anche se vennero recuperati solo 1.500 cadaveri.\nCuriosit\u00e0.\nIl torrente e il ponte vengono citati nel diario di Erwin Rommel quando in seguito ai fatti di Caporetto l'allora tenente, al comando di un distaccamento del Battaglione da montagna del W\u00fcrttemberg, insegue le truppe italiane in ritirata lungo la direttrice Cividale-Longarone. Il passo recita:"}
{"id": "564657", "revid": "1259603", "url": "https://it.wikipedia.org/wiki?curid=564657", "title": "Diga del Vajont", "text": "La diga del Vajont \u00e8 una diga progettata dal 1926 al 1959 dall'ingegnere Carlo Semenza, e successivamente costruita tra il 1957 e il 1960 nel comune di Erto e Casso, in provincia di Pordenone, lungo il corso del torrente Vajont. Lega tristemente il suo nome al disastro del Vajont, avvenuto la sera del 9 ottobre 1963, e da allora non \u00e8 pi\u00f9 utilizzata per la produzione di energia elettrica.\nDescrizione.\nDi tipo a doppio arco, lo sbarramento \u00e8 alto 261,60\u00a0m e nel 2021, a oltre 60 anni dalla costruzione, \u00e8 ancora l'ottava diga pi\u00f9 alta del mondo (la sesta ad arco), con un volume di 360\u00a0000\u00a0m\u00b3 e con un bacino di 168,715 milioni di metri cubi. All'epoca della sua costruzione (1957-1960) era la diga pi\u00f9 alta al mondo. Fu superata dalla Grande Dixence nel 1961.\nLo scopo della diga era di fungere da serbatoio idrico di regolazione stagionale per le acque del fiume Piave, del torrente Ma\u00e8 e del torrente Boite, che precedentemente andavano direttamente al bacino della Val Gallina, che alimentava la grande centrale di Soverzene. Le acque, sottratte al loro corso naturale, venivano cos\u00ec incanalate dalla diga di Pieve di Cadore (fiume Piave), da quella di Pontesei (torrente Ma\u00e8) e da quella di Valle di Cadore (torrente Boite) al bacino del Vajont tramite chilometri di tubazioni in cemento armato vibrato e spettacolari ponti-tubo.\nIn questo sistema di \"vasi comunicanti\", le differenze di quota tra bacino e bacino venivano usate per produrre energia tramite piccole centrali idroelettriche, come quella del Colomb\u00e8r, ricavata in caverna ai piedi della diga del Vajont, e quella della Gardona, nei pressi di Castellavazzo (proveniente dal bacino di Pontesei, in Val di Zoldo). Le acque scaricate dalla centrale di Soverzene venivano poi condotte, in parte al Piave, e il restante tramite un canale artificiale, al lago di Santa Croce, quindi alle centrali del Fadalto, nella Val Lapisina e alle tre finali: nei comuni di Cappella Maggiore, Caneva e Sacile.\nIl sistema, noto come \"Grande Vajont\", era concepito per sfruttare al massimo tutte le acque e i salti disponibili del fiume Piave e dei suoi affluenti, di cui il bacino del Vajont era il cuore. Esso venne presto compromesso prima dalla frana del lago di Pontesei e poi dalla frana che caus\u00f2 il disastro. Il bacino della diga viene mantenuto quasi completamente vuoto per motivi di sicurezza.\nProdromi del progetto.\nLa strutturale carenza italiana di materie prime come il carbone per il proprio fabbisogno energetico aveva portato il paese a diversificare le proprie fonti di approvvigionamento, specializzandosi in una politica energetica che port\u00f2 allo sfruttamento di valli e corsi d'acqua montani, dove vennero realizzate numerose centrali idroelettriche che avrebbero prodotto la maggior parte dell'energia elettrica nell'Italia del Nord, fondamentale per lo sviluppo industriale del Paese. Questa politica, che non considerava appieno le interazioni uomo-ambiente e le , risultava essere una soluzione quasi obbligata.\nL'idea di sfruttare come bacino idroelettrico la valle del fiume Vajont tramite una diga venne concretizzata dalla Societ\u00e0 Idroelettrica Veneta, poi assorbita dalla SADE (\"Societ\u00e0 Adriatica Di Elettricit\u00e0\"), particolarmente attiva alla fine del XIX e nella prima met\u00e0 del XX secolo nella produzione e distribuzione elettrica nel nord-est italiano (prima della nazionalizzazione del settore elettrico dell'intera Italia attuata attraverso la nascita di un \"Ente Nazionale per l'Energia Elettrica\", l'Enel).\nIn questo contesto, la prima ipotesi di un progetto di massima per lo sfruttamento delle acque del torrente Vajont venne redatta dall'ingegnere Carlo Semenza nel 1926. La diga era prevista alla stretta del ponte di Casso (un tempo esistente a est dell'attuale zona artigianale ai piedi del bivio per Casso) e prevedeva una centrale a Dogna. La scelta era figlia di una raccomandazione del Prof. Hug, che aveva sconsigliato l'alternativa pi\u00f9 a valle, all'altezza del ponte del Colomber (dove il manufatto venne in seguito effettivamente costruito).\nNel 1929 venne presentata la domanda di concessione per la realizzazione di un progetto di diga al ponte di Casso (massimo invaso a quota 656 m s.l.m.) con allegata la relazione di Hug del 1926. Gli studi geologici sulla valle interessata dal nuovo invaso proseguirono e nel 1930 il geologo Giorgio Dal Piaz present\u00f2 una relazione inerente all'assenza di franamenti importanti lungo le sponde del bacino tra la zona di Pineda (a est) e il ponte di Casso (a ovest).\nNel 1937 venne presentato un nuovo progetto, con spostamento della diga pi\u00f9 a ovest presso il ponte del Colomber all'altezza del punto in cui la strada che da Longarone saliva a Erto valicava la forra sul torrente Vajont passando dalla sponda sinistra a quella destra della valle. Il massimo invaso era previsto a quota 660 m s.l.m.; a esso era allegata una relazione geologica a firma di Dal Piaz, sostanzialmente combaciante con quella del 1930, che estendeva la validit\u00e0 delle sue affermazioni fino alla nuova posizione della diga. Va sottolineato tuttavia che in una sua precedente relazione del 1928 Dal Piaz si era sempre opposto allo sbarramento della valle presso il ponte di Casso, in quanto riteneva la roccia di imposta della diga in quel punto poco adatta, per cui il manufatto non avrebbe potuto essere pi\u00f9 alto di cinquanta metri dalla base del torrente.\nIl progetto del \"Grande Vajont\".\nL'idea di mutare in parte il progetto originario formulando l'ipotesi di un unico impianto integrato con gli altri delle valli circostanti viene attribuita a Carlo Semenza, che la formul\u00f2 la prima volta nel 1929. Il progetto viene normalmente identificato con il nome \"Grande Vajont\".\nLo scopo del progetto era quello di creare in mezzo ai monti dolomitici una grossa riserva di acqua (serbatoio di regolazione pluristagionale) che permettesse di sfruttare l'energia potenziale (perch\u00e9 le dighe consentono di utilizzare l'acqua come fluido di lavoro), sotto forma di potenza idrica, per portare energia elettrica a Venezia e a tutto il Triveneto anche nei periodi di secca dei fiumi, in particolare del fiume Piave. L'invaso venne creato per accumulare le acque del Piave dopo il loro passaggio nella diga di Pieve di Cadore, dalla quale l'acqua giungeva nel serbatoio del Vajont tramite tubazioni con dislivello minimo, quindi minor perdita di energia potenziale. A questo sistema si aggiungevano, tramite condotte e ponti-tubo, anche i laghi di Vodo e Valle di Cadore (sul torrente Boite), di Pontesei (sul torrente Ma\u00e8) e della Val Gallina (bacino di carico della centrale di Soverzene).\nEra stato dunque concepito un grande sistema di vasi comunicanti, con piccoli dislivelli tra di loro, sfruttati da piccole centrali (Pontesei, Colomber per il Vajont e Gardona) e tutti confluenti nella centrale principale di Soverzene (da , al suo tempo la pi\u00f9 grande d'Europa). La profonda gola del torrente Vajont, che nasce dalle Prealpi Carniche e sfocia nel fiume Piave costeggiando il Monte Toc, tra la provincia di Belluno e la provincia di Pordenone, istituita successivamente (nel 1968), sembrava essere il luogo pi\u00f9 adatto alla costruzione della diga a doppio arco che risult\u00f2 essere la pi\u00f9 alta del mondo.\nLa domanda per una diga nella valle del Vajont alta fino a quota 667 m s.l.m. e sbarramento presso il Colomber fu presentata nel 1940. Vi era allegata una relazione di Dal Piaz identica a quella del 1937.\nAl termine della seconda guerra mondiale, i progetti sul Vajont vennero ripresi. La concessione definitiva venne accordata con D.P.R. nr. 729 del 21 marzo 1948; il progetto iniziale prevedeva una diga a doppio arco alta 202 m con un invaso di 58,2 milioni di metri cubi. Sempre nel 1948, cominci\u00f2 a svilupparsi l'idea di poter innalzare il coronamento della diga fino a 679 m s.l.m. appieno le caratteristiche geologiche del calcare del Vajont, che caratterizzava il punto di innesto della diga nei fianchi della valle.\nLa strada per Longarone e la Valcellina.\nNel 1911 fu realizzata la strada per Erto, e la Valcellina. I lavori furono progettati, dall'ing. Rebonato, dell'impresa Rebonato-Toffanin di Vicenza, e dal Ten. Col. Agostino Parisio, del Genio Militare ufficio fortificazioni di Belluno. Iniziati i lavori nel maggio 1911, furono portati a termine il 31 dicembre 1912. Fu realizzato il ponte pi\u00f9 alto d'Italia in cemento armato, nella localit\u00e0 Colomber, su un abisso di 138 metri. La strada superava il torrente Vajont al ponte \"delle Roste\" vicino al Piave, di fronte a Longarone, e dal paese di Dogna entrava in sponda sinistra, nella stretta forra del Vajont. Nella gola attraversava due brevi gallerie, denominate \"del castello\" e \"delle Calade\". Nella localit\u00e0 Colomber, dove fu costruita una chiesetta dedicata a S. Antonio e un albergo, superava il torrente su un ponte. Giunta in sponda destra, con una serie di ponticelli, un'altra galleria e dei tornanti, saliva fino alla quota del paese di Erto.\nNel novembre 1917, durante la \"grande guerra\", la strada divent\u00f2 famosa per l'attraversamento delle truppe austro-tedesche del tenente Erwin Rommel, nella Battaglia di Longarone.\nRicostruito il ponte del Colomber che era stato fatto saltare da Rommel nel 1917, la strada fu ancora una vittima durante la seconda guerra mondiale. Dei reparti partigiani, nel settembre del 1944, fecero infatti saltare il ponte per impedire l'ingresso tedesco in valle. Il 9 ottobre, nella valle del Vajont, inizi\u00f2 un fortissimo bombardamento per sette giorni e sette notti con granate da 149. La popolazione fuggiva, lasciando sul posto i sacerdoti di Erto e Casso. Il 16 ottobre, nella tarda mattinata, truppe tedesche distruggevano e incendiavano tutti i casolari sul monte Toc appartenenti agli abitanti di Casso. Il comandante tedesco, dopo l'occupazione, diede l'ordine di incendiare anche il paese di Erto. Il parroco Don Giusto Pancino si interpose affinch\u00e9 il paese venisse risparmiato. Si venne a un accordo; ricostruire il ponte del \"Colomber\" entro 48 ore.\nLa popolazione su richiamo del parroco, in sole 17 ore lanci\u00f2 un ponte ex-novo su progetto di Don Giusto, con tavolame di legno e con 14 cordate d'acciaio, a fianco di quello distrutto, talmente resistente da permettere il passaggio dei mezzi pesanti. Erto era salva.\nNel 1945-46 l'esercito britannico sostitu\u00ec il ponte del 1944 con uno di tipo Bailey. Questo rimase fino al 1960, anno in cui venne smantellato dalla SADE.\nLa costruzione del ponte-canale.\nNel 1948 fu costruito un ponte ad arco in calcestruzzo armato che permetteva alla condotta in pressione, proveniente dal serbatoio di Pieve di Cadore, di attraversare la forra del Vajont andando ad alimentare il serbatoio di Val Gallina e la centrale idroelettrica di Soverzene. Questo ponte-tubo entrer\u00e0 in servizio nel 1951 assieme alla centrale di Soverzene.\nAveva una luce di 58 metri, alto 31, ed era posto a circa 130 metri dal fondo della gola. Il tubo era anch'esso in calcestruzzo armato dal diametro interno di 4 metri, e uno spessore di . Progettato dall'ingegnere Prearo, venne costruito dall'impresa Tissi &amp; C.\nL'opera di costruzione del ponte fu particolarmente complessa, a causa della stretta e profonda forra. La centina per il sostegno delle armature dei getti di calcestruzzo, studiata e realizzata dall'impresa Pasqualin, venne messa in opera completamente su funi d'acciaio.\nIl nuovo ponte stradale sul torrente Vajont, e la variante stradale.\nNegli anni 1955-1956 venne realizzata la nuova strada di collegamento verso Erto e la Valcellina, visto che la precedente realizzata nel 1911 sar\u00e0 sommersa dal lago, rimarr\u00e0 in funzione solo fino a 400 metri prima della diga, dando accesso al ponte-tubo e alla nuova centrale del Colomber. Inoltre la vecchia strada era insufficiente a supportare il traffico dei mezzi di cantiere necessari alla costruzione della diga.\nLa vecchia strada subir\u00e0 una variante stradale di circa , con l'attraversamento nella gola del Vajont tramite un ardito ponte in cemento armato, a circa 120 metri d'altezza, 400 metri prima di arrivare alla diga.\nIl ponte fu costruito dalla impresa S.A.C.A.I.M di Venezia, su progetto dell'ing. Carlo Pradella. Il ponte venne costruito con due semiarchi costruiti in verticale, nei versanti della forra.\nPesanti 118 tonnellate ciascuno, furono poi fatti ruotare sui perni delle cerniere, verso valle tramite delle corde d'acciaio fino ad unirsi. Una volta completato il varo, la fase di fissaggio delle due semi-arcate non \u00e8 terminata con l'accostamento dei due vertici ma al contrario, si sono resi necessari altri importanti accorgimenti. Infatti, tra le due arcate era stato gettato in chiave un blocco di fissaggio in cemento alluminoso di 30x30x18 cm che serviva a sopportare la compressione che corrispondeva alla spinta delle arcate e delle traverse, in attesa della maturazione del getto definitivo. Il blocco di fissaggio doveva impedire inoltre, oscillazione ai semiarchi fino alla definitiva saldatura degli stessi.\nL'opera del varo dei due semiarchi avvenne il 30 settembre 1956.\nTerminata la fase del varo, la struttura ad arco-trave doveva essere completata dall'inserimento di pilastrini che avrebbero sorretto l'impalcato del piano stradale. Questi pilastrini erano a sezione tonda, con diametro di 40\u00a0cm ed un'altezza che variava in rapporto alla loro posizione. I pilastrini pi\u00f9 lontani dalla chiave erano rafforzati da una travatura che li vincolava tra loro.\nL'impalcato era costituito da piastre di con spessore di e da travi longitudinali e trasversali che si auto scaricavano direttamente sui pilastrini.\nDue mesi dopo a novembre, avveniva il collaudo. Era lungo 70 metri, largo 6,50 metri e con una luce di 55,2 metri, una sede stradale dalla pendenza del 2,5%.\nQui la strada, superato il ponte in sponda destra con una serie di brevi gallerie, un tornante, e un'altra serie di gallerie, con dei finestroni aperti sulla forra, giungeva all'innesto con l'ingresso della strada carrabile sul coronamento della diga. Proseguendo verso Erto, dopo aver attraversato altre due gallerie, la strada si congiungeva alla originaria, che saliva dal Colomber. Realizzata la variante stradale con il nuovo ponte, fu possibile installare il cantiere per la costruzione della diga.\nI lavori della diga.\nDopo la seconda guerra mondiale il progetto Vajont, fortemente voluto dalla SADE, azienda elettrica privata di propriet\u00e0 del conte Giuseppe Volpi di Misurata, gi\u00e0 presidente della confederazione degli industriali e ministro delle finanze sotto il fascismo, inizia a prendere forma e viene presentato per l'approvazione del Genio civile.\nI controlli geologici iniziarono nel 1949, e con essi i primi atti di protesta delle amministrazioni coinvolte dal progetto: la costruzione della diga avrebbe infatti portato gli abitanti dei paesi di Erto e Casso all'abbandono forzato di abitazioni e di terreni produttivi.\nNonostante le proteste degli abitanti della valle e i forti dubbi degli organi preposti al controllo del progetto, a met\u00e0 degli anni cinquanta iniziarono i primi espropri fondiari e la preparazione del cantiere: i lavori per la costruzione della diga iniziarono nel 1956, .\nIl progetto ottenne la completa approvazione ministeriale il 17 luglio 1957\nIn seguito il progetto fu modificato: la diga avrebbe raggiunto l'altezza di 261,60 m, 60 metri in pi\u00f9 rispetto al progetto originario, con un invaso utile di 150 milioni di metri cubi (il progetto originario ne prevedeva invece 58). L'invaso della diga fu a tutti gli effetti maggiore di quanto mai previsto.\nIl costo della costruzione della diga fu sostenuto grazie anche a un contributo del 45% delle spese, erogato all'epoca della progettazione, dal governo.\nDescrizione della diga.\nLa diga \u00e8 una struttura in calcestruzzo ad arco a doppia curvatura, o \u00ab a cupola \u00bb, lievemente asimmetrica.\nLa \u00ab cupola \u00bb propriamente detta poggia su un \u00ab pulvino \u00bb di fondazione in calcestruzzo, gettato lungo tutta l'imposta. Un giunto perimetrale continuo (e definitivo) \u00e8 pertanto realizzato lungo l'imposta stessa. Altri due tipi di giunti sono realizzati nella struttura: una serie di giunti di lavoro, temporanei, subverticali in ragione di uno ogni 12 m; tre giunti sub-orizzontali a diverse quote, permanenti, per suddividere la cupola in quattro parti.\nScavi.\nGli scavi sono stati effettuati quasi completamente nell'estate del 1957 e nel 1958 fino al mese di agosto.\nIl volume totale degli scavi \u00e8 stato di circa 400 000 m\u00b3. Il materiale che cadeva sulla fondazione della diga (smarino) veniva trasportato con autocarri, ed attraverso una apposita galleria, in una discarica creata lungo il letto del torrente. Tutto il materiale scavato disposto a valle della diga, veniva trattenuto da una briglia alta 22 m costruita allo sbocco del torrente Vajont, nel Piave.\nImpresa esecutrici dei lavori: ditte De Pr\u00e0 di Belluno, e Monti di Auronzo di Cadore.\nCalcestruzzo.\nI getti sono cominciati nell'agosto del 1958, alla fine della stagione lavorativa del 1959 avevano raggiunto 298 mila m\u00b3, mentre venivano ultimati nel settembre 1960.\nIl calcestruzzo era preparato con 250\u00a0kg di cemento ferrico pozzolanico fornito dalla cementeria dell'Italcementi di Vittorio Veneto dalle seguenti caratteristiche: 160\u00a0kg di clinker e 90\u00a0kg di pozzolana; il calore di idratazione a 28 giorni \u00e8 60 cal/gr; il contenuto alluminato tricalcico del clinker \u00e8 nullo; il contenuto di silicato tricalcico ca. 55%. La resistenza a compressione del calcestruzzo a 90 giorni era in media di 420\u00a0kg/cm2\nFino alla quota di 671,50 m slm, il calcestruzzo venne disposto in strati da 60\u00a0cm per un'altezza di 2,40 m ogni 72 ore.\nCiascuna ripresa venne resa scabra mediante doppio \u00ab lavaggio \u00bb con aria ed acqua in pressione e fu munita di cordolo in materiale plastico a 20\u00a0cm dal paramento a monte. Prima dell'inizio del getto venne posto in opera uno strato di 1\u20132\u00a0cm di malta. Dalla quota 671,50, e cio\u00e8 per gli ultimi 50 m di diga, si eseguivano tre strati da 50\u00a0cm nelle 72 ore, in modo da ridurre e la velocit\u00e0 del calcestruzzo il ritmo di getto in relazione agli strapiombi verso valle della diga, data la doppia curvatura. Il calcestruzzo, trasportato sui conci con benne da 4 m\u00b3 , era spianato con un piccolo trattore cingolato, e costipato con vibratori a siluro, dalla lunghezza 90\u00a0cm, diametro 125\u00a0mm. Attraverso delle serpentine disposte ogni 2,40 m, impiegando l'acqua del serbatoio dei Pieve di Cadore, il calcestruzzo era raffreddato fino ad uno spessore della diga di 12,50 m, corrispondente all'altezza di 156,1 metri (quota 620). Al di sopra di questo livello, il raffreddamento era naturale, anche se molto lento.\nLa ghiaia e sabbia, si estraevano da una cava sulla sponda del Piave, con elementi compresi fra 0,06, e 100\u00a0mm suddivisi in 6 classi (2 classi di sabbia lavata, 4 tipi di ghiaia). Un'ardita funivia, lunga 1200 m e con un dislivello di circa 340 m, trasportava gli aggregati in sponda destra, nell'impianto di betonaggio.\nImpresa esecutrice dei lavori di getto del calcestruzzo: Giuseppe Torno &amp; C. S.p.A di Milano.\nGiunti.\nI giunti realizzati sono di tre tipi:\nImpermeabilizzazione.\nL' insieme dei lavori di iniezioni, comprendeva uno schermo impermeabilizzante profondo 85 m sotto al piano di fondazione e largo da 150 m alla base a 60 m in sommit\u00e0, lungo le due sponde con una superficie totale di 80.000 m2.\nInoltre un complesso di iniezioni di consolidamento e di cucitura lungo le due imposte per una profondit\u00e0 da 15 a 30 m. Ogni 5 m di altezza veniva determinata, con metodo geosismico, la velocit\u00e0 di propagazione delle onde elastiche, prima e dopo le iniezioni di consolidamento. La miscela normalmente usata era costituita da 50\u00a0kg di cemento, 1\u00a0kg di bentonite e 100 litri d'acqua. Impresa esecutrice dei lavori: Consonda-Icos di Milano.\nStrumentazione di controllo.\nNella diga era installata una complessa rete di controllo e di misura, comprendente circa 350 tra strumenti e punti di misura, costituita dai seguenti strumenti, parte installati nella diga, in parte nella roccia:\nLa gestione e il controllo degli impianti idroelettrici del Piave.\nIl controllo dell'impianto del Vajont, che era inserito nel complesso sistema degli impianti del Piave, era affidato a due \"servizi\"; ciascuno di questi, che con proprio personale e strutture operative aveva compiti e responsabilit\u00e0 distinte, faceva riferimento alla rispettiva direzione di Venezia. (Vedi schema)\nGli impianti del Piave appartenevano all\"'Esercizio Idroelettrico Veneto Orientale\" \"(E.I.V.O.),\" una struttura con sede a Nove di Vittorio Veneto (TV) diretta dall'Ing. Oreste Sestini che, per la loro gestione si avvaleva del \"Reparto Operativo di Soverzene\" diretto dal p.i. Armando Bertotti.\nQuando le opere dell'impianto del Vajont erano oramai completate, solo una sua parte era passata come gestione al SI perch\u00e9 l'impianto ancora in fase di collaudo. La gestione era quindi affidata al Reparto di Soverzene, dove si trova l'omonima centrale idroelettrica, mentre il resto era rimasto sotto la responsabilit\u00e0 del SCI il cui personale, diretto dall'ingegnere Mario Pancini era composto quasi tutto da periti edili e da geometri. Fra questi ultimi c'era Giancarlo Rittmeyer che, qualche settimana prima della tragedia era stato provvisoriamente rimandato al Vajont per contribuire a seguire l'evolversi della frana.\nLe decisioni che riguardavano le variazioni del livello dell'acqua nel serbatoio venivano prese dalla direzione del SCI (Biadene) e trasmesse per via gerarchica con lettera o con fonogramma al Reparto di Soverzene perch\u00e9 provvedesse ad eseguirle. Questo veniva fatto regolando sia l'acqua in entrata nel lago (ad eccezione della naturale proveniente dal torrente Vajont e dal suo bacino imbrifero che era variabile in funzione della stagione e ovviamente non regolabile) che quella in uscita verso la centrale di Soverzene o attraverso i vari scarichi della diga.\nDisastro del Vajont.\nIl disastro del Vajont si verific\u00f2 il 9 ottobre 1963, quando una frana si stacc\u00f2 dal monte Toc e precipit\u00f2 nel bacino provocando un'onda che super\u00f2 la diga e distrusse il paese di Longarone causando 2\u00a0000 vittime. La variazione della pressione dell'acqua sul versante del monte Toc fu la causa del disastro.\nLa diga resse all'impatto e alle sollecitazioni che furono quasi dieci volte superiori a quelle prevedibili durante il normale esercizio, dimostrazione quindi dell'eccellente professionalit\u00e0 di chi ha progettato ed eseguito l'opera della diga, e realizzazione a regola d'arte da parte dell'impresa costruttrice. Grazie al lavoro svolto dall'ISMES (Istituto Sperimentale Modelli e Strutture) di Bergamo, su un modello alto 7,6 metri in scala 1:35 con 176 martinetti idraulici, si simulava la spinta idrostatica dell'acqua nella diga e sulle imposte. I risultati delle varie prove, permisero di verificare per simulazione, in modo preciso, la resistenza della diga a vari sforzi di sollecitazione, fino alla rottura del modello. Tuttavia l'onda provocata dalla frana la scavalc\u00f2 riversandosi nella valle del Piave.\nLa diga quindi non croll\u00f2 ma riport\u00f2 danni nella parte superiore; la violenza dell'acqua strapp\u00f2 via il ponte carrabile soprastante gli scivoli delle sedici luci sfioranti. Furono inoltre spazzate via la passerella sospesa di servizio, la palazzina a due piani dei comandi centralizzati, la stazione di trasformazione della sottostante centrale idroelettrica del Colomber, i numerosi camminamenti posti sul paramento di valle della diga, la casa del guardiano, le ultime baracche del cantiere, il palazzo degli uffici, oltrech\u00e9 il ponte canale, e il ponte stradale posti poco pi\u00f9 a valle.\nLe cause della tragedia, dopo numerosi dibattiti e processi, furono ricondotte ai progettisti e dirigenti della SADE, ente gestore dell'opera fino alla nazionalizzazione, i quali occultarono la non idoneit\u00e0 dei versanti del bacino, a rischio idrogeologico.\nLa diga e il contesto attuale.\nAll'inizio del XXI secolo \u00e8 avvenuta una ripresa di interesse verso la diga e la tragedia del Vajont e si sono fatte frequenti le visite guidate da parte di specialisti interessati agli aspetti scientifici della diga, ma anche di gente comune.\nL'Enel, proprietaria delle strutture e dei terreni, ha aperto al pubblico nell'estate 2002 la prima parte del coronamento sopra la diga, affidando ad alcune associazioni del territorio, tra cui l'Associazione Pro Loco di Longarone, il compito di gestire le visite guidate.\nSabato 11 agosto 2007 \u00e8 stato aperto al pubblico il coronamento della diga. La gestione \u00e8 affidata al Parco naturale delle Dolomiti Friulane. I turisti possono ora accedere all'intero percorso del coronamento nelle giornate di apertura al pubblico come precisato nel calendario annuale. Non si possono ancora perlustrare, invece, le gallerie interne alla montagna, anche se dal settembre 2006 \u00e8 stata ideata una manifestazione podistica non competitiva, con cadenza annuale, denominata \"\"I Percorsi della Memoria\", che permette al pubblico partecipante di attraversare anche le strutture all'interno della montagna.\nPer il 2013, in occasione del cinquantesimo anniversario del disastro, la regione Veneto ha stanziato un milione di euro per la messa in sicurezza e il recupero delle gallerie interne alla montagna, dette \"strada del Colomber\"\" (la vecchia statale 251). Nel 2014 il finanziamento \u00e8 stato riassegnato dalla giunta regionale per la realizzazione del nuovo Centro Sanitario di Longarone, nell'ambito della fusione tra gli ex comuni di Longarone e Castellavazzo.\nI cortometraggi.\nNegli anni di costruzione della diga vennero realizzati dalla Sade a scopo di propaganda, due cortometraggi a colori sulla costruzione della diga, dal titolo \"Uomini sul Vajont\" e \"H MAX 261,6 M\". Regia di Luciano Ricci, prodotti dalla UniEuropa Film."}
{"id": "564662", "revid": "80464", "url": "https://it.wikipedia.org/wiki?curid=564662", "title": "Guerra al Terrorismo", "text": ""}
{"id": "564663", "revid": "80464", "url": "https://it.wikipedia.org/wiki?curid=564663", "title": "Terza Guerra Mondiale", "text": ""}
{"id": "564672", "revid": "2233799", "url": "https://it.wikipedia.org/wiki?curid=564672", "title": "Guerra del Golfo", "text": "La guerra del Golfo (2 agosto 1990 \u2013 28 febbraio 1991), detta anche prima guerra del Golfo in relazione alla cosiddetta seconda guerra del Golfo, \u00e8 il conflitto che oppose l'Iraq a una coalizione composta da 35 Stati formatasi sotto l'egida dell'ONU e guidata dagli Stati Uniti, che si proponeva di restaurare la sovranit\u00e0 del piccolo emirato del Kuwait, dopo che questo era stato invaso e annesso dall'Iraq. Fu anche un evento mediatico che segn\u00f2 uno spartiacque nella storia dei media: fu infatti definita \"la prima guerra del villaggio globale\".\nCause scatenanti.\nIl 2 agosto 1990 il \"ra\u02be\u012bs\" (presidente) iracheno Saddam Hussein invase il vicino Stato del Kuwait per via delle sue riserve di petrolio dalla dimensione considerevole. ; il secondo rivendicando l'appartenenza del Kuwait alla comunit\u00e0 nazionale irachena, sulla scorta del comune passato ottomano e di una sostanziale identit\u00e0 etnica, malgrado tuttavia l'Iraq avesse riconosciuto l'indipendenza del piccolo emirato del golfo Persico quando questo era stato ammesso alla Lega araba.\nL'invasione provoc\u00f2 delle immediate sanzioni da parte dell'ONU che lanci\u00f2 un ultimatum, imponendo il ritiro delle truppe irachene. La richiesta non consegu\u00ec risultati e il 16 gennaio 1991 le truppe degli Stati Uniti, supportate dai contingenti della coalizione, penetrarono in Iraq. Le operazioni di aria e di terra furono chiamate dalle forze armate della coalizione \"Operation Desert Storm,\" motivo per cui spesso ci si riferisce alla guerra usando la locuzione \"Tempesta nel deserto\". L'intervento della coalizione anti-irachena ha trovato la sua motivazione pi\u00f9 concreta nelle risorse di petrolio e nel blocco dei capitali kuwaitiani sulle piazze finanziarie americane, asiatiche ed europee, causato dall'invasione irachena.\nDiplomazia/Operazione Desert Shield.\nRisoluzione ONU.\nA poche ore dall'invasione del 2 agosto 1990, la popolazione del Kuwait e le delegazioni statunitensi richiesero la convocazione del Consiglio di Sicurezza delle Nazioni Unite, che aveva approvato la risoluzione 660, dove veniva condannata l'invasione e veniva richiesto il ritiro delle truppe irachene. Il 6 agosto, la risoluzione 661 approv\u00f2 delle sanzioni economiche contro lo Stato iracheno.\nPossibilit\u00e0 di attacco all'Arabia Saudita.\nLa decisione presa dall'occidente di respingere l'invasione irachena fu incoraggiata dalla potenziale minaccia irachena all'Arabia Saudita. Il rapido successo dell'esercito iracheno aveva infatti esposto pericolosamente il vicino campo petrolifero di Hana a eventuali incursioni irachene.\nTra l'Iraq e l'Arabia Saudita erano presenti diversi attriti: i debiti generati dalla guerra Iran-Iraq verso l'Arabia Saudita ammontavano a 26 miliardi di dollari e il confine tra i due Stati era mal definito. Inoltre la posizione saudita nel frenetico gioco diplomatico che aveva preceduto l'invasione aveva dato all'Iraq chiara dimostrazione di come i propositi del suo presidente (esponente dell'ala panaraba del partito socialista Baath) non fossero condivisi dal Sultano di Riad.\nSubito dopo la vittoria sul Kuwait, Hussein inizi\u00f2 ad attaccare verbalmente la dinastia saudita, affermando che le nazioni amiche degli Stati Uniti erano guardiane illegittime delle citt\u00e0 sante della Mecca e di Medina. Hussein (sunnita) combin\u00f2 il linguaggio dei gruppi islamici che erano stati recentemente combattuti in Afghanistan con la retorica usata dall'Iran (sciita) per attaccare i sauditi.\nOperazione \"Desert Shield\".\nNel 1980 l'allora presidente Jimmy Carter fece la seguente dichiarazione riguardante la sicurezza della regione del golfo Persico, che divenne nota come la dottrina Carter:\nIl presidente Ronald Reagan illustr\u00f2 nel 1981 questa politica dichiarando che gli Stati Uniti avrebbero usato la forza per proteggere l'Arabia Saudita, la cui sicurezza era minacciata dalla guerra tra Iran e Iraq. In base a questo e temendo che l'esercito iracheno potesse lanciarsi in un'invasione dell'Arabia, il presidente George H. W. Bush annunci\u00f2 che gli Stati Uniti avrebbero intrapreso una missione \"totalmente difensiva\" chiamata operazione Desert Shield per prevenire un'invasione dell'Arabia da parte degli iracheni. Le truppe statunitensi furono inviate nell'Arabia il 7 agosto 1990.\nL'8 agosto l'Iraq dichiar\u00f2 che parti del Kuwait sarebbero state annesse alla provincia di Bassora mentre il resto avrebbe costituito la 19\u00aa provincia dell'Iraq.\nLa Marina statunitense mobilit\u00f2 due gruppi navali, le portaerei USS \"Dwight D. Eisenhower\" e USS \"Independence\" presenti nell'area assieme alle loro scorte. Un totale di 48 F-15 Eagle del Fighter Squadron 1 alla base aerea di Langley in Virginia giunsero in Arabia Saudita, iniziando immediatamente pattugliamenti del confine iracheno per rilevare e prevenire avanzate irachene, mentre le forze terrestri raggiunsero le 500\u00a0000 unit\u00e0. Gran parte del materiale logistico venne trasportato per via aerea o tramite navi da carico veloci. Tuttavia gli analisti militari erano concordi nel ritenere che le forze statunitensi sarebbero state insufficienti per fermare un'eventuale invasione irachena dell'Arabia Saudita.\nCostituzione della coalizione.\nTra le varie risoluzioni ONU, la pi\u00f9 importante fu la numero 678, approvata dal Consiglio di Sicurezza il 29 novembre, che fissava l'ultimatum per la mezzanotte del 15 gennaio 1991 Eastern Standard Time (altrimenti ore 08:00 antimeridiane del 16 gennaio 1991, ora locale dovuta a una differenza di 8 ore tra il fuso orario di Washington e quello di Baghdad) per il ritiro delle truppe irachene ed erano autorizzati \"tutti i mezzi necessari per sostenere e implementare la risoluzione 660\", una formula diplomatica che consisteva nell'approvazione dell'uso della forza.\nGli Stati Uniti assemblarono una coalizione di forze contro l'Iraq. Essa era costituita da 34 nazioni, tra cui: Arabia Saudita, Argentina, Australia, Bahrain, Bangladesh, Brasile, Canada, Cile, Colombia, Danimarca, Egitto, Emirati Arabi Uniti, Francia, Germania, Grecia, Honduras, Italia, Kuwait, Marocco, Nuova Zelanda, Niger, Norvegia, Paesi Bassi, Oman, Portogallo, Qatar, Regno Unito, Senegal, Spagna, Sudafrica, Corea del Sud e gli stessi Stati Uniti d'America\nAlcune nazioni furono restie nell'unirsi alla coalizione; alcune convinte che la guerra riguardava una questione interna del Medio Oriente e altre preoccupate dall'aumento dell'influenza statunitense in Kuwait. Infine comunque molte nazioni si convinsero delle intenzioni belligeranti dell'Iraq verso gli altri Stati arabi e offrirono aiuti economici.\nL'Italia ha partecipato al conflitto schierando nel golfo Persico sin dall'inizio dell'invasione del Kuwait una forza navale nell'Operazione Golfo 2 e ha partecipato ai bombardamenti con otto cacciabombardieri Tornado IDS. Il generale Mario Arpino \u00e8 stato capo dell'unit\u00e0 di coordinamento aereo nel corso delle operazioni belliche in Arabia Saudita dall'ottobre 1990 al marzo 1991.\nAl termine delle ostilit\u00e0 alcuni cacciamine della marina militare italiana hanno continuato a operare nella zona per bonificare le acque da mine navali.\nEcco una tabella con il numero di truppe schierate e i maggiori eventi che hanno caratterizzato l'impegno di ciascun paese:\nLe operazioni militari.\nLa campagna aerea.\nOperazione Instant Thunder.\nL'operazione \"Instant Thunder\" fu il nome preliminare dato all'attacco aereo pianificato dagli Stati Uniti durante la guerra del Golfo. Fu pianificata come un attacco in forze che avrebbe dovuto devastare le forze militare irachene con perdite minime di civili. La pianificazione utilizz\u00f2 il modello del cinque anelli.\nL'operazione era costituita da tre fasi separate. La pi\u00f9 breve fu la prima, che avrebbe utilizzato la \"soppressione delle difese\" per stabilire il controllo dello spazio aereo iracheno e kuwaitiano, eliminando i radar nemici, tagliando le linee di trasporto utilizzate dall'esercito iracheno e neutralizzando tutte le batterie antiaeree. La prima fase dell'operazione includeva anche il bombardamento di tutte le postazioni di comando militari e dei siti sospettati di contenere armi chimiche. La seconda fase avrebbe dovuto disabilitare l'esercito iracheno, assieme alle infrastrutture della nazione. Per conseguire questi obiettivi sarebbero stati bombardati i depositi di armi, le raffinerie e altre strutture critiche, rendendo impossibile riparare o costruire gli armamenti.\nAltri bersagli sarebbero state le infrastrutture civili, come centrali elettriche e linee telefoniche. Infine, l'ultima fase avrebbe compreso il combattimento diretto con le forze irachene. Indebolite dalle prime due fasi, l'esercito non avrebbe fornito molta resistenza.\nLa pianificazione dell'operazione \"Instant Thunder\" inizi\u00f2 il 5 agosto 1990. Quando iniziarono le ostilit\u00e0 il 17 gennaio 1991, le tre fasi si consolidarono nell'operazione \"Tempesta nel Deserto\", poich\u00e9 venne considerata anche un'offensiva di terra.\nAvvio della campagna aerea.\nIl giorno successivo alla scadenza dell'ultimatum, la coalizione lanci\u00f2 una massiccia campagna aerea con il nome in codice di \"Operazione Tempesta nel Deserto\", con pi\u00f9 di 1000 uscite al giorno. Inizi\u00f2 con la distruzione di due siti radar iracheni da parte di 8 elicotteri AH-64 Apache e due elicotteri Pavelow lungo il confine Arabo-Iracheno alle 2:38 ora di Baghdad. Alle 2:43 due EF-111 Raven guidarono 22 F-15 Eagle contro gli aeroporti H-2 e H-3 nell'Iraq occidentale. Qualche minuto dopo uno degli EF-111 mise a segno il primo abbattimento contro un Dassault Mirage iracheno.\nAlle 3, dieci stealth F-117 Nighthawk sotto la protezione degli EF-111 bombardarono la capitale Baghdad. Nel frattempo vari bersagli della citt\u00e0 erano colpiti dai missili cruise BGM-109 Tomahawk, mentre altri bersagli erano colpiti da aerei della coalizione. L'attacco continu\u00f2 per ore. Il quartier generale del governo, le stazioni televisive, le piste dell'aviazione e i palazzi presidenziali furono distrutti.\nAltre armi utilizzate nella campagna aerea furono anche le cosiddette \"bombe intelligenti\" e i missili da crociera, assieme alle bombe a grappolo e le bombe \"TagliaMargherite\". L'Iraq rispose lanciando il giorno successivo otto missili Scud contro Israele. Questi tipi di attacchi continuarono per tutta la durata del conflitto. In totale contro Israele verranno lanciati 42 Scud. Israele non reag\u00ec, nell'intento di tenere unita la coalizione, composta anche da paesi arabi che in caso di reazione israeliana avrebbero defezionato.\nLa priorit\u00e0 delle forze della coalizione fu la distruzione della forza aerea e antiaerea irachena, un obiettivo che venne raggiunto velocemente. Di conseguenza, gli aerei della coalizione poterono operare senza troppe difficolt\u00e0. Anche se le capacit\u00e0 antiaeree irachene furono superiori al previsto, solo un F/A-18 Hornet venne abbattuto nel primo giorno delle operazioni. Le installazioni di missili terra-aria (SAM) irachene furono distrutte attraverso l'uso di EA-6B, EF-111, F-4G, F-16C, F/A-18 e gli F-117, e successivamente poterono essere inviati in sicurezza gli altri aerei. Le missioni vennero lanciate principalmente dalle basi dell'Arabia Saudita e da sei portaerei della coalizione posizionate nel golfo Persico e nel mar Rosso. Nel golfo Persico erano presenti la USS Midway (CV 41), la USS John F. Kennedy (CV-67) e la USS Ranger (CV-61) (classe Forrestal) mentre la USS America (CV-66), la USS Theodore Roosevelt (CVN-71) e la USS Saratoga (CV-60) nel mar Rosso. Da queste navi partivano gli F-14 Tomcat, impiegati per annientare le difese aeree irachene; infatti abbatterono numerosi MiG-29, Mirage F-1, MiG-23, MiG-25.\nI successivi bersagli furono le strutture di comando e comunicazione, nella speranza dei pianificatori della campagna militare di far collassare velocemente la resistenza irachena.\nFuga delle forze aeree in Iran.\nLa prima settimana delle operazioni vide numerose sortite da parte dei piloti iracheni esperti nel combattimento aereo a bassa quota. Con l'utilizzo dei MiG guidati dai migliori piloti riuscirono a neutralizzare molti attacchi a postazioni radar e antiaeree o di obiettivi sensibili. Le postazioni antiaeree irachene abbatterono due F-15e strike Eagle e un F-14 Tomcat. Dopo 3 giorni di intense battaglie nei cieli iracheni 8 MiG e 26 Mirage iracheni furono abbattuti dagli aerei della coalizione (principalmente F-14 Tomcat e F-15 Eagle) e subito dopo le forze aeree irachene iniziarono a dirigersi verso l'Iran. Questo esodo di massa (da 115 a 140 aerei) in Iran prese in contropiede le forze della coalizione, poich\u00e9 si supponeva che si sarebbero diretti in Giordania, una nazione pi\u00f9 amichevole verso l'Iraq dell'Iran, che fu per lungo tempo una nazione ostile. La coalizione aveva infatti posizionato degli aerei sull'Iraq occidentale per fermare una tale ritirata verso la Giordania, e non fu in grado di bloccare il passaggio verso l'Iran.\nFuoriuscita di petrolio nel Golfo.\nIl 23 gennaio, l'Iraq venne accusato di aver versato in mare 400 milioni di galloni di petrolio nel golfo Persico, provocando la pi\u00f9 grande fuoriuscita di petrolio della storia. L'accusa di aver attaccato deliberatamente le risorse naturali per bloccare lo sbarco dei Marines fu negata dal governo iracheno, secondo il quale era stato causato dal bombardamento della coalizione che avrebbe distrutto delle petroliere irachene attraccate. Come prova del disastro ambientale giornali e televisioni mostrarono le fotografie di un cormorano sporco di petrolio: in realt\u00e0 poi si scopr\u00ec che la didascalia probabilmente si riferiva alla guerra Iraq-Iran di dieci anni prima, anche perch\u00e9 in quel periodo dell\u2019anno non vi erano cormorani nel Golfo persico.\nBombardamento delle infrastrutture.\nLa terza e pi\u00f9 grande fase della campagna aerea era dedicata alla distruzione di obiettivi militari, tra cui: lanciatori di missili Scud-B, siti contenenti armi di distruzione di massa, centri di ricerca militari e forze navali. Circa un terzo della potenza aerea fu concentrato nell'attacco delle postazioni di Scud, che erano su mezzi mobili ed erano difficili da localizzare. Inoltre, alcuni obiettivi erano di utilit\u00e0 anche civile, come centrali elettriche, sistemi di telecomunicazione, strutture portuali, raffinerie, ferrovie e ponti. Le centrali elettriche furono distrutte in tutto il paese, e alla fine della guerra l'elettricit\u00e0 prodotta era scesa al 4% rispetto alla produzione prima della guerra. Le bombe distrussero tutte le principali dighe, le stazioni di rifornimento e molti centri di trattamento delle acque di scarico.\nI bersagli iracheni furono localizzati tramite fotografie aeree utilizzando le coordinate GPS in riferimento a quelle dell'ambasciata statunitense a Baghdad. Queste coordinate furono rilevate con precisione da un ufficiale dell'aeronautica nell'agosto del 1990.\nStrutture civili colpite dalla coalizione.\nNella maggior parte dei casi, la coalizione evit\u00f2 di colpire le strutture civili. Tuttavia, il 13 febbraio 1991 due bombe intelligenti a guida laser distrussero una struttura che era, secondo gli iracheni, utilizzata come rifugio civile per gli attacchi aerei, uccidendo 400 persone. Gli ufficiali statunitensi affermarono invece che la struttura era un centro militare di comunicazioni. L'ex direttore del programma nucleare iracheno, nel suo libro \"Saddam's Bombmaker\" supporta la teoria che la struttura era utilizzata per entrambi gli scopi. Altre fonti contestano queste affermazioni.\nAttacchi missilistici iracheni.\nL'Iraq lanci\u00f2 dei missili sulle basi della coalizione nell'Arabia Saudita e in Israele, sperando di trascinare Israele in guerra e allontanare gli Stati arabi dal conflitto. Questa strategia fu inefficace: Israele non si un\u00ec alla coalizione, mentre rimasero in essa tutti gli Stati arabi tranne la Giordania, che rest\u00f2 ufficialmente neutrale. I missili Scud causarono in generale danni leggeri, anche se la loro pericolosit\u00e0 divenne chiara il 25 febbraio quando un missile distrusse una caserma statunitense a Dhahran uccidendo 28 persone. Quelli diretti verso bersagli israeliani furono poco efficaci perch\u00e9 al crescere della distanza gli Scud perdono precisione in modo considerevole. Gli Stati Uniti dispiegarono due battaglioni di missili Patriot in Israele per deflettere gli attacchi nelle aree civili. Le forze aree alleate inoltre diedero caccia alle postazioni missilistiche nel deserto iracheno.\nLa campagna terrestre.\nLe forze della coalizione dominarono l'aria grazie alla supremazia tecnologica, ma il divario tecnologico per le forze di terra era addirittura superiore. Le truppe della coalizione possedevano il grande vantaggio di operare sotto la protezione della supremazia aerea creata dalla forza aerea prima dell'avvio dell'offensiva di terra. Oltre a questo possedevano altri due vantaggi tecnologici:\nPrime manovre in Iraq.\nLe prime unit\u00e0 in territorio iracheno furono tre pattuglie dello squadrone B dello \"Special Air Service\" britannico, con il nome in codice di \"Bravo One Zero\", \"Bravo Two Zero\" e \"Bravo Three Zero\". Queste pattuglie, costituite da otto soldati, atterrarono dietro alle linee nemiche per raccogliere informazioni di intelligence sui movimenti dei sistemi di lancio Scud che non potevano essere rilevati dal cielo. Gli obiettivi includevano anche la distruzione di un fascio di fibre ottiche per le comunicazioni.\nGli elementi della 2\u00aa brigata, 1\u00aa divisione cavalleria effettuarono un'operazione di ricognizione il 9 febbraio 1991, seguita da una seconda operazione di ricognizione che distrusse un battaglione iracheno. Il 22 febbraio l'Iraq accett\u00f2 un accordo di cessazione dell'ostilit\u00e0 da parte dell'Unione Sovietica, che prevedeva il ritiro delle truppe irachene fino alle posizioni precedenti all'invasione entro sei settimane seguito da una totale cessazione delle ostilit\u00e0, sotto il monitoraggio del consiglio di sicurezza ONU. La coalizione rifiut\u00f2 la proposta, ma afferm\u00f2 che le forze irachene non sarebbero state attaccate mentre si ritiravano. Per questo la coalizione lanci\u00f2 il definitivo ultimatum esattamente alle 12:00 pm Eastern Standard Time del 22 febbraio 1991 (20:00 ora locale a Baghdad) stabilendo un periodo di 24 ore entro il quale Saddam avrebbe dovuto ritirare le truppe incondizionatamente dal Kuwait senza essere attaccato, precisamente l'ultimatum sarebbe scaduto alle 12:00 pm del giorno seguente (23 febbraio 1991), 20:00 ora locale a Baghdad.\nIl lancio dell'ultimatum fu dichiarato ufficialmente dal presidente statunitense George H.W. Bush: \"The coalition, will give Saddam Hussein, until noon Saturday, to do what he must do, begin, his immediate, and unconditional withdraw from Kuwait. (la coalizione, dar\u00e0 a Saddam Hussein, fino a mezzogiorno di sabato, la possibilit\u00e0 di fare ci\u00f2 che deve essere fatto, cio\u00e8 iniziare l'immediato e incondizionato ritiro dal Kuwait)\".\nOperazione Desert Sabre.\nAlle 04:00 di notte del 24 febbraio 1991 la 6\u00aa divisione leggera francese (che includeva unit\u00e0 della Legione straniera francese e facente parte del XVIII corpo d'armata composto oltre che dalla 24\u00aa Divisione di fanteria meccanizzata, dal 3\u00ba reggimento di cavalleria corazzata, dall'82\u00aa e dalla 101\u00aa Divisione aviotrasportata) penetr\u00f2 in Iraq per molti km fino all'aeroporto di al-Salm\u0101n per creare un muro difensivo contro un eventuale contrattacco iracheno dal nord; simultaneamente le truppe saudite della 20 brigata corazzata penetrarono lungo la costa del Kuwait, e allo stesso tempo la 1\u00aa e la 2\u00aa divisione marines (supportate dalla brigata Tiger della ormai smantellata 2\u00aa divisione corazzata dell'esercito statunitense di stanza nella repubblica federale tedesca) entrarono anch'esse nel Kuwait senza incontrare resistenza.\nDue ore dopo alle 08:00 am la 101\u00aa divisione aviotrasportata conduce un attacco aereo con gli elicotteri UH-60 Black Hawk per la costruzione di una zona di rifornimento per gli elicotteri da attacco AH-64 Apache.\nSubito dopo, il \"VII Corpo\" statunitense, lanci\u00f2 un attacco in Iraq alle 14,35, a ovest del Kuwait, prendendo le forze irachene di sorpresa.\nIl VII Corpo d'armata era composto da: la 1\u00aa divisione di fanteria dell'esercito statunitense, la 1\u00aa e la 3\u00aa divisione corazzata dell'esercito statunitense, la 1\u00aa divisione corazzata britannica, il 2\u00ba reggimento di cavalleria corazzata dell'esercito e dalla 1\u00aa divisione di cavalleria dell'esercito statunitense.\nIl 25 febbraio 1991 mentre le battaglie infuriavano la divisione di cavalleria era rimasta ferma per far credere agli iracheni che un altro attacco era imminente sul W\u0101d\u012b al-B\u0101\u1e6din, per\u00f2 ormai il giorno dopo, il 26 febbraio, era ormai chiaro l'intento del VII Corpo d'armata: accerchiare girando verso est, tagliare fuori e annientare la Guardia repubblicana irachena sul confine tra Iraq e Kuwait. Di conseguenza la 1\u00aa divisione di cavalleria si ricongiunse con il VII Corpo d'armata quasi completando l'accerchiamento.\nIl fianco destro era conquistato invece dalla fanteria della 1\u00aa Divisione corazzata britannica, che annient\u00f2 altre ultime sacche di resistenza della guardia repubblicana.\nAlla fine gli alleati entrarono in contatto con la guardia repubblicana sul confine annientandola quasi completamente.\nL'avanzamento della coalizione fu pi\u00f9 veloce di quanto i generali statunitensi si potessero aspettare. Il 26 febbraio le truppe irachene iniziarono a ritirarsi dal Kuwait, incendiando tutti i pozzi petroliferi kuwaitiani che incontrarono. Un lungo convoglio di truppe irachene in ritirata si form\u00f2 lungo la principale autostrada tra Iraq e Kuwait. Questo convoglio venne bombardato cos\u00ec intensamente dalla coalizione che divenne noto con il nome di \"Autostrada della morte\". Le forze della coalizione continuarono a inseguire le forze irachene oltre il confine e oltre, prima di rientrare quando gli iracheni si trovarono a una distanza di 240\u00a0km da Baghdad.\nUn centinaio di ore dopo l'avvio della campagna di terra alle 04:00 am del 24 febbraio, il presidente Bush dichiar\u00f2 la cessazione delle ostilit\u00e0 e il 28 febbraio alle ore 08:00 am a Baghdad (mezzanotte del 27 febbraio EST) dichiar\u00f2 la liberazione del Kuwait e la fine della guerra del golfo.\nAnalisi post-bellica.\nAnche se venne detto che il numero delle truppe irachene oscillava intorno alle 545\u00a0000 unit\u00e0, al giorno d'oggi molti esperti ritengono che le valutazioni quantitative e qualitative dell'esercito iracheno furono esagerate, poich\u00e9 includevano anche le unit\u00e0 temporanee e ausiliarie. Molti soldati iracheni erano giovani, con scarse risorse e un addestramento inadeguato.\nLa coalizione invi\u00f2 540\u00a0000 unit\u00e0, oltre a 100\u00a0000 soldati turchi che furono dispiegati lungo il confine tra Turchia e Iraq. Questo provoc\u00f2 la diluizione delle forze irachene che si dovettero dispiegare lungo tutti i confini del paese. In questo modo l'avanzata statunitense non solo fu avvantaggiata dalla superiorit\u00e0 tecnologica, ma anche dalla quantit\u00e0 maggiore di forze in campo.\nSaddam Hussein acquist\u00f2 equipaggiamento militare da quasi tutti i principali fornitori presenti nel mercato mondiale degli armamenti. In questo modo non ci fu una standardizzazione dell'esercito, che era molto eterogeneo e soffriva di inadeguata preparazione e motivazione. La maggior parte delle forze corazzate irachene utilizzava dei vecchi carri armati cinesi Type-59 e Type-69, dei T-55 sovietici risalenti agli anni cinquanta e sessanta e alcuni T-72 pi\u00f9 moderni. Questi veicoli non erano equipaggiati con gli ultimi ritrovati bellici (ad esempio la visione termica): ne consegu\u00ec che la loro efficacia in combattimento fu molto limitata. Inoltre gli iracheni non riuscirono a trovare delle contromisure efficaci per le visuali termiche e i proiettili perforanti a rilascio d'involucro utilizzati dai carri armati M1 Abrams e Challenger 1. Questa tecnologia permise ai carri armati della coalizione di ingaggiare e distruggere efficacemente i carri iracheni da una distanza tre volte superiore a quella dei loro avversari. Gli iracheni non possedevano neppure dei proiettili efficaci per l'armatura Chobham dei carri statunitensi e britannici.\nLe forze irachene non utilizzarono le tecniche di guerriglia urbana che avrebbero potuto sfruttare nella citt\u00e0 di Kuwait City. In questo modo avrebbero potuto annullare alcuni vantaggi tecnologici della coalizione. Tentarono di adottare la dottrina sovietica sviluppata negli anni cinquanta per gli attacchi in massa, ma l'implementazione fall\u00ec a causa della scarsa preparazione dei comandanti e degli attacchi aerei preventivi statunitensi contro bunker e centri di comunicazione.\nControversie.\nSindrome della guerra del Golfo.\nMolti soldati della coalizione una volta rientrati in patria hanno sviluppato problemi di salute in seguito alle loro azioni durante la guerra, un fenomeno noto come sindrome della guerra del Golfo. Sintomi comuni includono CFS, fibromialgia e disordini gastrointestinali. Si sono avute molte speculazioni e opinioni contrarie circa le cause della malattia e la possibilit\u00e0 che sia collegata a difetti di nascita. Ricercatori hanno scoperto che i figli di veterani maschi della guerra del 1991 avevano probabilit\u00e0 pi\u00f9 alte di avere due tipi di difetti della valvola cardiaca. Alcuni figli di veterani nati dopo la guerra del Golfo hanno mostrato alcuni difetti renali che non sono stati trovati nei figli dei veterani nati prima della Guerra. I ricercatori hanno affermato che non avevano informazioni a sufficienza per collegare i difetti di nascita all'esposizione a sostanze tossiche.\nEffetti dell'uranio impoverito.\nL'uranio impoverito fu utilizzato nella guerra nei proiettili perforanti e nelle munizioni dei cannoni da 20\u201330\u00a0mm. L'uranio impoverito \u00e8 un metallo pesante la cui tossicit\u00e0 \u00e8 analoga ad altri metalli come il piombo e il tungsteno, e il suo uso fu indicato come un fattore decisivo in molti problemi di salute sia nei soldati angloamericani sia nelle popolazioni civili, anche se la comunit\u00e0 scientifica non ha raggiunto un parere unanime.\nTra 320 e 800 tonnellate di uranio impoverito sono state sparate dalla coalizione. Tra il 1994 e il 2003, il numero di difetti di nascita per 1.000 nati vivi nella maternit\u00e0 di Bassora \u00e8 aumentato di 17 volte, da 1,37 a 23 nello stesso ospedale. Nel 2004, l'Iraq aveva i tassi di leucemia e linfoma pi\u00f9 alti del mondo.\nL\"'Autostrada della Morte\".\nNella notte tra il 26 e il 27 febbraio 1991, le forze irachene in fuga iniziarono a lasciare il Kuwait attraverso l'autostrada a nord di Al Jahra. Una colonna di circa 1400 veicoli militari e civili venne attaccata dai caccia dell'aeronautica e della marina statunitense. L'attacco, molto controverso, distrusse tutto il vasto convoglio, attraverso un bombardamento durato diverse ore. Alcuni veicoli del convoglio erano rubati e caricati con bottini di guerra provenienti dal Kuwait.\nAbusi sui prigionieri di guerra della coalizione.\nLa televisione irachena mostr\u00f2 alcuni prigionieri di guerra con visibili segni di abusi mentre ripudiavano la coalizione, come i britannici John Nichol e John Peters. Tra questi, furono presi come prigionieri anche gli italiani Maurizio Cocciolone e Gianmarco Bellini.\nAttraversamento dei confini iracheni.\nAlcune forze irachene che attraversarono il confine con il Kuwait si stavano ritirando, ma le forze della coalizione continuarono a inseguire e attaccare i resti delle forze irachene in ritiro attraverso il territorio iracheno. Il mandato ONU richiedeva l'espulsione delle forze militari di Saddam Hussein dal Kuwait, e secondo alcuni non autorizzava l'attacco nel territorio iracheno. Qualche ufficiale militare giustific\u00f2 l'attacco evidenziando la necessit\u00e0 di prevenire il raggruppamento e la riorganizzazione di un contrattacco delle forze irachene.\nPerdite.\nPerdite nella coalizione.\nIl Dipartimento della Difesa statunitense rifer\u00ec la perdita di 113 soldati americani in battaglia e un pilota disperso di nome Scott Speicher (identificato solo il 2 agosto 2009, quindi esattamente 19 anni dopo l'inizio dell'invasione irachena del Kuwait), altri 145 americani morirono in incidenti non legati a combattimenti. Il Regno Unito accus\u00f2 la perdita di 38 soldati morti in battaglia, la Francia 9 e le nazioni arabe 47.\nIl numero di feriti della coalizione fu di 776 in combattimento, tra cui 467 statunitensi. Tuttavia, nell'anno 2000, 183\u00a0000 veterani statunitensi della guerra del Golfo, pi\u00f9 di un quarto delle truppe che vennero inviate nel Golfo, fu dichiarata affetta da invalidit\u00e0 permanenti dal \"Deparment of Veterans Affairs\". Circa il 30% delle 700\u00a0000 persone che servirono nelle forze statunitensi durante la guerra soffrono attualmente di gravi sintomi le cui cause sono da attribuire all'utilizzo di uranio impoverito e altri elementi tossici utilizzati dalle forze della Coalizione.\nFuoco amico.\nMentre la conta dei morti tra le forze della coalizione che parteciparono a battaglie contro gli iracheni fu relativamente basso, molti incidenti fatali avvennero a causa di attacchi accidentali da parte di forze amiche. Dei 147 soldati statunitensi morti in battaglia, il 24% fu ucciso dal fuoco amico. Altri 11 morirono nell'esplosione di munizioni alleate. 9 soldati britannici furono uccisi dall'attacco di un A-10 Thunderbolt II che aveva scambiato i loro trasporti per mezzi nemici.\nPerdite irachene.\nDelle prime stime stabilirono la morte di iracheni, mentre altre quantificarono tra le e le perdite irachene e altre ancora . Un rapporto commissionato dall'aeronautica statunitense stim\u00f2 le morti irachene in combattimento tra le e le unit\u00e0 durante la campagna aerea e nella campagna di terra, questi dati si basarono sui rapporti dei prigionieri di guerra.\nIl governo iracheno afferm\u00f2 che civili morirono durante la campagna aerea, molti dei quali durante l'attacco degli F-117 su un edificio a Baghdad che era contemporaneamente un centro militare per le comunicazioni e un riparo per i civili.\nIn base al \"Project on Defense Alternatives study\", civili iracheni e tra e militari vennero uccisi nel conflitto.\nLa distruzione delle centrali idroelettriche e di altre centrali ha portato allo scoppio di epidemie di gastroenterite, colera e tifo impedendo il funzionamento dell'acqua potabile e degli impianti di trattamento delle acque reflue. Di conseguenza, 100.000 civili sono stati colpiti indirettamente, mentre il tasso di mortalit\u00e0 infantile \u00e8 raddoppiato. L'Organizzazione Mondiale della Sanit\u00e0 (OMS) ha registrato un forte aumento dei casi di colera e tifo negli anni '90. Il rapporto di una missione delle Nazioni Unite guidata dal sottosegretario Martti Ahtisaari, inviata nel marzo 1991 per valutare i bisogni umanitari dell'Iraq, descriveva lo stato del paese come \"quasi apocalittico\". \nUn altro rapporto delle Nazioni Unite, del 1999, sottolinea gli effetti a lungo termine di questa campagna di bombardamenti, che ha distrutto la maggior parte delle infrastrutture necessarie alla sopravvivenza della societ\u00e0 (acqua, elettricit\u00e0, ospedali, ecc.). Secondo il rapporto, il tasso di mortalit\u00e0 per parto \u00e8 passato da 50 per 100.000 nel 1989 a 117 nel 1997, mentre il tasso di mortalit\u00e0 infantile (inteso come comprendente i bambini sotto i 5 anni) \u00e8 aumentato nello stesso periodo da 30 per 1.000 a pi\u00f9 di 97 per 1.000; tra il 1990 e il 1994, era aumentato di 62 volte. Prima della guerra, nel 1990, l'Iraq produceva circa 8.900 milioni di watt; nel 1999 questa cifra si era ridotta a 3.500. Questa drastica riduzione \u00e8 dovuta sia ai bombardamenti aerei che alle sanzioni economiche applicate successivamente dall'ONU (risoluzione n. 661 del Consiglio di Sicurezza dell'ONU; la risoluzione 687 dell'aprile 1991 permetteva l'invio di cibo e forniture mediche, ma non dei materiali necessari per ricostruire la rete elettrica e di acqua potabile). La difficolt\u00e0 principale sta nel distinguere tra le morti indirette causate dai bombardamenti e quelle causate dalle sanzioni, che hanno impedito la ricostruzione del paese. \nPerdite civili irachene.\nL'aumento dell'importanza degli attacchi aerei compiuti con aerei e missili da crociera ha lasciato molte polemiche sul livello delle morti civili causate nelle prime fasi della guerra. Nelle prima 24 ore vennero compiute pi\u00f9 di uscite, la maggior parte contro bersagli a Baghdad. La citt\u00e0 sub\u00ec dei forti bombardamenti poich\u00e9 era la base del potere del presidente Hussein e del complesso di comando e controllo militare iracheno.\nDurante la lunga campagna di bombardamenti che precedette la campagna di terra, molti attacchi aerei causarono perdite tra i civili. In un episodio, i bombardieri stealth attaccarono un bunker ad Amirya, in cui si erano rifugiati dei civili. Tra i 200 e i 400 civili morirono nell'attacco e montarono delle polemiche sullo status del bunker, che secondo alcuni era un riparo civile, mentre altri riferirono che era un centro per le comunicazioni militare e i civili furono deliberatamente spostati l\u00ec per essere usati come scudi umani. Una ricerca guidata da Beth Osborne Daponte ha stabilito che le morti tra i civili raggiunsero le unit\u00e0.\nIl dopoguerra.\nLe perdite in combattimento dalla Coalizione ammontano in tutto a 213 soldati (146 statunitensi, stando alle dichiarazioni dell'ex-vicepresidente Dick Cheney in un'intervista del 1994). Quelle irachene invece sono pi\u00f9 difficili da stimare: le valutazioni variano da circa 20\u00a0000 a oltre 100\u00a0000 morti, fra cui diverse migliaia di civili.\nIl presidente statunitense Bush si attenne al mandato dell'ONU, evit\u00f2 di penetrare in profondit\u00e0 in territorio iracheno e di rovesciare il regime di Sadd\u0101m; questo anche per timore che un vuoto di potere portasse a una situazione ancora peggiore (come una guerra civile in Iraq, o un allineamento fra Iran e Iraq). Bush opt\u00f2 invece per una politica di contenimento:\nQuesta politica fu proseguita senza grandi cambiamenti dall'amministrazione Clinton (1993-2000).\nTuttavia con l'ascesa alla presidenza statunitense del secondo presidente Bush (2001), e specialmente dopo gli attentati terroristici dell'11 settembre 2001, gli Stati Uniti si dimostrarono sempre pi\u00f9 insofferenti di questa situazione, tanto che nel 2003 raccolsero una seconda coalizione, rovesciando il regime di Saddam Hussein (si veda guerra in Iraq).\nLa guerra del Golfo nella cultura di massa.\nLa guerra del Golfo ha ispirato dischi e canzoni di protesta, quali:"}
{"id": "564673", "revid": "92723", "url": "https://it.wikipedia.org/wiki?curid=564673", "title": "Gaio Duilio", "text": "Il suo intervento fu decisivo nel corso della prima guerra punica.\nBiografia.\nSi sa poco sulla sua famiglia e sugli esordi della sua carriera. Era un \"homo novus\", non apparteneva cio\u00e8 all'aristocrazia tradizionale di Roma. Divenne comunque console per l'anno 260 a.C., allo scoppio della guerra con Cartagine. Al suo collega, il patrizio Gneo Cornelio Scipione Asina, Duilio diede il comando della flotta. Ma, peccando d'ingenuit\u00e0, Asina fu catturato dai cartaginesi nella battaglia delle Isole Lipari. Duilio rimase solo al comando della guerra.\nPer riuscire a contrastare la potente flotta nemica, Duilio fece costruire una flotta di 120 navi, e poich\u00e9 i romani erano abituati a combattere solo sulla terraferma fece collocare su ogni nave un ponte mobile con uncini, detto \"corvo\".\nIn quello stesso anno le due flotte si scontrarono nella battaglia di Milazzo: quando le navi furono abbastanza vicine, i corvi furono calati contro i vascelli nemici, ancorandosi saldamente a questi. Le navi cartaginesi non furono cos\u00ec pi\u00f9 in grado di manovrare e i romani, attraversando i ponti e riversandosi sulle navi nemiche, trasformarono questa battaglia in un corpo a corpo come se fossero a terra. Persa la loro superiorit\u00e0 tattica, i cartaginesi furono sconfitti. Con questa vittoria i romani divennero i nuovi padroni del Mediterraneo occidentale.\nPrimo romano a vincere in mare, Duilio fu onorato con un trionfo e con l'erezione nel Foro di una colonna costruita con i rostri delle navi nemiche. Nel 258 a.C., Duilio divenne censore con Lucio Cornelio Scipione.\nNavi intitolate.\nA Gaio Duilio sono state intitolate diverse navi e classi della Regia Marina-Marina Militare Italiana"}
{"id": "564677", "revid": "287204", "url": "https://it.wikipedia.org/wiki?curid=564677", "title": "Ara di Ierone", "text": "Lara di Ierone I \u00e8 una grande opera monumentale nell'antico quartiere della Neapolis a Siracusa all'interno del Parco archeologico della Neapolis.\nSito.\nCi\u00f2 che rimane oggi sono quasi esclusivamente le strutture basamentali, ricavate nella parte bassa del declivio roccioso del \"Colle Temenite\". La struttura in blocchi superiore infatti, venne asportata quasi completamente nel XVI secolo per essere riutilizzata nella costruzione delle fortificazioni spagnole della citt\u00e0.\nNella zona dove oggi sorge questo monumento a forma di altare si doveva trovare un edificio probabilmente dedicato a Zeus Eleutherios (\"liberatore\") davanti al quale si celebr\u00f2 un rito dopo l'espulsione (nel 466 a.C.) dell'ultimo tiranno dei Dinomenidi, Trasibulo di Siracusa. Il rito in onore di Zeus Eleutherios in occasione delle feste dette Eleutheria sembra sia consistito in giochi sportivi e nel sacrificio di 450 tori. Diodoro attribuisce la costruzione dell'opera a Ierone II, dicendo che era lunga uno stadio ed era realizzata presso il teatro.\nDel monumento si conserva l'immenso basamento roccioso lungo circa m 198 m e largo m 22,80, che per circa la sua met\u00e0 settentrionale insiste su un'enorme cavit\u00e0 sotterranea forse di formazione naturale, usata in passato per l'estrazione della roccia, prima della costruzione dell'ara.\nAlle estremit\u00e0 frontali del monumento vi erano due rampe simmetriche e contrapposte di accesso alla piattaforma centrale dell'ara, ove avveniva il sacrificio delle vittime. Le rampe erano precedute da un ingresso: quello di nord era fiancheggiato da due telamoni dei quali si conservano i piedi."}
{"id": "564679", "revid": "1884099", "url": "https://it.wikipedia.org/wiki?curid=564679", "title": "Kol\u00edn", "text": "Kol\u00edn (in tedesco \"Kolin\" o \"K\u00f6ln an der Elbe\") \u00e8 una citt\u00e0 della Repubblica Ceca, capoluogo del distretto omonimo, in Boemia Centrale. Dista a est dalla capitale Praga, costeggiando il fiume Elba.\nStoria.\nKol\u00edn fu fondata dal re Ottocaro II di Boemia nel XIII secolo con il nome di \"Colonia nova\". La prima menzione della cittadina risale al 1261. Nel 1437 venne costruito un castello, dove visse - tra il 1475 e il 1488 - lo scrittore rinascimentale Hynek z Pod\u011bbrad, figlio del re George of Pod\u011bbrady.\nLa battaglia di Kol\u00edn venne combattuta il 18 giugno 1757 durante la Guerra dei Sette Anni, ed \u00e8 ricordata come una delle pi\u00f9 feroci di questa guerra.\nIl centro storico della citt\u00e0 conserva molte costruzioni ed edifici in stile gotico e barocco. I luoghi di maggiori interesse sono il ghetto ebraico e la sinagoga, l'antico cimitero ebraico, la chiesa di San Bartolomeo del XIII secolo (opera dell'architetto Peter Parler). La citt\u00e0 diede i natali, nel 1864, allo scrittore pioniere del realismo ceco Josef Svatopluk Machar.\nKol\u00edn oggi.\nNel 2002 \u00e8 stato costruito il TPCA, un moderno impianto industriale per la produzione di automobili. L'apertura dell'impianto \u00e8 avvenuta nel febbraio 2005 con un investimento di quasi 1,5 miliardi di Euro impiegando circa persone. La capacit\u00e0 produttiva sar\u00e0 di auto all'anno."}
{"id": "564680", "revid": "125184535", "url": "https://it.wikipedia.org/wiki?curid=564680", "title": "Toyota Aygo", "text": "La Toyota Aygo \u00e8 una autovettura del tipo superutilitaria venduta a partire dal luglio 2005 fino al 2021. Tutte le Aygo sono costruite nell'impianto del gruppo TPCA (\"Toyota Peugeot Citro\u00ebn Automobile\"), a Kol\u00edn (Repubblica Ceca). Presentata la prima volta nel 2005 al Salone dell'automobile di Ginevra, nel 2014 ne \u00e8 stata presentata la seconda generazione.\nIl contesto e la prima serie (2005-2014).\nLa decisione di creare queste auto fu presa il 12 luglio 2001, quando i presidenti della Toyota e del Gruppo PSA, Fujio Cho e Jean-Martin Folz rispettivamente, decisero di produrre una piccola auto per ridurre i costi di sviluppo. La Peugeot 107 e la Citro\u00ebn C1 sono diverse versioni della medesima auto.\nLa differenza principale tra la Aygo e le sue gemelle \u00e8 nell'equipaggiamento interno, nei distintivi e nei loghi. La produzione pianificata \u00e8 di 300.000 auto per anno e 100.000 auto per casa automobilistica. Le vendite si sono iniziate nel luglio 2005 e l'auto \u00e8 disponibile con tre o cinque porte. Vi erano due versioni motori disponibili, un 1.0 litri motore a tre cilindri da 68 CV e un 1.4 litri HDi diesel 4 cilindri in linea motore da 54 CV.\n\u00c8 disponibile in tre allestimenti, ad esempio la Aygo Sol che comprende un alloggiamento per l'iPod e il sistema vivavoce Bluetooth. Nel 2009 e nel 2012 ha subito due piccoli restyling.\nSeconda generazione (2014-2021).\nAl Salone dell'automobile di Ginevra del 2014, sempre con le altre vetture frutto dello stesso progetto, ne viene presentata la seconda generazione con un design pi\u00f9 ricercato e tagliente con un frontale con una forma a \"X\" che racchiude le prese d'aria, i fendinebbia, i sottili fari anteriori (con luci diurne a led) fino agli specchietti retrovisori e ai cristalli laterali.\nQuesti ultimi, nella variante di carrozzeria a 5 porte, si estendono fino a lambire i fanali posteriori a sviluppo orizzontale integrati nel portellone a forma esagonale. La meccanica, profondamente aggiornata rispetto a quella della precedente Aygo, \u00e8 comune a quella delle citycar Citro\u00ebn C1 e Peugeot 108. L'unico motore disponibile \u00e8 il 1.0 a tre cilindri (69 CV) a benzina con il cambio manuale a cinque marce o, a richiesta, con quello robotizzato. Le versioni diesel non vengono pi\u00f9 riproposte.\nLa Aygo ha un diametro di sterzata di 4,73 metri ed \u00e8 ora dotata dell'Hill assist (assistenza alla partenza in salita). Offre anche interni inediti, caratterizzati da nuovi abbinamenti cromatici, miglioramenti del comfort per i 4 occupanti e della silenziosit\u00e0 interna, oltre che dalla presenza di nuovi sistemi tecnologici di connettivit\u00e0 e di infotainment. Il cruscotto \u00e8 in tonalit\u00e0 grigio scuro, il nuovo volante rivestito in pelle cos\u00ec come la leva del cambio. Sono poi disponibili due tipologie differenti di sistemi audio, a due o quattro altoparlanti, con il vivavoce e porta USB con comandi integrati sul volante. Il bagagliaio \u00e8 ampio 168 litri con 4 posti in uso.\nL'auto \u00e8 disponibile in 4 allestimenti:\nOptional per tutti gli allestimenti navigatore, sensori di parcheggio posteriori, 5 porte (di serie per la X-cite) che poi diventeranno successivamente di serie per tutte le versioni ad eccezione della base X-cool e antifurto. Dietro i vetri posteriori sono apribili solamente a compasso, scelta dettata dalla necessit\u00e0 di tagliare i costi.\nPer quanto riguarda la sicurezza automobilistica \u00e8 stata sottoposta ai crash test dell'Euro NCAP nel 2014, totalizzando il risultato di 4 stelle, migliorando il risultato ottenuto precedentemente nel 2012 che era stato invece di 3 stelle. Nel 2017 viene nuovamente sottoposta al crash test Euro NCAP, che assegna alla citycar giapponese un punteggio di 4 stelle con il sistema Toyota Safety Sense (che offre l'avviso del superamento involontario delle linee della carreggiata e la frenata automatica di emergenza e che diventa di serie su tutte le Aygo gi\u00e0 dalla met\u00e0 del 2017), mentre il punteggio cala di una stella nel caso l'auto sia sprovvista del dispositivo precedentemente citato.\nRestyling 2018.\nNel 2018 esordisce al Salone di Ginevra 2018 il restyling della seconda serie della Aygo. Viene rivisto il frontale, che conserva la particolare forma a X ma questa volta in tinta con la carrozzeria; inoltre, debuttano nuovi gruppi ottici denominati Keen Look, con luci diurne a LED integrate. Nella parte posteriore rimane invariata la forma dei fanali, che questa volta includono al loro interno la tecnologia LED.\nGli interni vengono rivisti dal punto di vista tecnologico, dalla grafica della strumentazione del cruscotto e al display touch (disponibile a partire dall'allestimento X-play), che si aggiorna integrando la possibilit\u00e0 di connettersi tramite Android Auto e Apple CarPlay.\nPer quanto riguarda la meccanica, debutta il 1.0 tre cilindri da 72 CV. Le modifiche al sistema di iniezione e alla valvola EGR si sono rese necessarie per l'omologazione alla normativa Euro 6.2."}
{"id": "564682", "revid": "1610933", "url": "https://it.wikipedia.org/wiki?curid=564682", "title": "Horror Show", "text": "Horror Show \u00e8 un album del gruppo power metal Iced Earth pubblicato il 26 giugno 2001.\nIl disco \u00e8 un concept, basato su mostri e icone del Cinema horror (da cui il titolo); ogni traccia \u00e8 dedicata infatti ad un personaggio diverso. Esiste inoltre una speciale edizione limitata di 2\u00a0CD, che contiene un'intervista con Jon Schaffer.\nLe tracce presentano tutte uno stile molto crudo, con riff di chitarra pesanti, alternato ad improvvisi arpeggi melodici. Molte canzoni presentano cori \"epici\" e quasi tutte le tracce presentano pi\u00f9 voci sopraincise del cantante Matthew Barlow, talvolta superiori a due.\nLe canzoni.\nTutte le canzoni sono basate su personaggi o episodi della letteratura horror:"}
{"id": "564683", "revid": "438678", "url": "https://it.wikipedia.org/wiki?curid=564683", "title": "La fille de Dracula", "text": "La fille de Dracula \u00e8 un film del 1972 diretto da Jes\u00fas Franco.\nDistribuito in Francia e in Belgio, si ha notizia di una versione portoghese intitolata \"A Filha de Dracula\".\nLe riprese furono effettuate a Murcia (Spagna), Sintra e Cascais (Portogallo).\n\u00c8 un remake al femminile di \"Sinfonia per un sadico\" (\"La mano de un hombre muerto\") (1962) con Britt Nichols nel ruolo che era stato di Hugo Blanco. Rispetto al precedente film, il rimando alla figura del vampiro diviene esplicito, tanto che \"La fille de Dracula\" \u00e8 collocato dagli storici all'interno di una trilogia dedicata da Franco al cinema fantastico, accanto a \"Dracula contro Frankenstein\" (\"Dracula prisonnier de Frankenstein\") (1972) e \"Les exp\u00e9riences \u00e9rotiques de Frankenstein\" (1972).\nEdizioni in DVD.\n\"La fille de Dracula\" \u00e8 uscita in DVD per la prima volta in Germania, per la X-Rated Kult, con il titolo \"Eine Jungfrau in den Krallen von Vampiren\", in edizione integrale e nel formato originale 2.35:1. Il 3 settembre 2007 \u00e8 uscita anche in Gran Bretagna, per la Redemption Films."}
{"id": "564693", "revid": "745179", "url": "https://it.wikipedia.org/wiki?curid=564693", "title": "Sacre Scuole", "text": ""}
{"id": "564703", "revid": "15756", "url": "https://it.wikipedia.org/wiki?curid=564703", "title": "Daily Planet", "text": "Il Daily Planet (in origine Daily Star) \u00e8 una testata giornalistica immaginaria, appartenente all'ambientazione dei fumetti di Superman.\nDescrizione.\n\u00c8 il pi\u00f9 importante quotidiano cittadino di Metropolis, diretto da Perry White, dove lavorano Clark Kent, Lois Lane e Jimmy Olsen. Da sempre emblema di un giornalismo serio, onesto e idealista, \u00e8 al centro di grossi affari legati alla compravendita da parte di grandi miliardari, primo fra tutti Lex Luthor.\nIl periodico, nato in origine come \"Daily Star\" nei fumetti di Superman pubblicati dalla DC Comics tra il 1938 e il 1986, nella primavera del 1940, su ordine di un editore di New York, dovette cambiar nome ed assunse la nuova denominazione \"Daily Planet\". La testata giornalistica trae ispirazione dal quotidiano canadese \"Toronto Daily Star\" pubblicato a Toronto in Ontario e divenuto in seguito \"Toronto Star\".\nVi lavorano diversi comprimari dell'universo immaginario:"}
{"id": "564705", "revid": "6066", "url": "https://it.wikipedia.org/wiki?curid=564705", "title": "Polifonico", "text": ""}
{"id": "564707", "revid": "12544", "url": "https://it.wikipedia.org/wiki?curid=564707", "title": "Posizioni giuridiche", "text": ""}
{"id": "564710", "revid": "78273", "url": "https://it.wikipedia.org/wiki?curid=564710", "title": "Diritto assoluto", "text": ""}
{"id": "564711", "revid": "71814", "url": "https://it.wikipedia.org/wiki?curid=564711", "title": "Diritto relativo", "text": ""}
{"id": "564713", "revid": "2033069", "url": "https://it.wikipedia.org/wiki?curid=564713", "title": "Lois &amp; Clark - Le nuove avventure di Superman", "text": "Lois &amp; Clark - Le nuove avventure di Superman (\"Lois &amp; Clark: The New Adventures of Superman\"), conosciuta anche come Lois &amp; Clark, \u00e8 una serie televisiva statunitense prodotta tra il 1993 e il 1997, trasmessa in Italia da Italia 7, Rai 3, LA7, Italia 1 e Disney Channel.\nNei vari episodi compaiono numerosi attori famosi quali Jonathan Frakes, Adam West, Tony Jay (Nigel St. John) e Tony Curtis.\nTrama.\nIl timido e cordiale Clark Kent giunge a Metropolis da Smallville e trova lavoro come cronista al Daily Planet, il grande quotidiano cittadino diretto da Perry White, dove lavorano la famosa giornalista Lois Lane e l'entusiasta fotografo Jimmy Olsen. Poco tempo dopo, Superman fa le sue prime apparizioni in azione, suscitando per\u00f2 lo sdegno di Lex Luthor, il ricchissimo industriale a capo della LexCorp che tenta di disfarsi di lui temendo che costituisca una minaccia per lui e la sua corsa al potere.\nNel corso delle quattro stagioni, Clark Kent/Superman dovr\u00e0 lottare incessantemente per mantenere al sicuro la sua duplice identit\u00e0 e salvare le persone che ama dalle continue e possenti minacce provenienti dalle situazioni e dalle persone pi\u00f9 diverse tra loro.\nLe tematiche delle storie sono molto vaste: ci sono l'amore, i rapporti personali tra Lois e Clark e tra loro e il veterano Perry White. Inoltre, la profonda benevolenza di Superman non deriva dalle sue origini kryptoniane, ma dalla sua infanzia felice trascorsa a Smallville presso i genitori adottivi, Jonathan e Martha Kent.\nLe trame principali che si sviluppano e spesso intrecciano nel corso delle varie stagioni sono diverse: Lois per poco rischier\u00e0 di sposare il malvagio capitalista Lex Luthor, in seguito s'innamorer\u00e0 di Clark, scoprendo che \u00e8 Superman; Lois e Clark saranno costretti a viaggiare nel tempo dal malvagio supercriminale Tempus, una fazione di kryptoniani superstiti giungono sulla Terra a minacciare l'intera umanit\u00e0. Solo alla fine Lois e Clark riusciranno a sposarsi.\nProduzione.\nGli sceneggiatori si sono basati sul personaggio di Superman riformato secondo le idee di John Byrne, dalle quali emerge un personaggio pi\u00f9 umano dal punto di vista non soltanto dei superpoteri ma anche emotivo.\nIn questa versione l'identit\u00e0 segreta \u00e8 il supereroe, mentre la vera identit\u00e0 \u00e8 Clark Kent. Come suggerisce il titolo, l'attenzione \u00e8 maggiormente incentrata sulla relazione tra Lois Lane e Clark, piuttosto che sulle imprese eroiche del personaggio creato da Jerry Siegel e Joe Shuster. Lo stesso Clark spiega bene il concetto alla base di questa serie rivolgendosi a Lois (nell'episodio della seconda stagione \"Un salto nel passato\") con queste parole: \u00abSuperman \u00e8 quello che posso fare. Clark \u00e8 quello che sono.\u00bb.\nEdizione italiana.\nLa prima stagione di \"Lois &amp; Clark\" (trasmessa in prima visione da Italia 7 a partire dal 7 ottobre 1994) ha avuto un doppiaggio diverso rispetto alle successive tre (trasmesse in prima visione da Rai 3). In alcuni episodi della prima stagione \u00e8 stato Andrea Ward a doppiare Clark/Superman. L'episodio pilota ha un doppiaggio diverso dai restanti episodi della prima stagione."}
{"id": "564715", "revid": "301156", "url": "https://it.wikipedia.org/wiki?curid=564715", "title": "Vasilij Andreevi\u010d \u017dukovskij", "text": "Biografia.\nFiglio naturale di Afanasij Bunin, un nobile possidente russo (nel cui casato figurer\u00e0, tra gli altri, lo scrittore e poeta Ivan Alekseevi\u010d Bunin, primo russo a conseguire il Premio Nobel per la letteratura, nel 1933), e della sua domestica turca catturata durante l'assedio della fortezza di Bender del 1770, Salkha, \u017dukovskij evidenzi\u00f2 precocemente la sua vena lirica, iniziando a verseggiare all'et\u00e0 di otto anni. Complet\u00f2 gli studi presso il Collegio universitario per la nobilt\u00e0 di Mosca, frequentato dal 1797 al 1801, anno in cui fond\u00f2 un circolo, la \"Dru\u017eeskoe literaturnoe ob\u0161\u010destvo\" (Societ\u00e0 amichevole letteraria), insieme a Aleksej F. Merzljakov e ai fratelli Aleksandr e Andrej I. Turgenev, contraddistinto dall'interesse nei riguardi della cultura tedesca ed inglese.\nIl suo primo lavoro, \"Sel'skoe kladbi\u0161\u010de\", una libera traduzione dell'\"Elegia scritta in un cimitero campestre\" di Thomas Gray, fu pubblicato su \"Vestnik Evropy\" (Il Messaggero d'Europa) di Karamzin. L'incontro con quest'ultimo segn\u00f2 un momento fondamentale nell'evoluzione della poetica di \u017dukovskij, divenendo uno dei maggiori esponenti della corrente letteraria karamziniana, insieme a Konstantin N. Batju\u0161kov.\nFiniti gli studi torn\u00f2 nei possedimenti di famiglia e si dedic\u00f2 all'educazione dei suoi cugini. Nel 1808 scrisse \"Ljudmila\", la prima delle sue ballate, liberamente tratta da \"Lenore\" di Gottfried August B\u00fcrger, seguita da \"Svetlana\", che resero popolare questa tipologia di componimento e furono iniziatrici di una moda che si svilupp\u00f2 negli anni successivi.\nCon l'invasione napoleonica della Russia, \u017dukovskij si arruol\u00f2 nelle milizie popolari e fu presente nella battaglia di Borodino, anche se da semplice spettatore, non avendo partecipato agli scontri armati. Questa esperienza si rivel\u00f2 l'ispiratrice di \"Pevec vo stane russkich voinov\", (Il bardo nei campi dei guerrieri russi), poema che scrisse poco dopo, quando Napoleone e il suo esercito erano ancora a Mosca, e in cui descrisse le drammatiche scene della battaglia e del successivo incendio di Mosca, e che ebbe fortissima eco anche al di fuori degli ambienti letterari dando all'autore una durevole ed estesa fama.\nNel 1813 la vita di \u017dukovskij fu segnata da un evento importante non solo per il suo privato: gli venne negato il permesso di sposare una sua cugina, Marija A. Protasova, di cui era profondamente innamorato e di cui conserv\u00f2 il ricordo fin oltre la morte di lei, avvenuta nel 1823. Questo evento accentu\u00f2 le tendenze malinconiche del poeta, portandolo a permearne anche la sua opera letteraria.\nSempre in questo anno si trasfer\u00ec a San Pietroburgo e nel 1815 fu uno dei soci fondatori dell'Arzamas, divenendone uno dei principali esponenti, insieme a Konstantin N. Batju\u0161kov. Il gruppo letterario nacque in aperta polemica con la \"Beseda ljubitelej russkogo slova\" (Societ\u00e0 degli amici della lingua russa) di Aleksandr S. \u0160i\u0161kov, le cui finalit\u00e0 erano riferite ad una maggior conformit\u00e0 della lingua letteraria alla tradizione e ai canoni classicisti, e per conseguenza avversari delle nuove tendenze preromantiche di Karamzin e dei suoi discepoli, tra cui \u017dukovskij.\nAlla questione della lingua letteraria \u017dukovskij prese parte riformando il sistema di versificazione russa con l'introduzione dell'Anfibraco (prima sede atona, seconda sede tonica, terza sede atona) e della pentapodia giambica senza rima. Perfezion\u00f2 anche l'esametro russo traducendo per la prima volta in versi l'Odissea.\nDurante quegli anni inizi\u00f2 il suo rapporto con la famiglia reale, in principio come insegnante di russo della futura sposa di Nicola I, Carlotta di Prussia, in seguito divenendo il precettore del primogenito della coppia ed erede al trono Alessandro, ruolo che ricopr\u00ec fino alla maggiore et\u00e0 del ragazzo e che viene ritenuto incisivo per la formazione e lo sviluppo delle idee riformiste del futuro zar. Questa vicinanza alla corte fece di \u017dukovskij un personaggio molto influente, e utilizz\u00f2 la sua posizione perorando varie cause a vantaggio di letterati in difficolt\u00e0, non ultimo Aleksandr S. Pu\u0161kin, a cui fu fraternamente legato, e si produsse nello sforzo diplomatico per l'emancipazione dalla servit\u00f9 della gleba del poeta ucraino Taras Hryhorovy\u010d \u0160ev\u010denko.\nIl servizio presso la corte degli zar si concluse nel 1841, durante il quale la sua fama e la sua influenza nell'ambito della cultura letteraria russa si ridusse. Nello stesso anno si spos\u00f2 con una ragazza tedesca, Elizabeth Reitern, trasferendosi con lei in Germania. Mor\u00ec a Baden Baden nel 1852.\nOpere.\nLe opere pi\u00f9 famose di Zhukovsky sono Lyudmila, Kassandra, Svetlana, On the Fable and Fables of Krylov, Eolov Harp, Flowers of the Povenant, Sea, Reclaint of Ceres and Triumph"}
{"id": "564717", "revid": "729019", "url": "https://it.wikipedia.org/wiki?curid=564717", "title": "AMX-10P", "text": "L'AMX-10 P \u00e8 un IFV cingolato dell'esercito francese. Costruito inizialmente nello stabilimento di Issy-les-Moulineaux e prodotto dalla GIAT, \u00e8 anfibio e offre protezione NBC agli uomini a bordo.\nFu adottato dall'esercito francese nel 1973 in sostituzione dell'AMX-13 VCI; 1.810 esemplari sono stati prodotti fino al 1994. Dal 2008 \u00e8 iniziata la sostituzione dell'AMX-10P con il V\u00e9hicule blind\u00e9 de combat d'infanterie (VBCI). 110 AMX-10P erano ancora in servizio nel 2013, il ritiro completo dal servizio \u00e8 avvenuto nel 2015.\nStoria.\nBen presto il veicolo pass\u00f2 di mano dalla ditta originale all'Atelier de costruction de Roanne, nel 1972 quando mancava un anno alla sua entrata in servizio.\nDa allora ne sono stati costruiti oltre 2000 esemplari, che in Francia hanno trovato il loro miglior cliente, l'Esercito francese che lo utilizza al posto del precedente AMX-VCI (di fatto la Francia ha inaugurato l'era degli IFV con tale mezzo), lo ha fatto operare con il carro AMX-30. L'AMX-10P, assai superiore nell'insieme a veicoli come il VCC italiano (un'M113 migliorato con corazze aggiuntive e feritoie) ma molto pi\u00f9 leggero dei veicoli tedeschi e poi, anglo-americani, \u00e8 entrato in servizio in un'epoca in cui gli IFV non erano affatto diffusi in Occidente, e ha rappresentato una sorta di intermezzo tra i semplici APC e i veicoli da combattimento per la fanteria.\nEsso \u00e8 entrato in servizio appena prima del BMP-2 a cui per molti aspetti somiglia maggiormente: ha una torretta biposto armata di mitragliera, sistemata quasi al centro dello scafo. MA il BMP-2 ha un 30mm, che \u00e8 elevabile fino a 74 gradi e la torretta \u00e8 azionabile in maniera motorizzata. Inoltre ha un lanciamissili AT-5 o AT-4 ausiliario che consente l'ingaggio dei carri armati, e la blindatura \u00e8 probabilmente di qualcosa superiore, mentre il peso dei 2 veicoli \u00e8 uguale.\nIn ogni caso, il successo delle vendite \u00e8 stato notevole con circa la met\u00e0 degli oltre 2000 mezzi esportati. La sua relativa economicit\u00e0 ne ha consentito l'acquisto anche da parte di nazioni normalmente ben lontane dalla possibilit\u00e0 di comprare veicoli da combattimento per la fanteria occidentali.\nLe versioni dell'AMX-10P sono state innumerevoli e tra queste vi \u00e8 il AMX-10PAC 90 che \u00e8 particolarmente notevole, in quanto presenta, un po' come lo Scorpion 90, caratteristiche superiori rispetto a quelle dei veicoli nazionali. Esso ha infatti una torretta biposto GIAT con cannone da 90mm, anche se le munizioni stivabili sono solo 20. Oltre ai 3 uomini d'equipaggio ospita mezza squadra fanti. I veicoli di questo tipo sono stati realizzati solo per l'export, e in particolare per l'Indonesia, la cui struttura ad arcipelago presuppone elevate capacit\u00e0 di sbarco anfibio. Per questo, i mezzi di questo tipo, nonostante la torretta hanno la capacit\u00e0 di abbandonare i mezzi da sbarco procedendo in mare, piuttosto che semplici doti anfibie per le acque calme che in genere costituiscono lo standard per i blindati.\nIn ossequio alla tendenza di sostituire i cingolati con blindati pesanti, anche la Francia si appresta a rimpiazzare gli AMX-10P, dopo il tentativo fallito agli inizi anni '90 della famiglia di cingolati MARS 15, con i nuovi VBCI 8x8.\nTecnica.\nQuesto mezzo rappresenta il secondo esempio europeo di veicolo da combattimento per la fanteria, dopo il Marder tedesco. Esso ha praticamente lo stesso armamento principale, una mitragliera da 20mm ma per tutto il resto si tratta di un mezzo molto diverso, pi\u00f9 leggero e semplice.\nLo scafo \u00e8 in alluminio saldato, come sull'M113, e si tratta della prima volta per un veicolo francese. Ma questo veicolo ha le piastre molto pi\u00f9 inclinate, specie quelle della parte anteriore, e cos\u00ec ha sia una sagoma pi\u00f9 sfuggente con una migliore resistenza balistica. La sua disposizione interna \u00e8 data da un pilota, sulla parte sinistra anteriore, con il motore a fianco, dietro la torretta biposto per il capocarro e il cannoniere e infine il comparto truppa.\nLa somiglianza del mezzo rispetto a veicoli di produzione straniera ha poco a che vedere con il Marder, il doppio pi\u00f9 pesante e potente, e molto con il BMP sovietico, che appena pi\u00f9 leggero, con una disposizione simile, ha un armamento pi\u00f9 potente ma azionato da una torretta monoposto. Quello dell'AMX-10P \u00e8 pensato invece per fornire supporto di fuoco alla fanteria trasportata, ma senza capacit\u00e0 di ingaggiare carri armati nemici. In compenso la mitragliera e la mtg. coassiale da 7,62mm sono capaci di ingaggiare aerei e soprattutto elicotteri, grazie alla precisione, velocit\u00e0 e cadenza di tiro dei proiettili usati, come anche per l'alzo, che passa da -8 a +50 gradi.\nLa dotazione di munizioni \u00e8 di 800 colpi da 20mm di tipo AP e HE, forse nel primo caso si tratta di proiettili decalibrati (APDS) capaci di perforare 20-30mm a 1000 m di distanza. Essi sono aiutati in ci\u00f2 dalla canna molto lunga che consente un'elevata velocit\u00e0 iniziale. la mitragliatrice coassiale ha 2000 colpi, infine vi sono 4 lancia-nebbiogeni nella parte posteriore dello scafo, rivolti in avanti.\nIn termini di dotazioni impiantistiche, esistono apparati di visione notturna tanto per il pilota, quanto per capocarro e cannoniere, con un proiettore probabilmente a luce bianca o IR sistemato in maniera coassiale al cannone. Ampi dispositivi di visuale (iposcopi) sono presenti tutt'attorno alla torretta.\nEssa \u00e8 al centro dello scafo e lascia la parte posteriore libera, nonostante tutto, per una squadra di 8 soldati. Da notare che il veicolo francese, con le sue dimensioni di 5,78x2,78x1,92 m ha uno scafo molto piccolo in tutti i sensi, comparato a quello di altri IFV incluso il BMP. L'accesso a questo comparto avviene con una rampa motorizzata abbassabile, ed esistono anche 2 portelli sul tetto. 2 feritoie di tiro sono presenti nella rampa.\nIl mezzo, molto mobile, \u00e8 potenziato da un HS-115 da 280\u00a0hp che d\u00e0 circa 20\u00a0hp/t. un rapporto potenza peso normale, ma esiste anche la possibilit\u00e0 di navigare in acqua con 2 idrogetti posteriori. Il treno di rotolamento, essendo lo scafo assai piccolo, ha solo 5 ruote principali per lato con rulli reggicingolo di rinvio e ruota motrice anteriore.\nNonostante i suoi meriti, essenzialmente riconducibili al fatto che esso \u00e8 un IFV estremamente leggero e piccolo, verosimilmente economico, il mezzo ha tutto sommato alcuni limiti, anche se nel 1973 questi erano tutt'altro che evidenti, dato lo stato dell'arte. La torretta ha un alzo un poco ridotto per l'impiego contraereo, ed \u00e8 azionata meccanicamente senza motori veri e propri. La fanteria per vedere e sparare ha solo le feritoie della rampa posteriore. La sagoma \u00e8 bassa e sfuggente, ma la blindatura non \u00e8 molto resistente, e lo scafo corto consente una trincea di soli 1,6m.\nNell'insieme, il mezzo ha valorizzato anzitutto la mobilit\u00e0, poi la potenza di fuoco e infine la protezione.\nVersioni.\nAltre versioni ancora comprendono un veicolo radar RATAC, un mezzo addestramento, un'autoambulanza e portamortaio (a bordo del mezzo) da 81mm."}
{"id": "564719", "revid": "287204", "url": "https://it.wikipedia.org/wiki?curid=564719", "title": "Register Transfer Language", "text": "Con Register Transfer Language (RTL) ci si riferisce, in ambito informatico, a due diversi oggetti: "}
{"id": "564720", "revid": "25884", "url": "https://it.wikipedia.org/wiki?curid=564720", "title": "Fotoaccoppiatore", "text": ""}
{"id": "564723", "revid": "1543377", "url": "https://it.wikipedia.org/wiki?curid=564723", "title": "S-expression", "text": "Con il termine S-expression o sexp (dove \"S\" sta per \"simbolico\") ci si riferisce, in informatica ad una convenzione per la rappresentazione di dati semi-strutturati in forma testuale. Le S-expression sono principalmente conosciute per il loro impiego nella famiglia di linguaggi di programmazione lisp (Common Lisp, Scheme, ecc). Altri usi di S-expression si trovano nei linguaggi derivati dal Lisp come il DSSSL e come mark-up in protocolli di comunicazione come l'IMAP ed il CBCL, sviluppato da John McCarthy. \nI dettagli della sintassi e dei dati supportati variano nei differenti linguaggi, ma la caratteristica comune a tutti sta nell'uso delle S-expression come notazione prefissa (prefix notation) racchiusa tra parentesi (conosciuta anche come \"Cambridge Polish notation\"). \nLe S-expression sono utilizzate sia per il codice che per i dati. Inizialmente venivano impiegate solo come rappresentazione interna alla macchina delle M-expression, pi\u00f9 leggibili da parte dell'uomo. Tuttavia i programmatori Lisp iniziarono presto ad utilizzare le S-expression come notazione di default.\nLe S-expression possono sia essere singoli oggetti come numeri, atomi LISP inclusi gli atomi speciali codice_1 e codice_2, o coppie \"cons\", scritte come (x . y). Liste pi\u00f9 lunghe vengono create nidificando coppie cons, per esempio\ncodice_3 che pu\u00f2 venire anche scritto in maniera pi\u00f9 intelligibile come codice_4.\nIl codice di un programma pu\u00f2 essere scritto sotto forma di S-expression, utilizzando la notazione prefissa. La stesura di programmi Lisp viene resa pi\u00f9 semplice da una serie di facilitazioni della sintassi, che permettono di scrivere S-expression di uso comune con una sintassi equivalente ma abbreviata. Per esempio, l'espressione di uso comune codice_5 pu\u00f2 essere abbreviata in codice_6.\nEsempio in Common Lisp:\n (defun fattoriale (x)\n (if (zerop x) 1\n (* x (fattoriale (- x 1)))))\nEsempio in Scheme:\n (define (fattoriale x)\n (if (zero? x) 1\n (* x (fattoriale (- x 1)))))"}
{"id": "564727", "revid": "28592", "url": "https://it.wikipedia.org/wiki?curid=564727", "title": "Galleria d'Arte Moderna di Bergamo", "text": ""}
{"id": "564728", "revid": "28592", "url": "https://it.wikipedia.org/wiki?curid=564728", "title": "GAMeC", "text": ""}
{"id": "564730", "revid": "1861950", "url": "https://it.wikipedia.org/wiki?curid=564730", "title": "Tupolev Tu-154", "text": "Il Tupolev Tu-154 (, nome in codice NATO Careless - incurante) \u00e8 un aereo di linea a fusoliera stretta (in inglese \"narrow body\") trimotore a getto destinato a rotte di medio raggio, progettato dall'OKB 156 diretto da Andrej Nikolaevi\u010d Tupolev e sviluppato in Unione Sovietica nella met\u00e0 degli anni sessanta. \u00c8 uscito dalla produzione nel primo bimestre del 2013.\nStoria del progetto.\nFu impostato nella met\u00e0 degli anni sessanta per vincere il concorso per un aereo in grado di sostituire la flotta dei vecchi Tupolev Tu-104, Ilyushin Il-18 e Antonov An-10 utilizzati in precedenza ed \u00e8 stato il \"cavallo da tiro\" delle linee aeree sovietiche per parecchi decenni, prestando servizio su oltre un sesto delle terre emerse del mondo e trasportando circa la met\u00e0 dei passeggeri dell'Aeroflot, potendo vantare cifre come 137,5 milioni di passeggeri e 243,8 miliardi di chilometri percorsi per esempio nel solo 1990. Il velivolo \u00e8 stato inoltre esportato al di fuori dall'Unione sovietica ed impiegato da circa 17 linee aeree non russe e da un certo numero di aeronautiche militari. Rimane l'aereo di linea standard per i voli interni attraverso la Russia ed in altri stati in precedenza appartenenti al Patto di Varsavia.\nIl Tu-154 \u00e8 uno dei velivoli civili pi\u00f9 veloci del mondo tra quelli in servizio, in quanto in grado di raggiungere una velocit\u00e0 di crociera di 975\u00a0km/ora. L'autonomia \u00e8 di 5280 chilometri ed \u00e8 in grado di operare da piste non pavimentate o da aeroporti preparati sommariamente solo con ghiaia. Viene spesso utilizzato nelle regioni artiche all'estremit\u00e0 settentrionale del territorio russo, in zone dove gli aeroporti possono avere infrastrutture solo rudimentali.\nLa cellula di un Tu-154 \u00e8 dichiarata avere una vita operativa di 45 000 ore (18 000 cicli), ma \u00e8 in grado di estendersi fino ad 80 000 ore con adeguata manutenzione. Il modello si pensa possa rimanere operativo fino al 2016, anche se la non conformit\u00e0 ai severi requisiti di limitazione del rumore, hanno portato a ridurre le attivit\u00e0 di questo aereo nell'Europa occidentale negli ultimi anni.\nNel gennaio 2010, la compagnia aerea russa Aeroflot ha annunciato il termine delle attivit\u00e0 della propria flotta di Tu-154 dopo quasi 40 anni di servizio iniziati con le consegne di preproduzione del 1970. L'ultimo volo \u00e8 stato il volo Aeroflot 736 da Ekaterinburg a Mosca del 31 dicembre 2009.\nA febbraio 2013 viene annunciata la chiusura della catena di produzione dell'aereo da parte della Tupolev.\nVersioni.\nTu-154.\nAssieme al Tu-134, il Tu-154 \u00e8 stato l'aeromobile di maggior successo commercializzato da Tupolev; centinaia di aerei di questo tipo volano nei cieli russi e non solo, a conferma della bont\u00e0 del progetto. Effettu\u00f2 il suo primo volo nel 1968; le certificazioni per il volo di linea giunsero solo nel 1971, ma in tre anni si riusc\u00ec ad avere un alto numero di ordinativi dall'Aeroflot per questo trireattore a medio-lungo raggio.\nTu-154A.\nLa versione iniziale \u00e8 stata sostituita dalla versione A nel 1974. Il Tu-154A montava i motori potenziati e aveva il peso massimo al decollo di 94 tonnellate e 164 posti per i passeggeri.\nTu-154B.\nAlla fine del 1975 la versione A era sostituita dalla versione B (passeggeri) che aveva il peso massimo al decollo di 96 tonnellate e 180 posti per i passeggeri. La versione Tu-154B era in produzione dal 1975 fino al 1985. Vennero costruiti 605 velivoli di questa versione, di questi 40 per il Governo e per il Ministero della Difesa dell'URSS.\nL'avionica della versione B era molto avanzata quando entr\u00f2 in servizio, e la qualit\u00e0, per i primi tempi, era in grado di competere, per completezza e per efficienza, con quella del Lockheed TriStar e del Douglas DC-9-15, ma il mancato disgelo tra i paesi del patto di Varsavia e quelli dell'Alleanza Atlantica rafforzava l'isolamento dell'URSS, provocando una forte arretratezza tecnologica ed un uso di strumentazioni criptiche e difficili da interpretare. Il thrust-to-weight ratio del Tupolev Tu-154B era 0,35-0,36 in confronto di 0,22-0,27 degli aerei simili.\nLa versione B venne modificata due volte alla fine degli anni settanta. Nel 1978 entr\u00f2 in produzione Tu-154B-1 e quasi subito dopo il modello migliorato Tu-154B-2.\nTu-154S.\nNel 1982 entr\u00f2 in servizio la versione cargo del Tu-154 che era nominata Tu-154S. Il Tupolev Tu-154S era attrezzato di serie del complesso auto-pilotaggio ABSU-154-2 (in cirillico: \u0410\u0411\u0421\u0423-154-2) in grado di effettuare l'atterraggio automatico secondo II categoria ICAO.\nTu-154M.\nNel 1984, su richiesta dell'Aeroflot, venne costruita la versione successiva Tupolev Tu-164 che viene in seguito rinominata Tupolev Tu-154M, con capacit\u00e0 di carico e peso massimo al decollo incrementati e con una strumentazione aggiornata, che annoverava anche un primitivo FMGS. Inoltre, la versione M montava motori Soloviev D-30 (Aviadvigatel) pi\u00f9 economici, potenti e silenziosi. La versione M e la successiva versione M-2 con il complesso d'avionica aggiornato rimase in produzione dal 1984 fino al 2002.\nTu-154M-2003.\nLa versione M-2003 o la versione M-3 \u00e8 l'ultima versione del Tu-154 prodotta..\nUtilizzatori.\nCivili.\nDa quando il primo Tupolev Tu-154 entr\u00f2 in servizio l'aereo continua a trasportare milioni di passeggeri all'anno e viene utilizzato dalle compagnie aeree russe e straniere (nel 2006 gli aerei Tupolev Tu-154M prodotti dal 1988 al 1992 hanno effettuato 35% dei voli della compagnia di bandiera russa l'Aeroflot, in particolare, in media sono stati effettuati 7,8 ore di volo al giorno per ogni Tu-154M).\nL'ultimo esemplare in servizio passeggeri in Russia ha svolto il suo ultimo volo il 28 ottobre 2020 con Alrosa Mirnyj Air Enterprise.\nNel complesso, le compagnie aeree russe che hanno operato con il Tu-154 sono:\nIncidenti.\nIl 23 dicembre 1984, poco dopo il decollo un Tupolev Tu-154B-2 si schiant\u00f2, provocando la morte di 100 persone e 1 solo sopravvissuto.\nNella notte del 1\u00ba luglio 2002 un Tupolev Tu-154 che operava sul volo Bashkirian Airlines 2937 in volo tra Mosca e Barcellona entr\u00f2 in collisione con il volo 611, un Boeing 757 della DHL in volo tra Bergamo e Bruxelles causando la collisione di \u00dcberlingen. Nell'incidente persero la vita 71 persone: i 60 passeggeri e 9 membri dell'equipaggio a bordo del Tupolev e i 2 piloti a bordo del Boeing.\nUn incidente con il coinvolgimento del Tupolev Tu-154 era avvenuto in Ucraina il 22 agosto 2006 e ancora prima, secondo quanto riportato nel sito \"Aviation-safety\", il 24 agosto 2004, in Russia, quando morirono tutti gli occupanti del velivolo (l'aereo \u00e8 esploso, l'esplosione \u00e8 stata causata dalla bomba portata a bordo da una terrorista-kamikaze indipendentista cecena) della S7 Airlines (ex Sibir Airlines).\nIl 15 luglio 2009 circa 20 minuti dopo il decollo da Teheran, a causa di un incendio al motore un Tupolev Tu-154 della Caspian Airlines si schiant\u00f2, provocando 168 (153 passeggeri, 15 membri dell'equipaggio) vittime tra le persone che erano a bordo.\nIl 24 gennaio 2010 un Tupolev Tu-154M si \u00e8 schiantato in fase di atterraggio a Mashhad in Iran senza provocare vittime.\nUn altro incidente che ha coinvolto un Tupolev Tu-154M \u00e8 avvenuto a Smolensk il 10 aprile 2010. Tra i 96 morti c'\u00e8 stato anche il presidente polacco Lech Kaczy\u0144ski con la moglie Maria. Da allora l'aeronautica militare polacca ha ritirato i due esemplari in uso.\nIl 4 dicembre 2010, un Tupolev Tu-154M della russa Daghestan Airlines ha effettuato un atterraggio di emergenza all'aeroporto Domodedovo di Mosca con due propulsori su tre fuori uso. Nella manovra sono morte due persone, mentre ci sono state decine di feriti gravi.\nIl 1\u00ba gennaio 2011, un Tupolev Tu-154 della compagnia russa Kolavia ha preso fuoco ed \u00e8 esploso durante la fase di rullaggio all'aeroporto di Surgut, tre persone sono morte e 46 quelle ferite (intossicazione da fumo) su 116 passeggeri pi\u00f9 8 membri dell'equipaggio.\nIl 25 dicembre 2016 il Tu-154B-2 marche RA-85572 in servizio nella Voenno-vozdu\u0161nye sily, l'aeronautica militare russa, partito da Chkalovsky vicino a Mosca e diretto alla base aerea di Latakia-Khmeimim, presso l'aeroporto Internazionale Basil al-Assad , in Siria, \u00e8 precipitato nel Mar Nero a 6 chilometri dalle coste russe dopo uno scalo per rifornimento all'aeroporto di So\u010di-Adler. A bordo c'erano 84 persone pi\u00f9 8 membri dell'equipaggio. Tra i passeggeri c'era il Complesso Accademico di Canto e Ballo dell'Esercito Sovietico \"A.V. Aleksandrov\" (coro dell'Armata Rossa).\nSequenza di designazione.\nTu-154 - Tu-154A - Tu-154B-1 - Tu-154B-2 - Tu-154S - Tu-154M-1 - Tu-154M-2 - Tu-154M-3"}
{"id": "564731", "revid": "120255890", "url": "https://it.wikipedia.org/wiki?curid=564731", "title": "Joachim Vadiano", "text": "Biografia.\nVadiano nacque a San Gallo in una ricca e potente famiglia di commercianti di lino. Dopo gli studi di base nella citt\u00e0 natale si rec\u00f2 nel 1501 a Vienna dove studi\u00f2 alla facolt\u00e0 di Arte della locale universit\u00e0 in particolare con il professor Conrad Celtis. Qui, come era di moda fra gli umanisti dell'epoca, mut\u00f2 il proprio nome in Joachimus Vadianus, esprimendo cos\u00ec, con un nome in lingua latina, la propria ammirazione per i classici.\nVadiano riusc\u00ec a sfuggire all'epidemia di peste bubbonica del 1506/07 recandosi a Villaco dove lavor\u00f2 quale insegnante e musicista. Egli si rec\u00f2 in seguito in Italia settentrionale, dove fu, precisamente, a Trento, Venezia e Padova; in quest'ultima citt\u00e0 conobbe lo studioso irlandese Mauritius Hibernicus.\nNel 1509 complet\u00f2 i propri studi con il titolo di \"magister artium\" e ritorn\u00f2 brevemente a San Gallo, dove si dedic\u00f2 allo studio delle scritture nella biblioteca della locale famosa abbazia. In seguito ritorn\u00f2 a Vienna. Qui ebbe un discreto successo come scrittore e autore di poesie in latino. Dal 1512 fu titolare della cattedra di poetica all'Universit\u00e0 di Vienna.\nNel 1514 l'imperatore Massimiliano I lo nomin\u00f2 \"poeta laureatus\" e nel 1516 divenne decano dell'Universit\u00e0 di Vienna.\nNegli anni seguenti, Vadiano si dedic\u00f2 allo studio della medicina e delle scienze, in specie della geografia e della storia sotto la guida di Georg Tannstetter, detto \"Collimitius\". Nel 1517 si laure\u00f2 dottore in medicina e ritorn\u00f2 nella propria citt\u00e0 natale, dove fu nominato medico della citt\u00e0. Nel 1518 sal\u00ec sul monte Pilatus vicino a Lucerna ed a lui dobbiamo la prima documentazione di un'ascesa su questa montagna.\nIl 18 agosto 1519 Vadiano spos\u00f2 Martha Grebel, sorella di Conrad Grebel che sarebbe in seguito diventato una delle figure guida del movimento anabattista.\nNel 1521 Vadiano succedette al padre, morto il 20 dicembre 1520, come membro del Consiglio della citt\u00e0. Il progressivo avanzare della Riforma in Svizzera, anche per l'opera del suo amico Ulrico Zwingli, spinse Vadiano a studiare testi teologici e religiosi, anche se egli non aveva mai avuto una formazione teologica. Egli scriver\u00e0 negli anni seguenti molti scritti con i quali promuover\u00e0 la diffusione delle nuove idee.\nGi\u00e0 a partire dall'anno 1521 Vadiano si fa promotore dell'introduzione delle idee riformate a San Gallo, citt\u00e0 che egli spinge alla conversione al protestantesimo quando, nell'anno 1526, diventa sindaco della citt\u00e0.\nEgli riesce a mantenervi la Riforma anche dopo la vittoria dei cantoni cattolici nella seconda guerra di Kappel.\nAlla sua morte nel 1551 Vadiano don\u00f2 la propria vasta biblioteca alla citt\u00e0 di San Gallo, dove essa avrebbe costituito il nucleo dell'attuale biblioteca cantonale, detta, in suo onore, vadiana.\nOpere.\nFra le opere principali di Vadiano si ricordano:"}
{"id": "564732", "revid": "79742", "url": "https://it.wikipedia.org/wiki?curid=564732", "title": "EE-11 Uthuru", "text": ""}
{"id": "564733", "revid": "599013", "url": "https://it.wikipedia.org/wiki?curid=564733", "title": "Gdw", "text": ""}
{"id": "564734", "revid": "4506", "url": "https://it.wikipedia.org/wiki?curid=564734", "title": "Tupolev 154", "text": ""}
{"id": "564738", "revid": "12582", "url": "https://it.wikipedia.org/wiki?curid=564738", "title": "Benessere animale", "text": ""}
{"id": "564741", "revid": "123708139", "url": "https://it.wikipedia.org/wiki?curid=564741", "title": "Georges Albertini", "text": "Gli esordi nella SFIO.\nDi origini corse, effettua studi magistrali e ottiene il diploma alla \u00c9cole normale di Saint-Cloud, un istituto che dava l'abilitazione all'insegnamento alle magistrali. A quell'epoca aderisce agli \"Etudiants socialistes\" e conosce Marcel D\u00e9at. Professore di storia e geografia alle magistrali e, in seguito, di liceo. Iscritto alla SFIO (Sezione Francese dell'Internazionale Operaia) dal 1932, ebbe in seno al partito e della federazione dell'insegnamento della CGT alcuni incarichi a livello locale nel dipartimento della Saona e Loira. Pubblicista, nel 1938 ader\u00ec alla corrente pacifista del partito e a proposito degli Accordi di Monaco, che ebbero la sua approvazione incondizionata, entr\u00f2 in conflitto con Pierre Brossolette, in seguito capo della resistenza.\nIl collaborazionismo.\nDal gennaio 1941 all'agosto 1944 fu il braccio destro di Marcel D\u00e9at, presidente e fondatore del Rassemblement National Populaire (RNP), cui divenne in un primo momento segretario amministrativo e, infine, segretario generale. Questo partito, che si richiamava a un sedicente \"socialismo nazionale\" con venature antisemite, fu collaborazionista della Germania nazista durante l'occupazione della Francia. Albertini fu anche direttore di gabinetto di D\u00e9at allorch\u00e9 questi fu ministro del Lavoro e della solidariet\u00e0 nazionale (marzo-agosto 1944). Nei suoi scritti, si distinse per il suo zelo di persecutore della resistenza e per il suo violento anticomunismo e antisemitismo. Con D\u00e9at cre\u00f2 nel 1942 il \"Cercle europ\u00e9en\", che si definiva centro di collaborazione economica europea, cui aderirono fascisti mussoliniani di primo livello come Hubert de Lagardelle, allora ministro del lavoro.\nNel 1944, insieme a D\u00e9at, Pierre Nicolle e le redazioni delle pubblicazioni \"Petit Parisien\" e \"Je suis partout\" (con, fra gli altri, Pierre Drieu La Rochelle), da lui controllate, mosse ripetute pressioni sui tedeschi per lo spostamento della sede del governo in localit\u00e0 prossime al confine franco-tedesco. Fece poco dopo rumore anche una sua \"lettre aux autorit\u00e9s allemandes\" in cui richiedeva la esemplare punizione degli assassini di Philippe Henriot. Coltiv\u00f2 due avversioni indissociabili, riassunte nel titolo di uno dei suoi editoriali al \"National populaire\" (giugno 1942): \"Il comunismo, impresa ebrea\".\nDopo la Liberazione.\nFu arrestato il 25 settembre 1944 per la sua attivit\u00e0 collaborazionista e rinviato a giudizio per intelligenza col nemico. La sua prima moglie Maximilienne, non implicata nella sua attivit\u00e0 politica, fu arrestata e forse torturata, e il loro unico figlio Claude di appena diciotto mesi, messo in affidamento, mor\u00ec probabilmente per mancanza di cure. Nel corso del processo che lo vide sul banco degli imputati nel dicembre 1944, sostenne che non aveva fatto altro che seguire la via tracciata da Philippe P\u00e9tain e che non aveva commesso che un errore di giudizio, di certo infinitamente grave, ritenendo certo che la Germania avrebbe vinto la guerra. Fu condannato dalla Corte di giustizia a cinque anni di lavori forzati da scontare presso il penitenziario di Poissy, a cinque anni di soggiorno obbligato, alla indegnit\u00e0 nazionale ed alla confisca dei beni. Nonostante fosse stato giudicato colpevole di alleanza con il nemico, a differenza di alcune personalit\u00e0 del collaborazionismo meno note di lui evit\u00f2 la condanna a morte e gli fu inflitta una pena assai mite. Furono decisive le circostanze attenuanti, e soprattutto le testimonianze a suo favore. In tutto, scont\u00f2 solo tre anni e mezzo dei cinque che gli furono inflitti. Scarcerato nel marzo 1948, il resto della pena gli fu amnistiato dal presidente della Repubblica Vincent Auriol nel 1951. Nel marzo 1948, grazie alla buona condotta fu scarcerato.\nIl Dopoguerra.\nUna volta in libert\u00e0, divenne dirigente della banca di Hippolyte Worms, conosciuto durante la detenzione preventiva al Centre p\u00e9nitentiaire de Fresnes nel autunno del 1944. La rete di amicizie e di interessi annodati prima, durante e dopo la guerra permise ad Albertini non solamente di vivere nell'agiatezza, ma anche di esercitare per lungo tempo la sua influenza. Grazie agli aiuti materiali degli USA e del GIM, l'associazione degli industriali metallurgici della regione parigina, e avvalendosi della collaborazione di ex esponenti del RNP, nel dicembre 1951 fond\u00f2 il \"Centre d'archives et de documentation politique\", un \"think thank\" incentrato sulla lotta contro il comunismo. Risale a quel periodo il sodalizio con Boris Souvarine, promotore dell\"'Institut d'histoire sociale\". Da questa collaborazione nacque il bimestrale \"Bullettin d'\u00e9tudes et d'informations de politique internationale\" (BEIPI), divenuto in seguito \"Est &amp; Ouest\". Rapidamente, l'attivit\u00e0 del centro si estese dall'America del Sud (nel 1961 venne creata la rivista \"Este y Oeste\"), all'Italia (con \"Documenti sul comunismo\") e a molti Paesi dell'Africa.\nLa sua attivit\u00e0 si incentrava essenzialmente nella propaganda anticomunista, e grazie alle sue relazioni si guadagn\u00f2 la fiducia di esponenti di primo piano della politica e dell'alta amministrazione della IV e della V Repubblica. Nella sua crociata contro il comunismo, Albertini si avvalse di quel misto di paura e cecit\u00e0 che regnavano durante la guerra fredda, paura della minaccia sovietica, da una parte, cecit\u00e0 nel non vedere gli orrori del sistema staliniano, dall'altra. Con il sostegno, soprattutto finanziario, di alcuni industriali, e grazie all'ascolto che trov\u00f2 fra le diverse sensibilit\u00e0 anticomuniste, riusc\u00ec abilmente a tessere la sua tela. La sua tecnica poliziesca consistente nella raccolta di informazioni, la sua propensione a smascherare retroscena o a denunciare ipotetici nemici interni (ad esempio, Le Monde fu da lui additato negli anni cinquanta come un agente del Cremlino!) si addicevano al clima dell'epoca. Numerosi esponenti politici di primissimo piano non esitarono a sollecitare le sue analisi e i suoi consigli. Fra questi, Jacques Baumel, Jacques Chirac, Edgar Faure, Roger Frey, Raymond Marcellin, Guy Mollet, Ren\u00e9 Pleven e, sia pure fra mille cautele, Fran\u00e7ois Mitterrand. Nutr\u00ec un'avversione viscerale nei confronti Pierre Mend\u00e8s France, che tuttavia era l'antitesi di un filocomunista.\nA partire dal 1958 spos\u00f2 le idee golliste, e dal 1969 divenne consigliere di Pierre Juillet e di Marie-France Garaud, due collaboratori influenti di Georges Pompidou e, fino al 1979, di Jacques Chirac.\nTra le personalit\u00e0 che hanno collaborato con il Centre d'Archives di Albertini figurano Patrick Devedjian, G\u00e9rard Longuet, Alain Madelin ed Herv\u00e9 Novelli, futuri ministri sotto le presidenze Mitterrand (nei governi di coabitazione Chirac e Balladur), Chirac e Sarkozy.\nIl rapporto con l'Italia.\nAlbertini considerava l'Italia come la sua seconda base di lavoro. Nel corso dei suoi frequenti soggiorni nella Penisola, ebbe ripetuti incontri con alti esponenti del MSI come Giorgio Almirante e Filippo Anfuso. Frequent\u00f2 anche esponenti della DC, del PLI e del PSDI. Il suo referente in Italia era Federico Umberto D'Amato. Tra le sue relazioni spiccavano i generali dei Carabinieri Giovanni De Lorenzo, Giovanni Allavena ed Egisto Viggiani, nonch\u00e9 il capo della polizia Angelo Vicari. Nel 1967 promosse la creazione del mensile \"Documenti sul comunismo\" diretto da Emilio Cavaterra (1925-2014), la versione italiana di \"Est &amp; Ouest\", che cesser\u00e0 le pubblicazioni nel 1975.\nNei suoi scritti del 1979 sulla situazione italiana, Albertini si rivela molto lucido nel descrivere quel processo di disgregazione dello Stato, provocato soprattutto dal prevalere della partitocrazia, che avrebbe avuto la sua acme agli inizi degli anni novanta. Giudizio che, tuttavia, risente di un vizio di fondo, a causa della sua insistenza nell'attribuire al Partito Comunista Italiano una politica di ostruzionismo sistematico che, secondo altre fonti non certo sospette di filocomunismo, in realt\u00e0 non ci sarebbe mai stato.\nNonostante si professasse ateo, ebbe un rapporto diretto e continuativo con il Vaticano, in particolare con il decano del Sacro Collegio Eug\u00e8ne Tisserant."}
{"id": "564745", "revid": "798140", "url": "https://it.wikipedia.org/wiki?curid=564745", "title": "Pierre Brossolette", "text": "Biografia.\nNato a Parigi, entr\u00f2 all'\"\u00c9cole Normale Sup\u00e9rieure\" nel 1922 e divent\u00f2 professore \"agr\u00e9g\u00e9\" di storia e geografia nei licei. Spos\u00f2 Gilberte Bruel nel 1926.\nMassone, fu iniziato il 22 gennaio 1927 nella Loggia \"Emile Zola\" della Grande Loggia di Francia a Parigi, nel 1929 ader\u00ec alla Sezione Francese dell'Internazionale Operaia (SFIO). Inizialmente fervido sostenitore delle idee pacifiste ed europeiste di Aristide Briand, svilupp\u00f2 le sue idee quando prese coscienza della concretezza della minaccia nazista. Ader\u00ec alla \"Ligue des droits de l'homme\" (Lega dei diritti dell'uomo) e alla Lega internazionale contro l'antisemitismo.\nGiornalista in forza a pi\u00f9 giornali (\"l'Europe nouvelle\", \"le Quotidien\", \"le Progr\u00e8s civique\", \"les Primaires\", \"Notre temps\", \"Excelsior\", \"Marianne\" e la \"Terre Libre\"), oltre che a quello della SFIO, \"le Populaire\", lavor\u00f2 per \"Radio-PTT\", dalla quale fu licenziato nel mese di gennaio del 1939, quando durante una trasmissione si oppose agli Accordi di Monaco.\nLa Seconda guerra mondiale.\nAll'inizio della Seconda guerra mondiale, milit\u00f2 nell'esercito con il grado di luogotenente e fu promosso capitano prima della sconfitta della Francia. Ostile al regime di Vichy, partecip\u00f2 alla formazione dei gruppi resistenti \"Lib\u00e9ration-Nord\" e \"Organisation civile et militaire\" nella Francia occupata. Pi\u00f9 tardi, si avvicin\u00f2 al \"Comit\u00e9 d'action socialiste\" (Comitato d'azione socialista, Cas) e divent\u00f2 capo della sezione stampa e propaganda della \"Confr\u00e9rie Notre-Dame\". Quando il regime gli imped\u00ec di insegnare, Brossolette e sua moglie aprirono una libreria a Parigi, in rue de la Pompe, che divent\u00f2 un luogo di incontro e un \"fermo posta\" dei resistenti.\nNel mese di aprile del 1942, Brossolette part\u00ec per Londra, dove, a nome della Resistenza francese, incontr\u00f2 Charles de Gaulle. Lavor\u00f2 da l\u00ec per il \"Bureau central de renseignements et d'action\" (BCRA, il servizio di spionaggio francese), in collegamento con lo \"Special Operations Executive\" (SOE, l'omologo britannico del BCRA), e poi, con altri due agenti segreti, Andr\u00e9 Dewavrin, alias colonnello Passy, numero uno del BCRA, e F. F. E. Yeo-Thomas, alias \u00ab\"le Lapin Blanc\"\u00bb, fu paracadutato a Parigi. Il suo obiettivo era unificare i movimenti di resistenza nella zona occupata, e in questa voce fu anche portavoce a Parigi dei \"combattenti dell'ombra\".\nPierre Brossolette era particolarmente critico nei confronti della Terza Repubblica, che considerava responsabile della sconfitta, e riteneva che la liberazione dovesse essere l'occasione di un grande rinnovamento democratico attraverso un grande \"Partito della Resistenza\" chiamato a realizzare un'ambiziosa politica di riforma sociale. Un programma comune molto vicino a queste aspirazioni sarebbe stato elaborato dal \"Conseil National de la R\u00e9sistance\" (Consiglio nazionale della resistenza, CNR) nel mese di marzo del 1944, proprio quello della morte di Brossolette.\nTenuto sotto sorveglianza dalla Gestapo, che aveva avuto il suo nome da Ren\u00e9 Hardy, Brossolette sfugg\u00ec pi\u00f9 volte all'arresto. Catturato il 3 febbraio 1944, durante un controllo di routine mentre cercava di andare in Inghilterra. La Gestapo, che inizialmente non l'aveva riconosciuto, lo arrest\u00f2 e successivamente, il 19 marzo, lo port\u00f2 al quartier generale di Avenue Foch. Per ottenere una confessione e nuove rivelazioni sulla Resistenza, Brossolette fu torturato per dieci giorni e mezzo, ma approfittando di un momento di disattenzione delle guardie si lanci\u00f2 da una finestra al quinto piano il 22 marzo. Ferito gravemente, mor\u00ec intorno alle 22 dello stesso giorno all'\"H\u00f4pital de la Piti\u00e9\", senza aver parlato.\nIl 24 marzo dello stesso anno fu cremato al cimitero di P\u00e8re-Lachaise, dove le sue ceneri sono conservate.\nIl 27 maggio 2015, per decisione del presidente della Repubblica Fran\u00e7ois Hollande, le sue ceneri sono state trasferite al Panth\u00e9on."}
{"id": "564747", "revid": "287204", "url": "https://it.wikipedia.org/wiki?curid=564747", "title": "Charles Spinasse", "text": "Biografia.\nPi\u00f9 volte deputato, fu ministro dell'Economia Nazionale (1936-1937) e ministro del Bilancio (13 marzo-10 aprile 1938) nei governi del Fronte Popolare di L\u00e9on Blum. Fece parte della corrente pacifista della SFIO.\nIl 6 luglio 1940 vot\u00f2 a favore della concessione dei pieni poteri al maresciallo Philippe P\u00e9tain. Ader\u00ec allo Stato di Vichy, fond\u00f2 il giornale collaborazionista \"L'Effort\" e diresse il settimanale \"Le Rouge et le Bleu\" (Il Rosso e il blu), vietato dalle autorit\u00e0 di Occupazione nel 1942.\nEspulso dalla SFIO alla Liberazione come tutti gli ex deputati socialisti compromessi con Vichy, dopo una breve detenzione riprese l'attivit\u00e0 politica e aderi a partito socialdemocratico, mantenendo un ruolo modesto in politica e ricopr\u00ec solo mandati locali, ma appoggi\u00f2, negli anni Sessanta, un giovane esponente gollista del dipartimento della Corr\u00e8ze: Jacques Chirac."}
{"id": "564748", "revid": "767487", "url": "https://it.wikipedia.org/wiki?curid=564748", "title": "Pubblicit\u00e0 giuridica", "text": "I mezzi di pubblicit\u00e0 giuridica (o legale) sono predisposti dall'ordinamento per rendere facilmente conoscibili determinati fatti e atti giuridici, dando agli interessati la possibilit\u00e0 oggettiva di venirne a conoscenza, in modo da assicurare la certezza dei rapporti giuridici.\nAccanto alla funzione di informare, la pubblicit\u00e0 giuridica pu\u00f2 avere quella di dare \"conoscenza legale\" dei fatti per i quali \u00e8 prevista. Ci\u00f2 significa che, una volta effettuata la pubblicit\u00e0 nelle forme di legge, il fatto si considera conosciuto e nessuno pu\u00f2 eccepire di ignorarlo, quand'anche non ne avesse avuto effettiva conoscenza.\nVari possono essere i mezzi di pubblicit\u00e0 previsti dall'ordinamento; tra i pi\u00f9 diffusi si possono ricordare: l'iscrizione o trascrizione in appositi registri tenuti da pubblici uffici (o da privati esercenti una funzione pubblica) e resi accessibili al pubblico; il deposito di documenti presso determinati uffici; la pubblicazione su periodici, ufficiali o meno; l'affissione al pubblico. Di solito la norma prescrive uno specifico mezzo di pubblicit\u00e0; a volte, per\u00f2, si limita a prevedere che sia fatta con qualsiasi mezzo idoneo.\nIn relazione agli effetti che conseguono alla sua omissione, si distinguono tradizionalmente tre forme pubblicit\u00e0 giuridica: pubblicit\u00e0-notizia, pubblicit\u00e0 dichiarativa e pubblicit\u00e0 costitutiva.\nPubblicit\u00e0-notizia.\nLa \"pubblicit\u00e0-notizia\" (detta anche \"pubblicit\u00e0 notificativa\") si limita a dare notizia di determinati fatti, senza che la sua omissione impedisca ai medesimi di produrre i loro effetti giuridici o ne determini l'invalidit\u00e0. Essa, dunque, non costituisce un dovere ma, semmai, un onere, con l'eventuale applicazione di una sanzione in caso d'inosservanza dell'obbligo.\nSono esempi di pubblicit\u00e0-notizia nell'ordinamento italiano:\nPubblicit\u00e0 dichiarativa.\nLa \"pubblicit\u00e0 dichiarativa\" \u00e8 volta a rendere \"opponibili\" a determinati soggetti i fatti per cui \u00e8 prevista (ad esempio, a rendere opponibile un negozio giuridico ai terzi): la sua omissione, pur non determinando l'invalidit\u00e0, impedisce che il fatto produca effetti giuridici nei confronti di tali soggetti. L'ordinamento pu\u00f2 configurare la pubblicit\u00e0 come condizione sufficiente ma non necessaria per l'opponibilit\u00e0, allorch\u00e9 consenta di provare, in alternativa, che il soggetto era comunque a conoscenza del fatto, nonostante la mancata pubblicit\u00e0; oppure pu\u00f2 configurarla come condizione necessaria, oltre che sufficiente, sicch\u00e9 la mancata pubblicit\u00e0 preclude in ogni caso l'opponibilit\u00e0, quand'anche il soggetto fosse venuto altrimenti a conoscenza del fatto. Nell'uno come nell'altro caso, la pubblicit\u00e0 dichiarativa costituisce, dunque, un onere affinch\u00e9 il fatto possa produrre i suoi effetti giuridici nei confronti di chiunque ed essere, quindi, pienamente efficace.\nSono esempi di pubblicit\u00e0 dichiarativa nell'ordinamento italiano:\nPubblicit\u00e0 costitutiva.\nLa \"pubblicit\u00e0 costitutiva\" \u00e8 requisito necessario affinch\u00e9 la fattispecie si perfezioni, sicch\u00e9 in sua mancanza l'atto \u00e8 privo di validit\u00e0 e non produce effetti nei confronti di chiunque (quindi n\u00e9 tra le parti del negozio giuridico, n\u00e9 verso i terzi). Essa \u00e8, dunque, un onere al fine dell'efficacia e della validit\u00e0 dell'atto.\nSono esempi di pubblicit\u00e0 costitutiva nell'ordinamento italiano:\nPubblicit\u00e0 normativa.\nAlcuni studiosi (vedi Campobasso) hanno individuato anche un'altra funzione della pubblicit\u00e0 legale. In alcuni casi, infatti, la pubblicit\u00e0 \u00e8 condizione necessaria per l'applicazione di una determinata disciplina giuridica. Si pensi a tal proposito alle snc o alle sas, le quali possono esistere anche se non registrate (cosiddette \"societ\u00e0 irregolari\"), ma il mancato rispetto della pubblicit\u00e0 prescritta determina l'applicazione di un regime giuridico pi\u00f9 gravoso (quello delle ss) e la conseguente inapplicabilit\u00e0 delle norme previste per le societ\u00e0 registrate."}
{"id": "564750", "revid": "61024", "url": "https://it.wikipedia.org/wiki?curid=564750", "title": "Joachim von Watt", "text": ""}
{"id": "564751", "revid": "61024", "url": "https://it.wikipedia.org/wiki?curid=564751", "title": "Joachim Vadian", "text": ""}
{"id": "564752", "revid": "118051291", "url": "https://it.wikipedia.org/wiki?curid=564752", "title": "Paul Chack", "text": "Biografia.\nNato in una famiglia di signorotti di campagna, entra alla Scuola navale (\u00c9cole navale) nel 1893, e si imbarca sul \"Borda\" (come Claude Farr\u00e8re) e \"L'Iphig\u00e9nie\"; nel 1896, viene assegnato all\"'Hoche\", al \"Mass\u00e9na\" e a numerose altre navi. Soggiorna a Costantinopoli e Tolone, poi si imbarca sul sottomarino \"Grondin\". Nel 1908, parte per l'Indocina.\n\u00c8 a Tolone durante la Prima guerra mondiale (1914-1918) e nei Balcani nel mar Adriatico sulla \"Massue\" e sul \"Courbet\". Infine termina la sua carriera di marinaio al Servizio storico della Marina (1921-1934). La sua carriera di scrittore inizia in questo periodo e viene aiutato da Claude Farr\u00e8re e da tutta la documentazione del Servizio storico della Marina.\nSeguace di Charles Maurras e delle sue idee nazionalistiche, membro del comitato di sostegno ai patrioti imprigionati (Charles Maurras e dei militanti della \"Cagoule \") Chack \u00e8 sedotto dal fascismo, che gli appare come il prolungamento delle sue idee politiche dopo il 6 febbraio 1934, poi dal nazismo stesso. Aderisce al Partito Popolare Francese (PPF) di Jacques Doriot nel 1937 e diventa membro dell'ufficio politico. \u00c8 particolarmente considerato per la sua anglofobia.\nCollaborazionista molto attivo sui giornali e a Radio Parigi, anticomunista e antisemita, il 9 gennaio 1945, accusato di intesa con il nemico, fino ad aver augurato pubblicamente la vittoria tedesca, viene fucilato. Era il nonno materno della scrittrice Anne Pons."}
{"id": "564753", "revid": "228587", "url": "https://it.wikipedia.org/wiki?curid=564753", "title": "Claude Farr\u00e8re", "text": "Seguendo l'esempio del padre, un colonnello di fanteria coloniale, sceglie la carriera militare entrando nel 1894 alla Scuola navale dove ottiene il grado di tenente di vascello nel 1906 e quello di capitano nel 1918.Tuttavia si congeda nel 1919 per consacrarsi interamente alla scrittura.\nGi\u00e0 negli anni di impegno nella vita militare ha tempo per scrivere e pubblicare numerosi romanzi tra i quali \"Les Civilis\u00e9s\" che gli valse il premio Goncourt nel 1905. Per i suoi romanzi trae ispirazione dalla sua esperienza e dai suoi viaggi ed \u00e8 autore di vasta produzione e pure di narrativa minore. Claude Farr\u00e8re \u00e8 conosciuto dagli amanti del fantastico per alcune novelle della sua raccolta \"L'Autre c\u00f4t\u00e9\" che furono pubblicate da \"Fiction\" (periodico francese di fantascienza nato nell'ottobre del 1953 e pubblicato fino al 1990).\nIl 6 maggio 1932, si interpone tra il presidente Doumer e il suo assassino Paul Gargalov. Rimane ferito da due pallottole nel braccio.\nClaude Farr\u00e8re viene eletto all'Accademia francese il 28 marzo 1935, al seggio di Louis Barthou, con un margine di soli cinque voti sul suo concorrente, Paul Claudel.\nAl cinema.\nAlcuni dei suoi lavori sono stati adattati per lo schermo gi\u00e0 dai tempi del cinema muto."}
{"id": "564760", "revid": "1418004", "url": "https://it.wikipedia.org/wiki?curid=564760", "title": "Premio Renaudot", "text": "Il premio Th\u00e9ophraste Renaudot, intitolato a Th\u00e9ophraste Renaudot, correntemente detto premio Renaudot, \u00e8 un premio letterario creato nel 1926 da dieci giornalisti e critici letterari, che prima di deliberare attendono le valutazioni della giuria del premio Goncourt. La prima giuria fu composta da Raymond de Nys, Marcel Espiau, Georges Le F\u00e8vre, No\u00ebl Sabord, Georges Martin, Odette Pannetier, Henri Guilac, Gaston Picard, Pierre Demartre, Georges Charensol.\nSenza essere organicamente legata all'Acad\u00e9mie Goncourt, la giuria del Renaudot gioca il ruolo di suo complemento naturale, accentuato dall'annuncio del risultato simultaneamente e nello stesso luogo (primo marted\u00ec di novembre al ristorante Drouant di Parigi)."}
{"id": "564762", "revid": "16157", "url": "https://it.wikipedia.org/wiki?curid=564762", "title": "La Civilt\u00e0 cattolica", "text": ""}
{"id": "564763", "revid": "16157", "url": "https://it.wikipedia.org/wiki?curid=564763", "title": "Civilt\u00e0 Cattolica", "text": ""}
{"id": "564764", "revid": "1573940", "url": "https://it.wikipedia.org/wiki?curid=564764", "title": "Chiesa dell'ex Confraternita di San Michele", "text": "La chiesa dell'ex Confraternita di San Michele \u00e8 una chiesa barocca, gi\u00e0 luogo di culto cattolico e ora sconsacrata, della citt\u00e0 di Asti. \u00c8 situata in piazza San Martino, nel rione San Martino/San Rocco.\nL'edificio, alla fine del XX secolo, \u00e8 stato al centro di lavori di restauro e riqualificazione della zona, \u00e8 ora la sede dell'Associazione culturale \"Diavolo rosso\".\nLa nascita.\nStefano Giuseppe Incisa, nel suo \"Giornale di Asti\", ci dice che la costruzione dell'edificio nacque grazie alla volont\u00e0 di due confratelli: il beato Domenico ed il beato Rainero. Nel 1744 si inizi\u00f2 la costruzione della fabbrica, su progetto dell'ing. Giovanni Peruzzi, e dopo alcune interruzioni dovute alla guerra, fu terminata nel 1749.\nL'architettura.\nDi dimensioni modeste, ha pianta ad una sola navata con cappelle laterali e cupola. La facciata in pieno stile barocco settecentesco, finemente ornata con immagini sante, presenta un fregio centrale sopra la porta raffigurante l'arcangelo Michele. Le pareti, le volte e la cupola furono affrescati da Pietro Antonio e Giovanni Pietro Pozzo, con Giorgio Gobbi. Gli arredi furono dispersi a partire dal 1957, quando i confratelli riconsegnarono la chiesa e le suppellettili al Vescovo.\nDagli inventari del 1812 e 1832, dell'arciconfraternita si \u00e8 potuti risalire alle opere d'arte che sono ora cos\u00ec distribuite:\nLa confraternita.\nNacque intorno al 1606 nel rione Santa Caterina, costituita dai \"battuti bianchi\" e si trasfer\u00ec per curare i propri interessi nella zona di San Martino dove gest\u00ec l'ospedale di San Giuliano. Essendo stata la prima Confraternita presente all'interno della citt\u00e0, si fregiava del titolo di Arciconfraternita (la Confraternita della piccola Annunziata, che era nata precedentemente, era in origine situata nel Borgo Santa Maria Nuova, e quindi fuori del recinto cittadino). Tra il 1650 ed il 1800 partecip\u00f2 assiduamente alla corsa del Palio, riportando ben otto vittorie."}
{"id": "564765", "revid": "1318658", "url": "https://it.wikipedia.org/wiki?curid=564765", "title": "Arrondissement di Vitry-le-Fran\u00e7ois", "text": "L\"arrondissement\" di Vitry-le-Fran\u00e7ois \u00e8 una suddivisione amministrativa francese, situata nel dipartimento della Marna e nella regione del Grand Est.\nComposizione.\nL\"arrondissement\" di Vitry-le-Fran\u00e7ois raggruppa 113 comuni in 6 cantoni:"}
{"id": "564768", "revid": "6066", "url": "https://it.wikipedia.org/wiki?curid=564768", "title": "Le Chat Noir", "text": ""}
{"id": "564769", "revid": "1494169", "url": "https://it.wikipedia.org/wiki?curid=564769", "title": "Cima del Redentore", "text": ""}
{"id": "564770", "revid": "123873667", "url": "https://it.wikipedia.org/wiki?curid=564770", "title": "Decadenza", "text": "La decadenza, in diritto, consiste nella preclusione dell'esercizio del diritto da parte del titolare, sia che inerisca a un diritto potestativo, sia che inerisca a un diritto facoltativo. \nDescrizione.\nSi tratta cio\u00e8 della perdita della possibilit\u00e0 di esercitare un diritto per il mancato compimento di un'attivit\u00e0 o di un determinato atto, nei termini previsti dalla legge. La sua funzione \u00e8 limitare i tempi di incertezza delle situazioni giuridiche. L'unico modo per evitare la decadenza \u00e8 compiere l'atto nei termini previsti, ovvero:\nDifferenza con la prescrizione.\nLa decadenza pu\u00f2 esser definita come la perdita della possibilit\u00e0 di esercitare un diritto. Anche la prescrizione \u00e8 un istituto giuridico collegato al decorso di termini, ma in quest'ultimo caso l'effetto della negligenza \u00e8 la perdita vera e propria del diritto.\nLa decadenza non fa venir meno il diritto, ma solo la possibilit\u00e0 di azionarlo giudizialmente. In questo senso si ritiene che sia un istituto di natura o effetti processuali.\nI due istituti si differenziano inoltre perch\u00e9 le ipotesi di interruzione e sospensione, previsti in materia di prescrizione, non sono di regola applicabili alla decadenza.\nTipologie.\nLa decadenza pu\u00f2 essere:\nSe non \u00e8 fissato alcun termine di decadenza, il diritto sar\u00e0 soggetto ai normali termini di prescrizione (ai sensi dell'art. 2967 c.c. \"Effetto dell'impedimento della decadenza\")."}
{"id": "564771", "revid": "44403", "url": "https://it.wikipedia.org/wiki?curid=564771", "title": "Arrondissement di Metz-campagna", "text": ""}
{"id": "564774", "revid": "486946", "url": "https://it.wikipedia.org/wiki?curid=564774", "title": "Museo Archeologico di Bergamo", "text": ""}
{"id": "564776", "revid": "110157", "url": "https://it.wikipedia.org/wiki?curid=564776", "title": "Slip-N-Slide Records", "text": "La Slip-n-Slide Records \u00e8 una etichetta discografica statunitense di propriet\u00e0 del fondatore Ted \"Touche\" Lucas. La label, nata nel 1994 a Miami, \u00e8 specializzata prevalentemente in una costola del Dirty South hip hop chiamato Miami hip hop. Le produzioni dell'etichetta sono state distribuite da Warner Music Group e Atlantic Records. Da febbraio 2006 i prodotti della Slip-n-Slide vengono distribuiti tramite la Def Jam Records.\nTra gli artisti, passati e presenti, che hanno lavorato con l'etichetta ci sono: Citty, (attuale presidente della label), Trick Daddy, Trina, Don Yute, Duece Poppi, Rick Ross, FT. Meyers, Lost Tribe e Plies.\nStoria.\nIl primo rapper a firmare con l'etichetta fu Trick Daddy che debutt\u00f2 nel 1997 con la pubblicazione tramite l'etichetta dell'album in studio \"Based on a True Story\" e fece successo a livello nazionale con il brano dell'anno successivo, \"www.thug.com\". Tramite l'etichetta pubblic\u00f2 diversi album e singoli tra cui la hit del 2004 \"Let's Go\" assieme a Lil Jon e Twista. Nel 2006 pubblic\u00f2 \"Back By Thug Demand\": sarebbe stata l'ultima pubblicazione con la Slip-N-Slide Records, perch\u00e9 infatti nel 2006 lasci\u00f2 l'etichetta per creare l'etichetta di sua propriet\u00e0 Dunk Ryders Records. Trina e Plies firmarono per l'etichetta. Rick Ross invece firm\u00f2 all'inizio del 2000. Con la Slip-N-Slide il rapper ha pubblicato due album in studio: \"Port of Miami\" nel 2006 e \"Trilla\" nel 2008. Abbandon\u00f2 l'etichetta nel 2009."}
{"id": "564778", "revid": "767487", "url": "https://it.wikipedia.org/wiki?curid=564778", "title": "Coheed and Cambria", "text": "I Coheed and Cambria (qualche volta abbreviati \"Coheed\" o \"Co&amp;Ca\") sono una band alternative metal con influenze punk originaria di Nyack, Woodstock e Kingston.\nHanno pubblicato nove album in studio e uno dal vivo. Questi album (ad eccezione del solo \"The Color Before the Sun\") raccontano tutti differenti parti di una stessa saga fantascientifica, scritta e pubblicata dal cantante Claudio Sanchez nota come \"The Amory Wars\". Coheed e Cambria Kilgannon sono i due personaggi principali della storia.\nBiografia.\nIl gruppo si form\u00f2 nel 1995 sotto il nome di Toxic Parents. Successivamente la band si rinomin\u00f2 Beautiful Loser ed era composta da Travis Stever come cantante e chitarrista, Claudio Sanchez come chitarrista, Nate Kelley alla batteria e Jon Carleo al basso. Rinominata Shab\u00fctie la band inizi\u00f2 a sperimentare nuovi suoni punk rock, indie rock, acoustic rock, funk e heavy metal, scrivendo circa 100 canzoni. Carleo lasci\u00f2 la band nel 1996 e Kelley reclut\u00f2 allora Michael Todd. La formazione della band era al completo e continu\u00f2 perci\u00f2 a scrivere canzoni e pubblic\u00f2 il primo EP \"Plan to Take Over the World\", seguito nello stesso anno da \"The Penelope EP\" e bel 2000 da \"Delirium Trigger\". La band inizi\u00f2 per\u00f2 a bere troppo e le prestazioni calarono vertiginosamente. La band si sciolse il 19 febbraio 2000.\nKelley se ne and\u00f2 e Sanchez e gli altri reclutarono Josh Eppard, ex membro del gruppo rock progressive statunitense 3, al suo posto. Cambiarono il loro nome nell'attuale Coheed and Cambria. La band era quindi formata da quattro membri, Claudio Sanchez (cantante e chitarrista), Travis Stever (chitarrista), Michael Todd (bassista) e Josh Eppard (batterista).\nDal 2005, durante i tour il tastierista Dave Parker li accompagna.\nIl 1\u00ba agosto 2006 la band annunci\u00f2 il \"Coheed Tour Update\": Todd ed Eppard furono sostituiti da Matt Williams al basso e MP alla batteria. Attualmente la band, dopo il ritorno di Todd annunciato ufficialmente il 25 aprile 2007, sta lavorando al nuovo album, probabilmente in uscita per ottobre 2007, avvalendosi della produzione di Nick Raskulinecz e dell'ex-batterista dei The Dillinger Escape Plan, Chris Pennie, entrato a far parte formalmente dei Coheed and Cambria il 28 giugno 2007. \u00c8 inoltre prevista per l'estate del 2007 la partecipazione del gruppo al Warped Tour.\nIl 23 luglio 2007, Claudio Sanchez ha confermato che il nuovo album \"Good Apollo, I'm Burning Star IV Volume Two: No World for Tomorrow\", sar\u00e0 pubblicato il 23 ottobre 2007. Il primo singolo, secondo Absolutepunk.net, che riporta una notizia del 27 luglio 2007, sar\u00e0 \"The Running Free\", un pezzo che sar\u00e0 pubblicato alla radio il 20 agosto 2007 e che pu\u00f2 gi\u00e0 essere ascoltato sul MySpace della band. Dal primo ottobre 2007 \u00e8 disponibile, sempre su MySpace, il video di \"The Running Free\".\nDopo 3 anni i Coheed and Cambria tornano in studio per incidere le canzoni del nuovo album intitolato \"The Year of the Black Rainbow\". Uscito il 14 aprile 2010, l'album \u00e8 una sorta di prequel nel ciclo narrativo del fumetto \"The Amory Wars\", in quanto tratta gli avvenimenti precedenti a quelli raccontati in \"The Second Stage Turbine Blade\". Il primo singolo \"The Broken\" \u00e8 stato pubblicato su iTunes il 9 febbraio 2010. Il secondo singolo \"Here We Are Juggernaut\" \u00e8 disponibile dal 4 marzo sul Myspace della band, e disponibile da 9 marzo su iTunes.\nInfluenze e somiglianze.\nLa musica dei Coheed and Cambria \u00e8 paragonabile a quella dei Rush, per la tonalit\u00e0 di voce molto acuta del cantante, dei Dream Theater, per i continui cambiamenti e lo stile musicale, e agli Yes, per il rapporto tra suono della chitarra e del basso. I Coheed and Cambria hanno elementi musicali anni settanta e un suono a tratti fantascientifico. La band ha molte somiglianze con i Pink Floyd, Led Zeppelin, Thin Lizzy e Black Sabbath. La rivista \"Metal Hammer\" li ha denominati \"i nuovi Led Zeppelin\"."}
{"id": "564779", "revid": "399", "url": "https://it.wikipedia.org/wiki?curid=564779", "title": "Rodi (Citt\u00e0)", "text": ""}
{"id": "564780", "revid": "767487", "url": "https://it.wikipedia.org/wiki?curid=564780", "title": "Jacques Chardonne", "text": "Apparteneva a una famiglia di commercianti di cognac, suo padre Georges Boutelleau fu anch'egli uno scrittore. Sua madre, di origini americane, era una delle eredititere delle porcellane di Haviland &amp; Co. di Limoges. Il suo pseudonimo deriva dal comune di Chardonne in Svizzera dove soggiorn\u00f2 e scrisse.\nSotto l'Occupazione.\nCulturalmente germanofilo, nell'ottobre 1941 partecip\u00f2, con altri scrittori francesi, tra cui Pierre Drieu La Rochelle e Robert Brasillach, al viaggio in Germania per il Congresso degli Scrittori Europei di Weimar.\nPartecip\u00f2 a un secondo viaggio nel 1942, sempre con Pierre Drieu La Rochelle.\nLo scultore tedesco Arno Breker, venuto a esporre le sue opere a Parigi nel 1942, disse di lui che \u00abfu sempre aperto allo spirito tedesco\u00bb ed ebbe il coraggio \u00abdi vedere, dietro il soldato che entrava a Parigi, il compagno di domani\u00bb.\nAlla Liberazione temeva di essere fucilato per la sua militanza per la Repubblica di Vichy. Arrestato (come il suo editore Bernard Grasset) il 12 settembre 1944 a Jarnac, fu condotto alla prigione di Cognac dove rest\u00f2 alcune settimane, conoscendo alcuni personaggi influenti, prima di essere posto in libert\u00e0 sorvegliata. Fu proibita la vendita e la stampa dei suoi libri. Benefici\u00f2 in seguito di un non luogo a procedere.\nL'opera.\n\u00c8 considerato un autore \u00abdi destra\u00bb e anche il padre spirituale di quelli che erano chiamati gli \"ussari\", cio\u00e8 gli scrittori Roger Nimier, Jacques Laurent e Antoine Blondin.\nFa parte ugualmente della \u00abscuola di Barbezieux\u00bb con Genevi\u00e8ve Fauconnier, Henri Fauconnier, Maurice Delamain, Jacques Delamain e Germaine Boutelleau bench\u00e9 questo gruppo \u00abgeografico\u00bb non condividesse le stesse opinioni.\nAutore di circa 20.000 lettere, quelle scritte su carta a quadretti sono sincere, mentre mentiva in quelle scritte su carta bianca. I suoi amici conoscevano questa convenzione.\nFran\u00e7ois Mitterrand ha testimoniato a pi\u00f9 riprese la sua ammirazione per questo scrittore.\nIl suo primo libro, \"L'epitalamo\" (1921), lo rivel\u00f2 come romanziere della coppia. Seguirono \"I Varais\" (1929), \"Eva\" (1930) e \"Claire\" (1931). Tratteggi\u00f2 con finezza di romanziere e moralista alcune malinconiche descrizioni in \"L'amore del prossimo\" (1932)."}
{"id": "564782", "revid": "599013", "url": "https://it.wikipedia.org/wiki?curid=564782", "title": "Ricardo Oliveira", "text": "Caratteristiche tecniche.\nGioca come centravanti. Le sue doti migliori sono l'imprevedibilit\u00e0 e l'abilit\u00e0 di calciare con entrambi i piedi. \u00c8 inoltre un ottimo rigorista.\nCarriera.\nClub.\nGli inizi.\nDopo aver cominciato la propria carriera in Brasile nel Portuguesa, nel 2002 si trasferisce al Santos. \u00c8 stato capocannoniere della Coppa Libertadores 2003 con la maglia del Santos segnando 9 reti (a pari merito con Marcelo Delgado).\nValencia, Betis e San Paolo.\nNel 2003 arriva in Europa, al Valencia, squadra della Liga spagnola e dopo una stagione in cui vince il campionato (21 presenze e 8 reti) e la Coppa UEFA passa al Betis Siviglia. Nella prima stagione in Andalusia realizza 22 gol in 37 presenze. a fine stagione avr\u00e0 totalizzato un totale di 7 reti in 15 partite.\nAd aprile 2006 viene ceduto in prestito al San Paolo, con cui raggiunge la finale della Coppa Libertadores 2006, anche se non la pu\u00f2 disputare perch\u00e9 i termini del prestito al San Paolo, gi\u00e0 decorsi, gli impongono di ritornare al Betis. Tornato al Betis alla fine della stagione 2005-2006, \nMilan.\nAlla fine della sessione estiva del calciomercato 2006 \u00e8 acquistato dal Milan in cambio di 17 milioni di euro e del cartellino del centrocampista svizzero Johann Vogel. Esordisce in Serie A segnando il secondo gol Milan-Lazio (2-1) il 9 settembre. Nella sua prima stagione con il Milan il giocatore non \u00e8 impiegato con continuit\u00e0 dall'allenatore Carlo Ancelotti. Alla fine totalizza 3 gol in 26 presenze in campionato e 2 gol in Coppa Italia.\nReal Saragozza e Betis.\nNell'estate 2007, per 2 milioni di euro, \u00e8 ceduto in prestito con diritto di riscatto (fissato a 11 milioni) al Real Saragozza, dove riprende a segnare con continuit\u00e0. A fine stagione i suoi gol nella Liga saranno 18, ma non basteranno ad evitare la retrocessione in seconda divisione della sua squadra che nell'ultima gara di campionato crolla a Maiorca per 3-2 (dove lo stesso Oliveira firmer\u00e0 una doppietta).\nIl 25 maggio 2008 il Real Saragozza annuncia di aver esercitato il diritto di riscatto sul giocatore versando gli 11 milioni di euro concordati con il Milan l'estate precedente. Il 1\u00ba febbraio 2009 ritorna al Betis Siviglia in compartecipazione firmando il contratto fino al 2013.\nAl-Jazira.\nNel luglio 2009 passa all'Al-Jazira di Abu Dhabi per circa 14 milioni di euro. Il 27 luglio 2010 il San Paolo ufficializza il trasferimento in prestito del giocatore fino alla fine della stagione. Il 27 aprile 2011 il dirigente del Milan Adriano Galliani rende noto che il Real Saragozza non ha al momento ancora versato 6 milioni di euro della quota di riscatto del calciatore dal Milan. Il 16 agosto 2011 torna all'Al-Jazira dove vince il titolo di capocannoniere con 12 reti della AFC Champions League 2012 ed inoltre si aggiudica anche il titolo di miglior giocatore straniero in Asia del 2012.\nAl-Wasl.\nNel gennaio 2014 Oliveira si trasferisce al club arabo dell'Al-Wasl.\nRitorno al Santos.\nIl 12 gennaio 2015, Ricardo Oliveira viene messo sotto contratto dal Santos per il Campionato Paulista 2015. Nei primi mesi al Santos dimostra grande impegno e si laurea capocannoniere del torneo. Le buone prestazioni gli valgono il rinnovo del contratto fino al 2017 e la convocazione nella sele\u00e7\u00e3o dopo otto anni.\nSegna 20 gol nel Campeonato Brasileiro S\u00e9rie A 2015. \nIl 20 dicembre annuncia il suo addio al club.\nAtl\u00e9tico Mineiro.\nFirma per l'Atl\u00e9tico Mineiro il successivo 21 dicembre, legandosi al club per tre anni.\nNella partita di andata della finale del Campionato Mineiro 2018, segna due reti nella vittoria 3-1 sul Cruzeiro.\nNazionale.\nDebutta ufficialmente con la Nazionale brasiliana, l'8 luglio 2004 in Copa america contro il Cile. Nel settembre 2015 viene richiamato dalla \"Selecao\" a distanza di 8 anni e mezzo, dall'ultima apparizione, dal CT. Dunga per le partite di qualificazione al mondiale 2018 di ottobre, contro Cile e Venezuela. Viene convocato dallo stesso Dunga per la Copa America del centenario che prende il via a giugno 2016, ma non pu\u00f2 disputarla a causa di un infortunio e viene sostituito da Jonas.\nStatistiche.\nPresenze e reti nei club.\nTra club, nazionale maggiore, Ricardo Oliveira ha giocato globalmente 762 partite segnando 379 reti, alla media di 0,51 gol a partita.\n\"Statistiche aggiornate al 19 febbraio 2022.\""}
{"id": "564783", "revid": "287204", "url": "https://it.wikipedia.org/wiki?curid=564783", "title": "Carl Ludwig Koch", "text": "Nomenclatura tassonomica.\nDi fianco alla specie, il suo nome abbreviato \u00e8 indicato con \"C.L.KOCH\", per non confonderlo con quello del figlio, anch'egli affermato aracnologo, che \u00e8 \"L.KOCH\"."}
{"id": "564785", "revid": "14806", "url": "https://it.wikipedia.org/wiki?curid=564785", "title": "Def Jam Records", "text": ""}
{"id": "564786", "revid": "64688", "url": "https://it.wikipedia.org/wiki?curid=564786", "title": "Jacques Boutelleau", "text": ""}
{"id": "564787", "revid": "14002", "url": "https://it.wikipedia.org/wiki?curid=564787", "title": "SGC FI-PI-LI", "text": ""}
{"id": "564791", "revid": "324090", "url": "https://it.wikipedia.org/wiki?curid=564791", "title": "Problem solving", "text": "Il termine problem solving (in italiano letteralmente \"risoluzione di un problema\") indica un'attivit\u00e0 finalizzata all'analisi e alla risoluzione dei problemi usando tecniche e metodi generici o ad hoc. Il termine pu\u00f2 avere un significato leggermente diverso a seconda della disciplina in cui \u00e8 usato; per esempio in psicologia \u00e8 un processo mentale, un'attivit\u00e0 intellettuale del pensiero umano, mentre in informatica \u00e8 un processo computerizzato (vedi per esempio intelligenza artificiale e teoria della complessit\u00e0 computazionale).\nStoria.\nIl concetto stesso di \"problema\" ha sub\u00ecto continue trasformazioni passando da strumento di valutazione per alcune discipline (i \"problemi\" di matematica o di fisica, ad esempio) a metodologia di sviluppo per l'apprendimento integrato del sapere scientifico o per l'area delle scienze letterarie, storiche e filosofiche. Nel definire il problema si operava un'analisi empirica dei dati e si ricercava la riproducibilit\u00e0 del problema cos\u00ec che fosse possibile analizzarlo in maniera quasi scientifica. Le operazioni successive erano diretta conseguenza dell'analisi iniziale, caratterizzate da metodologie personali, disomogeneit\u00e0 delle soluzioni e capacit\u00e0 di riuscita inversamente proporzionali alla complessit\u00e0 del problema in esame.\nIl problem solving ha dunque una storia molto articolata e radici in discipline diverse, nella filosofia, nella psicologia e nella didattica. Con la comparsa del computer il problem solving ha acquisito una particolare caratterizzazione dovuta allo sviluppo ed alla diffusione della \"programmazione\". Una situazione tipica di problem solving si presenta quando viene dato un problema o un obiettivo da raggiungere e la soluzione non \u00e8 immediatamente identificabile. Jean Piaget e B\u00e4rbel Inhelder pubblicarono nel 1971 una distinzione tra immagini riproduttive (evocanti oggetti, situazioni o eventi noti) ed immagini anticipatorie (rappresentanti oggetti costruiti solo mentalmente). Essi affermavano che le immagini visive servivano da punto di partenza nell'attivit\u00e0 di concretizzazione dei pensieri evocati dai simboli verbali e dai simboli matematici; questi ultimi, per la loro natura, sono astratti ma il solutore se ne fa un'immagine concreta (e questo \u00e8 punto cruciale nel problem solving): proprio le immagini visive sono la chiave di volta di questa concretizzazione.\nDal punto di vista filosofico, la soluzione dei problemi segue due percorsi diversi: pu\u00f2 avvenire in maniera del tutto casuale, ossia grazie alla scoperta, o pu\u00f2 avvenire in maniera elaborata ed impegnativa mediante l'invenzione. La scoperta consiste nell'individuare in un elemento gi\u00e0 esistente in natura la soluzione ad un problema; questo percorso non implica e non necessita della creazione di nulla di nuovo. L'invenzione, invece, \u00e8 un processo per cui, attraverso tentativi ed errori, si scopre come affrontare efficacemente un problema e giungere all'obiettivo che si era prefissato e dunque esige la creazione di qualcosa di non preesistente in natura. In termini propriamente filosofici, rifacendosi a Platone, la differenza fondamentale tra le due modalit\u00e0 di risoluzione, \u00e8 l'esistenza dell'oggetto che costituisce la nostra soluzione in un possibile mondo delle idee. Pertanto la soluzione ad un problema \u00e8 costituita da un elemento presente in natura, ossia nel mondo delle idee, o in qualcosa che deve essere creato ex novo.\nCaratteristiche.\nLa capacit\u00e0 di risolvere problemi indica propriamente l'insieme dei processi atti ad analizzare, affrontare e risolvere positivamente situazioni problematiche. Essa in realt\u00e0 \u00e8 solo una parte del processo di risoluzione di un problema, con la procedura completa che globalmente comprende le fasi di \"problem finding,\" \"problem shaping\" e \"problem solving\", rispettivamente: individuazione, definizione e risoluzione del problema.\nGaetano Kanizsa propone una definizione di problema secondo la quale:\nQuesto termine sta ad indicare la situazione psicologica nella quale si viene a trovare una persona quando, in conformit\u00e0 ad una variet\u00e0 di dati e di richieste, deve affrontare un problema.\nFa inoltre riferimento a quell'insieme di ricerche e di teorizzazioni che sono state dedicate allo studio psicologico dei vissuti individuali, cos\u00ec come alle difficolt\u00e0 che il soggetto incontra e agli elementi di facilitazione che egli introduce o possono essergli messi a disposizione. In un certo senso possiamo dire che il \u201cproblem solving\u201d \u00e8 un atto d'intelligenza, in quanto non consiste solo nel comprendere una spiegazione fornita da altri, ma comporta una partecipazione attiva e creativa, un qualche elemento di scoperta personale. Il termine Problem solving \u00e8 stato originariamente utilizzato soprattutto in relazione ai problemi logico-matematici.\nNegli ultimi anni il termine si \u00e8 esteso comprendendo lo studio delle abilit\u00e0 e dei processi implicati nell'affrontare i problemi di ogni genere. La visione secondo cui la vita dell'individuo si divide in una prima fase di apprendimento e in un secondo periodo di applicazione delle conoscenze acquisite, \u00e8 da tempo superata. Oggi con il termine Life Long Learning ci si riferisce al processo di apprendimento che accompagna le persone lungo tutto l'arco della vita. La crescente complessificazione del contesto sociale, economico e tecnologico fanno s\u00ec che l'apprendimento permanente richieda lo sviluppo di competenze tra cui il problem solving, il pensiero critico, la creativit\u00e0 e la gestione costruttiva dei sentimenti.\nTali competenze dette \"trasversali\" permettono di affrontare in modo razionale e costruttivo le pi\u00f9 svariate difficolt\u00e0 e di adattarsi ai vari cambiamenti contestuali. Secondo G. Polya, \"Risolvere problemi significa trovare una strada per uscire da una difficolt\u00e0, una strada per aggirare un ostacolo, per raggiungere uno scopo che non sia immediatamente raggiungibile. Risolvere problemi \u00e8 un'impresa specifica dell'intelligenza e l'intelligenza \u00e8 il dono specifico del genere umano. Si pu\u00f2 considerare il risolvere problemi come l'attivit\u00e0 pi\u00f9 caratteristica del genere umano.\"\nIl problem solving diventa inoltre una competenza strategica nelle organizzazioni, in particolare nella leadership e nell'azione di comando e controllo, dove il criterio di base \u00e8 la misura dell'efficacia e coerenza nel risolvere i problemi, criterio utilizzato per misurare i cambiamenti nel comportamento del sistema, le sue capacit\u00e0, le variazioni dell'ambiente operativo che avvicinano l'organizzazione ai suoi \"punti di arrivo\" (\"end-states\"), e la creazione di effetti desiderati.\nAnalisi preliminare.\nL'approccio scientifico alla risoluzione dei problemi si sviluppa generalmente secondo uno schema intuitivo:\nLe rappresentazioni mentali delle situazioni problematiche.\nSono stati compiuti vari studi sul passaggio dall'immagine interna alla parola e, in base a vari esperimenti, \u00e8 stato mostrato che solo dopo una fase di familiarizzazione con il problema, il risolutore passa da una fase visiva (rappresentazioni interne ed esterne) ad una linguistica. Bruner, nel 1964, scrisse che \"Per trarre beneficio dal contatto con eventi che ricorrono regolarmente nell'ambiente, dobbiamo rappresentarceli in qualche modo.\nLiquidare questo problema come \u201cpura memoria\u201d equivale a falsarlo, poich\u00e9 il fatto pi\u00f9 importante nella memoria non \u00e8 l'immagazzinare l'esperienza passata, ma piuttosto il recuperare ci\u00f2 che interessa, in qualche forma utile. Ci\u00f2 dipende da come l'esperienza passata \u00e8 codificata ed elaborata, in modo che possa davvero essere rilevante e utilizzabile nel presente, quando occorre. Il prodotto finale di tale sistema di codificazione e d'elaborazione \u00e8 quella che possiamo chiamare rappresentazione\". Il concetto di rappresentazione \u00e8 di importanza fondamentale perch\u00e9 sta ad indicare il \u201cmodello\u201d secondo il quale il soggetto codifica la realt\u00e0 o gli oggetti d'esperienza. \u00c8 in sostanza, una \u201ctrascrizione del reale nei termini delle categorie e degli schemi possibili al soggetto, che attraversano un itinerario di trasformazioni successive secondo un principio che possiamo chiamare di \"evolutivit\u00e0 rappresentazionale\". Bruner distingue tre fasi di rappresentazione:\n1) \"Esecutiva\": fase in cui il mondo del bambino appare dominato dal \u201clinguaggio\u201d dell'azione, la realt\u00e0 \u00e8 assimilata dal soggetto nei termini di ci\u00f2 che si fa o che si pu\u00f2 fare.\n2) \"Iconica\": si passa dal concreto reale al mondo delle immagini mentali astratte; secondo Bruner in questa fase il bambino si immagina, si raffigura una manipolazione o un'operazione, per ricrearla quando sar\u00e0 necessario (ad es. un bambino che deve ordinare oggetti in base ad una determinata propriet\u00e0, s'immagina la situazione iconicamente).\n3) \"Simbolica\": questa fase consiste nella \u201crappresentazione attraverso dei simboli\" (ad es. il linguaggio). In un contesto matematico quando il bambino entra in contatto con simboli astratti inizia una rappresentazione simbolica.\nPer Bruner, questi tre modi di rappresentazione si sviluppano in quest'ordine e ciascuno di essi \u00e8 la base cognitiva per il successivo; essi sono collegati in modo evolutivo. Bruner afferma che qualunque idea, problema o conoscenza pu\u00f2 essere presentato nei tre modi, nell'ordine detto, allo scopo soprattutto di \u201cfondare\u201d le immagini mentali a cui fare riferimento e porle alla base delle acquisizioni cognitive.\nI riflessi della risoluzione di problemi in campo educativo.\nLe ricerche sul \u201cproblem solving\u201d possono avere molteplici riflessi sul piano dell'attivit\u00e0 didattica. Il problem solving potrebbe essere definito come un approccio didattico teso a sviluppare, sul piano psicologico, comportamentale ed operativo, l'abilit\u00e0 nella risoluzione di problemi. Il problem solving, pur essendo associato allo sviluppo delle abilit\u00e0 logico matematiche di risoluzione di problemi, non si rivela l'unica area didattica che pu\u00f2 giovarsi di dette abilit\u00e0: \u201cproblem solving\u201d in un'ottica interdisciplinare, pu\u00f2 voler dire uso corretto dell'abilit\u00e0 di classificazione di situazioni problematiche e capacit\u00e0, quindi, di risolvere problemi-tipo analoghi, siano essi pertinenti all'area logico-matematica o meno.\nInoltre il metodo di soluzione dei problemi (del quale il problem solving \u00e8 una sfaccettatura) pone, come nucleo operativo, la scoperta ed il dominio di situazioni problematiche in generale, che possono sviluppare le potenzialit\u00e0 euristiche dell'allievo, e le sue abilit\u00e0 di valutazione e di giudizio obiettivo. Il metodo della didattica per problemi consente agli allievi di imparare a risolvere, con gradualit\u00e0, problemi sempre pi\u00f9 complessi che gli permettono di acquisire abilit\u00e0 cognitive di livello elevato. Un problema pu\u00f2 essere una domanda che richiede una risposta precisa ed esauriente, oppure, un quesito che richiede l'individuazione o la costruzione di regole e di procedure che soddisfino condizioni predefinite e consentano di risolvere il quesito stesso.\nLa didattica per problemi deve essere intenzionale e funzionale rispetto agli obiettivi educativi e didattici da conseguire, in termini di conoscenze, competenze e capacit\u00e0. Il filosofo ed epistemologo K. Popper sostiene che \"[\u2026] la ricerca scientifica consiste nel risolvere problemi, [\u2026] la vita \u00e8 costituita da problemi da risolvere\" e quindi che \"apprendere a risolvere problemi significa apprendere a vivere [\u2026]\".\nMetodologie.\nVarie sono le tecniche e le modalit\u00e0 di problem solving che possono essere impiegate. Il problem solving prevede delle fasi che aiutano il soggetto ad impostare correttamente il problema e a chiarire alcuni aspetti che lo confondono, impedendogli di trovare delle soluzioni. Risolvere problemi \u00e8 un lavoro che si affronta quotidianamente. A questo proposito sono stati pensati diversi metodi per aiutare le persone ad affrontare i problemi in modo articolato e soddisfacente. Il primo passo fondamentale per avviarsi verso la soluzione di un problema \u00e8 il focalizzare l'attenzione sulla definizione e sui punti chiave del problema da risolvere. Una volta eseguito il primo passo si pu\u00f2 procedere con le successive fasi di analisi. Se il vero problema non viene correttamente identificato si corre il rischio di lavorare alla soluzione di un falso problema risolvendo solo un falso fastidio che creer\u00e0 la frustrazione di non essere stati capaci di sistemare la situazione problematica. Capire al volo se si \u00e8 in una situazione a rischio richiede la sensibilit\u00e0 di:\nAPS.\nAPS, nato dall'inglese \"Applied Problem Solving\" e poi tradotto in italiano come \"Applicare il Problem Solving\" \u00e8 un metodo di Problem Solving pratico, applicato a situazioni reali, in cui la semplicit\u00e0 e l'efficacia del metodo, unite alla forte enfasi sull'esecuzione delle soluzioni, vogliono essere il valore aggiunto rispetto ai metodi simili. La risoluzione dei problemi richiede la capacit\u00e0 di comprendere il contesto e l'ambiente, successivamente richiede che le persone vadano a raccogliere le evidenze in prima persona. Risolvere i problemi \u00e8 un'attivit\u00e0 faticosa in quanto si deve svolgere con la pratica, non solo con la teoria. \n\u00c8 una metodologia che incorpora anche i processi cosiddetti di problem finding e problem shaping, mette assieme alcuni concetti gi\u00e0 utilizzati da altri metodi e raggruppa in s\u00e9 le fasi pi\u00f9 efficaci e pratiche che permettono di:\nIl metodo \u00e8 volutamente semplice perch\u00e9 vuole e deve essere applicabile a tutte le tipologie di problemi. Metodi pi\u00f9 complessi possono essere pi\u00f9 efficaci in singoli settori ma perdono drasticamente di efficacia se applicati in settori differenti.\nDMAIC.\nLa metodologia chiamata DMAIC (\"Define, Measure, Analyze, Improve and Control\"), fornisce alle organizzazioni un metodo strutturato per affrontare e risolvere i problemi. Originariamente il suo compito era quello di ridurre le variazioni soprattutto nei processi di produzione. In seguito il metodo \u00e8 stato utilizzato per i compiti pi\u00f9 generali come il miglioramento della qualit\u00e0, il miglioramento dell'efficienza, la riduzione dei costi e di altre attivit\u00e0 di gestione delle operazioni al di l\u00e0 della produzione, nel settore dei servizi, della sanit\u00e0 etc. \nIl DMAIC \u00e8 un processo costituito da cinque fasi flessibili, ma molto efficaci, per ottenere miglioramenti e mantenerli attraverso tutta una serie di attivit\u00e0, dalla definizione del problema, all'attuazione di una soluzione.\nGli obiettivi generali delle varie fasi sono:\nFARE.\nFocalizzare\nAnalizzare\nRisolvere\nEseguire\nFMECA.\nIl FMECA (\"Failure Modes, Effects and Criticality Analysis\") \u00e8 l'evoluzione naturale della metodologia FMEA introdotta alla NASA a partire dal 1950, nell'ambito del programma lunare Apollo. \u00c8 una metodologia di studio affidabilistico che fu pensata originariamente a supporto della progettazione di prodotti/sistemi complessi. Negli anni pi\u00f9 recenti ha per\u00f2 trovato ampio spazio di applicazione in altri ambiti di utilizzo, quali l'analisi di processo e la manutenzione industriale. Per quanto riguarda l'applicazione della metodologia FMECA nella manutenzione industriale, essa si \u00e8 affermata come lo strumento d'elezione per:\nLa FMECA \u00e8 una metodologia che si \u00e8 consolidata sia per effetto della presenza di numerosi standard internazionali, che per la sua adozione, secondo diverse interpretazioni, nella pratica industriale. Sostanzialmente la metodologia FMECA \u00e8 costituita da una procedura per l'analisi di un'entit\u00e0 complessa (macchina, impianto, sistema di qualsivoglia natura) fondata su due principi fondamentali. Il primo \u00e8 costituito dalla scomposizione gerarchica dell'entit\u00e0 sotto esame in sottogruppi a complessit\u00e0 decrescente, fino ad arrivare al livello di dettaglio voluto (eventualmente fino ai componenti elementari). Il secondo principio consiste nell'esecuzione dell'analisi di affidabilit\u00e0 ad ogni livello e cio\u00e8 nella determinazione di modo, causa, meccanismo ed effetto del guasto a quel livello, valutando in modo opportuno le criticit\u00e0 dell'entit\u00e0 in esame. Alla fine di questo processo di analisi si ottiene un quadro estremamente articolato e documentato del modo e della probabilit\u00e0 con cui si possono generare i guasti nell'entit\u00e0 e, su tale base, si possono definire le pi\u00f9 opportune azioni di progettazione, pianificazione e miglioramento della manutenzione o del progetto dell'entit\u00e0.\nPDCA.\nLa metodologia del PDCA, nota anche come ciclo di Deming, \u00e8 la rappresentazione visiva di un circolo definito \"virtuoso\" e di miglioramento continuo per prodotti, processi e problemi specifici. PDCA \u00e8 l'acronimo dell'inglese \"Plan, Do, Check, Act\" (\"pianifica, prova, verifica, agisci\").\nLa ruota di Deming si applica a qualsiasi campo e a qualsiasi livello. Alla fine del ciclo, quando il cambiamento \u00e8 entrato nella normalit\u00e0, si \u00e8 pronti per avviare un nuovo ciclo, realizzando cos\u00ec un processo di miglioramento continuo.\nPensiero laterale.\nl principio che sta alla base di questa modalit\u00e0 \u00e8 simile al pensiero divergente: per ciascun problema \u00e8 sempre possibile individuare diverse soluzioni, alcune delle quali emergono solo prescindendo da quello che inizialmente appare l'unico percorso possibile\ncercando elementi, idee, intuizioni, spunti fuori dal dominio di conoscenza e dalla rigida catena logica.\n\u00c8 importante quindi disporre di modalit\u00e0 e strumenti che facilitino questi processi di pensiero, per generare creativamente ipotesi da abbinare e combinare con le conoscenze gi\u00e0 possedute, fino al raggiungimento dell'obiettivo prefissato. \u00c8 il caso delle mappe creative, che consentono al contempo di fermare le idee e di registrarle, predisponendole per essere poi rielaborate. Tra queste si collocano anche le mappe mentali di Tony Buzan oppure le solution map, che possono essere utilizzate per facilitare lo svolgimento di sessioni creative basate su tecniche come i sei cappelli per pensare.\nRisolvi ed analizza.\nQuesta metodologia viene utilizzata in ambito informatico per circoscrivere i problemi e costruire delle metodologie specifiche per gli utenti che si basano sull'esperienza comune e sulla condivisione delle conoscenze. Per risolvere un problema in modo definitivo ed efficace non basta pi\u00f9 conoscere a fondo uno specifico aspetto dell'impresa. Problemi complessi e globali richiedono nuove competenze di problem solving: il Systems Engineering, applicato da migliaia di imprese di tutte le dimensioni e di tutti i settori, \u00e8 un metodo che si fonda sull'applicazione pratica del pensiero sistemico (system thinking), che permette di descrivere e analizzare un problema in un'ottica globale.\nI principi fondamentali sono 3:\nLe operazioni da seguire sono le seguenti:\nStrumenti.\nQuelli che seguono sono strumenti diffusi e comunemente utilizzati dai metodi di problem solving per svolgere con successo alcune fasi particolari del metodo di lavoro. Gli strumenti di gestione per il problem solving sono definiti come un insieme di procedimenti mentali, ossia tecniche di pensiero atte a far emergere dei risultati utili ai fini della soluzione del problema che attingono dal contributo di molteplici discipline come l'economia, la psicologia, la matematica e la sociologia.\n5W2H.\nQuesta \u00e8 un'analisi semplificata delle cause tecniche. Le 5W sono rappresentante dalle domande: Who (\"Chi?\"), What (\"Cosa?\"), Where (\"Dove?\"), When (\"Quando?\") e Why (\"Perch\u00e9?\"), mentre le 2H rappresentano le domande How (\"In che modo?\") e How many (\"Quanti?\"). Rispondendo a queste sette domande, si possono individuare alcune delle principali cause del problema. Questa tecnica pu\u00f2 essere utilizzata per aiutare a definire un reclamo del cliente o la ritardata consegna di un fornitore o in ogni altra situazione che si pu\u00f2 incontrare nella filiera di produzione. Con una definizione specifica del problema si pu\u00f2 iniziare un lungo cammino verso lo sviluppo di una vera e propria soluzione.\nAnalisi di Ishikawa.\nViene anche chiamato diagramma causa-effetto, diagramma a lisca di pesce o diagramma ad albero. Il diagramma di Ishikawa prende il nome da Kaoru Ishikawa, che lo invent\u00f2 e mise a punto nel 1969 ed \u00e8 uno strumento che permette e facilita l'analisi di un certo fenomeno o problema da parte di un gruppo di persone grazie alla sua stessa struttura. Esso \u00e8 inteso nei termini di una rappresentazione logica e sistematica delle relazioni esistenti tra un problema e le possibili cause che l'hanno generato.\nPer procedere all'applicazione di questo strumento bisogner\u00e0 innanzitutto che il gruppo che analizzer\u00e0 il fenomeno sia un team costituito da persone che possiedono esperienza in merito al tema alla base del problema ed in secondo luogo bisogner\u00e0 avvalersi dello strumento di brainstorming mediante cui i componenti esprimeranno liberamente le personali posizioni in merito alle possibili cause del problema. A questo punto si d\u00e0 il via alla costruzione del diagramma che riporta alla destra, (in un'ideale testa della lisca di pesce) il problema cos\u00ec come lo si \u00e8 denominato e a partire da questa \"testa\" si articolano via via le cause emerse che si organizzano in diversi rami secondo un ordine gerarchico: dalle cause che hanno generato il problema si articolano rami secondari che presentano le cause che a loro volta hanno incrementato o generato le cause principali del problema individuate.\nIl momento della costruzione ed applicazione dello strumento si compone delle seguenti fasi:\nUna volta strutturato il diagramma vanno analizzate dal gruppo le cause individuate. Per prima cosa si devono individuare le cause pi\u00f9 probabili, successivamente si rilevano le cause pi\u00f9 importanti, ed infine si verifica se le cause individuate come pi\u00f9 importanti siano o meno quelle che influenzano realmente il problema, se siano cio\u00e8 le vere cause. La tappa che consiste nella verifica delle cause individuate si compone delle seguenti azioni: \nSuggerimenti per l'applicazione di questo strumento: nella costruzione del diagramma si usufruisca della collaborazione di molte persone, si incoraggino tutti gli interventi e tutti i commenti nella fase di brainstorming senza considerarne alcuno futile o bizzarro, tenendo in considerazione che pi\u00f9 cause emergono, meglio \u00e8. Delle indicazioni finali importanti riguardano poi la considerazione di errori di campionamento, errori di ispezione ed errori dovuti a disattenzione, che sono importanti allo scopo di evitare errori nell'analisi dell'effetto o problema e il procedere con calma, senza nessuna urgenza nel trovare delle soluzioni concrete.\nBrainstorming.\nIl brainstorm o brainstorming (\"tempesta di cervello\") \u00e8 una tecnica impiegata per facilitare la soluzione di un problema e stimolare il pensiero creativo; tende a liberare l'immaginazione delle persone, il cui cervello, come suggerisce il nome, \u00e8 effettivamente messo in continua agitazione. Consiste in una riunione, che pu\u00f2 coinvolgere da pochi allievi a un gruppo anche di cinquanta persone, in cui la ricerca della soluzione di un dato problema avviene mediante la libera espressione delle idee e delle proposte che il tema stesso avr\u00e0 stimolato in ognuna delle persone coinvolte.\nIl brainstorming, diffuso per la prima volta da Osborn nel 1957, si fonda sul principio essenziale del debridage (\"sbrigliamento\"), per cui nessuna idea, nessuna proposta, pu\u00f2 essere respinta o rifiutata. Ciascuno ha diritto di dire ci\u00f2 che pensa utilizzando la forma che preferisce. Tende dunque ad abolire i comportamenti e gli atteggiamenti critici verso le idee espresse, in quanto, come afferma Rogers, costituiscono la barriera pi\u00f9 forte per la comunicazione. Infatti, se il membro di un gruppo teme di essere giudicato, tender\u00e0 a non esprimersi liberamente e le sue potenzialit\u00e0 ideative verranno inibite. Il senso di appartenenza al gruppo contribuisce ad aumentare il livello di sicurezza individuale: ogni membro si sente pi\u00f9 protetto e difeso dall'atmosfera critica e giudicante del rapporto interumano. Ne consegue anche la diminuzione del senso di colpa che ogni decisione e ogni comunicazione comportano (date le modifiche che l'individuo provoca in s\u00e9 e negli altri quando esprime un proprio messaggio). Viene dunque rinforzata la personalit\u00e0 del soggetto, si incrementano la sua creativit\u00e0 e la possibilit\u00e0 di comunicazione della creativit\u00e0 stessa. Il brainstorming trova ulteriore fondamento nella teoria psicologica dell'associazione di idee. Questa teoria afferma che ogni partecipante si lasci andare alle proprie associazioni libere, senza censura, accogliendo le produzioni altrettanto spontanee degli altri membri del gruppo come un bene comune, su cui pu\u00f2 continuare ad associare: molto spesso, infatti, un'idea ne genera un'altra, questa ne ispira un'altra ancora e cos\u00ec via, in una reazione a catena. Si passano cos\u00ec in rassegna tutte le possibili interpretazioni di un fenomeno, mettendo su un piano di pari valore le soluzioni pi\u00f9 sagge e le spiegazioni pi\u00f9 inconsuete.\nAlla fine il risultato che si ottiene \u00e8 ricco, inatteso e lascia intravedere prospettive promettenti. Il brainstorming costituisce un notevole strumento di allenamento, di formazione e di insegnamento, grazie al quale i partecipanti acquisiscono progressivamente:\nLa tecnica aiuta anche a sviluppare un atteggiamento elastico, interrogativo, di apertura permanente nei confronti di un problema.\nNella psicologia.\nLo studio della soluzione di problemi \u00e8 un campo di ricerca originariamente creato dalla psicologia del pensiero, una branca della psicologia sperimentale che si occupa dello studio fenomenologico delle diverse modalit\u00e0 ideative (immaginazione, ragionamento), al fine di isolare i fattori psicologici che le determinano. In senso stretto la psicologia del pensiero si \u00e8 per\u00f2 rivolta allo studio di problematiche specifiche quali la formazione dei concetti, la genesi e lo sviluppo del pensiero logico e la risoluzione di problemi. Secondo Kanizsa \"Un problema sorge quando un essere vivente, motivato a raggiungere una meta, non pu\u00f2 farlo in forma automatica o meccanica, cio\u00e8 mediante un'attivit\u00e0 istintiva o attraverso un comportamento appreso\".\nPer poter sostenere l'esistenza di un problema si devono verificare due condizioni: la presenza di una motivazione che spinge a perseguire un fine e l'indisponibilit\u00e0 della strategia necessaria per raggiungerlo. La motivazione, vale a dire la spinta ad agire, pu\u00f2 consistere in un bisogno fisiologico o in bisogni propri del soggetto (come la curiosit\u00e0); di conseguenza il problema susciter\u00e0 degli interrogativi, delle domande configurandosi come una \u201csituazione problematica\u201d. Afferma ancora Kanizsa che \"Si \u00e8 sempre assunta l'esistenza del problema come un dato, come un fatto esistente per s\u00e9 e non richiedente ulteriore comprensione. Ma questa assunzione del problema come dato dal quale partire \u00e8 arbitraria: il problema non \u00e8 un dato, un fatto naturale, ma \u00e8 un prodotto psicologico. Si converr\u00e0 senza difficolt\u00e0 che esiste un problema solo l\u00e0 e quando vi \u00e8 una mente che vive una certa situazione come problema. Diciamo di pi\u00f9, e pi\u00f9 esattamente: vi \u00e8 problema solo quando la mente crea o determina il problema: vi \u00e8 problema solo nella dimensione psicologica, non in quella naturale, od oggettiva\".\nPsicologia della Gestalt.\nLo studio su come si svolgono i processi di pensiero di fronte ad una situazione problematica, \u00e8 stato profondamente influenzato dalle concezioni teoriche e dalle analisi sperimentali degli psicologi di orientamento gestaltista, in particolare di Wertheimer, K\u00f6hler, Koffka e Duncker. Il termine \u201cproblem solving\u201d si incontra di rado negli scritti degli psicologi gestaltisti che preferiscono parlare di pensiero produttivo. Questa preferenza mette in risalto la convinzione che l'attivit\u00e0 non si riduca ad una mera riproduzione del passato, al riemergere di idee, di immagini, di comportamenti che sono gi\u00e0 esistiti, ma che, accanto a quell'attivit\u00e0 riproduttiva, ci siano anche processi che producono veramente il nuovo, che creano ci\u00f2 che non \u00e8 ancora stato, che fanno scaturire l'idea mai sorta prima, almeno nella mente di quel determinato organismo pensante.\nLe prime ricerche condotte in riferimento a quest'indirizzo furono quelle di K\u00f6hler, il quale studi\u00f2, tra il 1914 e il 1917, il comportamento di animali (e in particolare di scimpanz\u00e9) posti in situazioni problematiche molto semplici (ad esempio uno scimpanz\u00e9 doveva trovare il modo di impossessarsi di una banana appesa al soffitto di una gabbia o collocata all'esterno di questa ad una certa distanza dalle sbarre, avendo a disposizione alcuni oggetti che avrebbero potuto utilizzare come strumenti: un bastone, una cassa, una scala portatile, ecc.). K\u00f6hler ha cos\u00ec potuto stabilire che questi animali sono capaci di ristrutturazioni improvvise dell'ambiente, che costituiscono una soluzione del problema (ad es. portando la cassa, sino a poco prima usata solo come recipiente o sedile, sotto la banana e utilizzandola come mezzo per alzare il livello del pavimento). Egli osserv\u00f2 che dal comportamento concreto dell'animale e dalla sua ristrutturazione oggettiva di tale ambiente era possibile risalire ai processi di ristrutturazione che potevano avere avuto luogo nella sua rappresentazione cognitiva dell'ambiente.\nK\u00f6hler suppose che il pensiero ed il problem solving non erano la semplice somma di stimolo-risposta, ma che doveva in qualche modo avvenire una percezione globale del problema come totalit\u00e0 funzionale. Il problema, cio\u00e8, diventava comprensibile e risolvibile proprio perch\u00e9 i rapporti tra gli elementi in gioco improvvisamente si mostravano agli occhi dell'individuo in tutta la loro evidente chiarezza. Questo fenomeno, vitale per l'evoluzione del processo di pensiero, fu indicato dai gestaltisti con il termine di Einsicht o, in inglese, insight che letteralmente significa \u201cvedere dentro\u201d, cio\u00e8 intuire. Fu per\u00f2 il lavoro di M. Wertheimer a chiarire il significato di \u201cstruttura\u201d e di \u201cinsight\u201d nell'ambito pi\u00f9 specifico dell'insegnamento. Il pensiero che comprende una struttura venne da lui ribattezzato \u201cpensiero produttivo\u201d, cio\u00e8 quel tipo di pensiero che, partendo da un problema, produce una struttura nuova avente carattere di soluzione. Il lavoro di Wertheimer ha per oggetto il pensiero umano e si svolge attraverso un'analisi minuziosa ed affascinante del modo in cui concretamente una persona affronta un problema, si affatica intorno ad esso ed infine lo risolve.\nSecondo Wertheimer \u00e8 necessario osservare la situazione liberamente, a mente aperta, con una visione complessiva, cercando di capire fino in fondo, di rendersi conto, di mettere in evidenza la relazione interna che esiste tra la forma e il compito assegnato giungendo, nei casi migliori, alle radici della situazione, illuminando e rendendo trasparenti i caratteri di struttura essenziali. Dagli studi di Wertheimer prendono spunto quelli del suo allievo K. Duncker. Egli ha studiato a fondo le situazioni in cui l'insight non ha luogo d'un tratto, ma solo al termine di un lungo processo di ricerca nel corso del quale la prima fase \u00e8 costituita da una soluzione del problema di partenza che per\u00f2 si rivela subito come troppo generica, permettendo solo di riformulare tale problema in termini pi\u00f9 definiti, dando cos\u00ec avvio ad una seconda fase e poi ad altre, ciascuna delle quali rappresenta una soluzione rispetto al problema immediatamente precedente ma apre a sua volta un problema pi\u00f9 specifico. Egli si \u00e8 anche occupato delle strategie con cui pu\u00f2 essere affrontato il problema distinguendo fra le \u201canalisi dall'alto\u201d (quelle cio\u00e8 che prendono come punto di partenza l'obiettivo, e le richieste che esso pone), e le \u201canalisi dal basso\u201d (quelle cio\u00e8 che prendono avvio da una considerazione del materiale a disposizione, e delle possibilit\u00e0 che esso offre, in vista di un certo obiettivo). Un punto di grande interesse sia psicologico che pedagogico \u00e8 quello delle difficolt\u00e0 che il pensiero pu\u00f2 incontrare nella ricerca di una soluzione.\nDuncker ha messo in evidenza una difficolt\u00e0, di carattere generale, consistente nel fenomeno della fissit\u00e0 funzionale, ovvero nella tendenza ad utilizzare certi oggetti solo per quelle che sono le loro funzioni abituali (per es. un paio di forbici per tagliare) senza giungere a vedere che in certe situazioni essi potrebbero essere utilizzati per funzioni diverse e insolite (ad es. le forbici come compasso). Un'altra difficolt\u00e0, che si presenta quando un problema \u00e8 formulato verbalmente, consiste nelle cosiddette implicazioni parassite dei termini verbali ovvero in interpretazioni riduttive del significato di certe parole le quali limitano indebitamente le direzioni lungo le quali viene cercata una soluzione. Fra le strategie che hanno un valore euristico, possono cio\u00e8 rendere pi\u00f9 facile la scoperta di una soluzione, un ruolo notevole pu\u00f2 avere quella della semplificazione, consistente nel cambiare i dati di un problema sostituendoli con altri assai pi\u00f9 semplici, senza tuttavia modificare la struttura del problema stesso, che \u00e8 per\u00f2 in tal modo assai pi\u00f9 evidente, rendendo pi\u00f9 agevole la ristrutturazione. Una notevole utilit\u00e0 possono avere le rassegne di situazioni analoghe gi\u00e0 vissute, che, come osserva Duncker, possono suggerire, \u201cper assonanza\u201d, delle proposte di soluzione e le esperienze di brainstorming, compiute sia in gruppo che individualmente, sulla base del principio che una certa idea pu\u00f2 favorire l'emergere di altre (per contrasto, per completamento, per differenziazione)."}
{"id": "564794", "revid": "1543377", "url": "https://it.wikipedia.org/wiki?curid=564794", "title": "Scandalo dei Black Sox", "text": "Lo scandalo dei Black Sox fu uno scandalo che coinvolse otto giocatori del Chicago White Sox.\nStoria.\nLe World Series del 1919 tra i Chicago White Sox, campioni della American League, e i Cincinnati Reds della National League passarono alla storia per lo scandalo che coinvolse otto giocatori di Chicago, sospesi a vita dopo che un tribunale stabil\u00ec che si erano accordati con due giocatori d'azzardo per perdere intenzionalmente la finale, dietro pagamento di compenso.\nLa storia della corruzione dei giocatori e del loro processo venne definita \"Scandalo dei Black Sox\", dal nome della franchigia, per il fatto che i \"calzini bianchi\" (\"White Sox\") divennero neri per aver perso il loro candore. La storia, dietro alla quale si ritiene ci fosse Arnold Rothstein, potente boss ebreo nonch\u00e9 mentore di Lucky Luciano, ha ispirato due film.\nI cospiratori ebbero un inatteso colpo di fortuna quando il lanciatore Red Faber, futuro membro della Hall of Fame, fu colpito da un attacco influenzale, venendo escluso dal roster per le World Series. Anni dopo, il ricevitore Ray Schalk afferm\u00f2 che, se Faber fosse stato in salute, non ci sarebbe stato alcun tentativo di combine (dal momento che sarebbe stato il lanciatore partente al posto di Eddie Cicotte o Lefty Williams)."}
{"id": "564795", "revid": "1318658", "url": "https://it.wikipedia.org/wiki?curid=564795", "title": "Arrondissement di Metz-Citt\u00e0", "text": "L\"arrondissement\" di Metz-Citt\u00e0 era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nell\"arrondissement\" di Metz.\nComposizione.\nL\"arrondissement\" divideva la citt\u00e0 di Metz in 4 cantoni:"}
{"id": "564799", "revid": "123302706", "url": "https://it.wikipedia.org/wiki?curid=564799", "title": "Museo di scienze naturali (Bergamo)", "text": "Il Museo di scienze naturali Enrico Caffi di Bergamo, situato in Citt\u00e0 Alta nella Cittadella vicino al Civico museo archeologico di Bergamo, \u00abcustodisce raccolte riferite a tutte le discipline naturalistiche, conserva pi\u00f9 di un milione di reperti, ed ha una superficie espositiva di oltre 1.800 m\u00b2\u00bb.\nStoria.\nIl museo \u00e8 nato nel 1871, anche se fu ufficialmente inaugurato nel 1918 \u00abgrazie a tutta una serie di donazioni da parte di privati e da alcune collezioni didattiche organizzate tra il 1860 ed il 1870 da docenti del Regio Istituto Tecnico\u00bb.\nTra le collezioni pi\u00f9 antiche figurano la Raccolta lepidotterologica di Antonio Cur\u00f2 (circa 12.000 esemplari), la Raccolta ornitologica di Giovanni Battista Camozzi Vertova, e la Raccolta Malacologica (v. Malacologia) di Giovanni Piccinelli.\nPrimo direttore dell'istituzione fu il sacerdote Enrico Caffi (San Pellegrino Terme, 1866 - Bergamo, 1950), che guid\u00f2 il museo incrementandone notevolmente le raccolte fino al 1947.\nNel 1960 le collezioni vennero spostate nell'attuale sede, nel Palazzo Visconteo della Cittadella.\nPatrimonio museale.\nIl museo \u00e8 composto di diverse sezioni, dedicati alla zoologia, all'entomologia, alla geologia, alla paleontologia.\nQuest'ultima sezione \u00ab\u00e8 particolarmente ricca: oltre al calco in grandezza naturale di uno scheletro di allosauro, sono importanti i reperti fossili del Triassico, rinvenuti nelle valli bergamasche. Degni di nota sono inoltre i coralli del Paleozoico, le ammoniti piritizzate, resti di insetti inclusi in ambra (...), la libellula \"Italophlebia gervasuttii\", i fossili del pi\u00f9 antico rettile volante, l\"'Eudimorphodon ranzii\" (...), del rettile \"Endennasaurus acutirostris\", di un fitosauro, ed i resti scheletrici degli elefanti (\"Elephas meridionalis\") rinvenuti nelle miniere di lignite della Val Gandino\u00bb.\nInteressante \u00e8 anche la sezione dedicata all'etnografia contenente la raccolta Beltrami con reperti relativi ai nativi nordamericani.\nParticolare attenzione \u00e8 riservata all'attivit\u00e0 didattica e alla interattivit\u00e0; nel museo si possono usare dei microscopi elettronici, o leggere libri o usare vetrine tattili (contrassegnate dalla scritta \"Il museo da toccare\"). Un apposito percorso con scritte in Braille \u00e8 allestito per i non vedenti."}
{"id": "564802", "revid": "2091899", "url": "https://it.wikipedia.org/wiki?curid=564802", "title": "Organo della chiesa di San Nicola ad Almenno San Salvatore", "text": "L'organo Antegnati della chiesa di San Nicola di Almenno San Salvatore costituisce uno dei pochissimi esempi di organi rinascimentali di scuola italiana e di attribuzione certa sopravvissuti nella loro struttura originaria e recuperato all'uso musicale grazie ad un restauro conclusosi nel 1996 e condotto a termine con criteri rigorosamente filologici.\nLe origini.\nNel 1588, ad un secolo esatto dalla posa della prima pietra della chiesa di Santa Maria della Consolazione (San Nicola) di Almenno San Salvatore (BG) settant'anni dopo la sua consacrazione, gli Agostiniani Eremitani decidono di dotare la chiesa di un organo con la funzione primaria di dare l'intonazione e di alternare con il coro l'esecuzione in canto gregoriano della messa e delle varie ore dell'ufficiatura. I religiosi decidono di commissionare il nuovo strumento agli Antegnati, i celebri maestri organari bresciani del Rinascimento, simbolo dell'eccellenza della tradizione organaria classica italiana, a quel tempo sicuramente gli artisti pi\u00f9 quotati, cui davano la preferenza gli organisti migliori e i committenti pi\u00f9 raffinati. Costanzo (1549 - 1624), rappresentante pi\u00f9 celebre della nobile dinastia di organari e autore del manufatto, allorch\u00e9 nella bottega aveva \u00abmaneggio &amp; cura\u00bb sotto la guida del padre Graziadio, ne fa chiara menzione ne \"l'Arte Organica\", il suo famoso trattato, fonte diretta e importante per conoscere l'operato degli Antegnati ed avvicinare la pratica organistica italiana del periodo classico.\nLo strumento.\nL'organo - di otto piedi, \u00abproportionato alla giesa\u00bb - viene collocato sopra la quinta cappella di destra, interrompendo il matroneo che corre a met\u00e0 altezza della navata per far posto alla cantoria e alla cassa, riccamente intagliata e decorata, completa di due portelle con tele dipinte intus et extra, atte a coprire il magnifico prospetto, costituito da 25 canne di stagno del registro Principale, suddivise in 5 campate (5/5/5/5/5) tutte disposte a cuspide, munite di \"organetti morti\" (canne mute) sopra le campate minori con pari numero di canne. L'ambito della tastiera \u00e8 di 45 note (\"Do\" - \"Do\") con prima ottava corta, mentre quello della pedaliera, a leggio, (sempre con prima ottava corta) \u00e8 di 14 note (\"Do\" - \"Fa\"). I tre mantici, che alimentano il somiere a \"vento\" di nove pettini - sormontato dal crivello con superficie in cuoio - sono collocati sul matroneo. Unico accessorio \u00e8 il Tremolo, ubicato a sinistra della tastiera.\nLa selezione rigorosa, volutamente ristretta, della concezione sonora antegnatiana, pensata per raggiungere con pochi registri \u00abtale excellentia che siano (gli organi) perfetti, sonori et consonanti\u00bb consta della seguente disposizione fonica:\nI religiosi, e con loro tutta la popolazione almennese, fanno fronte a un impegno economico non indifferente, ma senza dubbio giustificato, poich\u00e9 l'organo \u00abper quei tempi era pregevole sia per la messa di voci sia per la cantoria tutta a pittura e a oro\u00bb.\nVerosimilmente attorno alla met\u00e0 del Settecento, lo strumento \u00e8 sottoposto ad un radicale intervento di manutenzione e all'originale disposizione fonica vengono aggiunti due nuovi timbri: il Cornetto a tre canne per tasto e i Contrabbassi. L'autore dell'operazione \u00e8 ignoto, ma certamente di scuola lombarda.\nIn questo periodo nella Bergamasca simili lavori sono effettuati da Giuseppe Serassi, fondatore della celebre famiglia organaria, e da Antonio Bossi, suo illustre collega e concorrente nella costruzione di organi. Verso la fine dell'Ottocento, per il glorioso Antegnati inizia una parabola discendente: gi\u00e0 agli inizi di questo secolo versa in condizioni precarie; il disuso lo rende, attorno al 1930, certamente inefficiente; l'asportazione di parte delle canne ci ha consegnato lo strumento in pietose condizioni di abbandono. Risultati di ricerche rese pubbliche nel 1990 iniziano a diffondere ed alimentare un certo interesse. \u00c8 l'inizio della rinascita.\nIl restauro.\nTra studi preliminari ed esecuzione vera e propria delle opere, approvate dalle Soprintendenze competenti, il restauro dell'Antegnati, portato a termine nel 1996 dall'organaro Marco Fratti di Campogalliano (Mo) e dedicato alla memoria di Giampiero Lurani Cernuschi, \u00e8 il frutto di sei anni di lavoro oltremodo impegnativo e rigoroso.\nNomi illustri nel campo organistico - primo tra tutti quello di Luigi Ferdinando Tagliavini - organologico e pittorico, coinvolti gratuitamente nell'ambizioso progetto, hanno riconosciuto l'indiscussa rarit\u00e0 dello strumento, ne hanno raccomandato l'irrinunciabile e urgente ripristino. La Parrocchia di Almenno San Salvatore, la famiglia Lurani Cernuschi e la Sezione di Bergamo di Italia Nostra - promotori del \"Comitato per il restauro dell'organo Antegnati\", presieduto da Maddalena Fachinetti Maggi, hanno seguito con scrupolosa attenzione tutte le varie fasi dell'operazione fino al suo compimento, supportati dalla gi\u00e0 menzionata consulenza altamente qualificata. Il restauro ha interessato anche la cassa, la cantoria, i quattro dipinti su tela delle portelle attribuite a Pier Maria Bagnadore, la porzione di soffitto soprastante e parte delle due pareti interne delle arcate adiacenti alla struttura. L'operazione \u00e8 stata realizzata dal Laboratorio di Antonio Zaccaria e Marzia Daina di Bergamo.\nCome coronamento all'intero progetto, un'elegante pubblicazione ha presentato le relazioni, gli studi, le analisi, i rilievi e una ricca documentazione fotografica di questa testimonianza organologica di prim'ordine."}
{"id": "564803", "revid": "1318658", "url": "https://it.wikipedia.org/wiki?curid=564803", "title": "Arrondissement di Strasburgo-Citt\u00e0", "text": "L\"arrondissement\" di Strasburgo-Citt\u00e0 \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" divide la citt\u00e0 di Strasburgo in 10 cantoni:"}
{"id": "564807", "revid": "44403", "url": "https://it.wikipedia.org/wiki?curid=564807", "title": "Arrondissement di Strasburgo-citt\u00e0", "text": ""}
{"id": "564808", "revid": "690118", "url": "https://it.wikipedia.org/wiki?curid=564808", "title": "BTR-70", "text": "Il BTR-70 (, \"trasportatore corazzato\") \u00e8 un veicolo trasporto truppe ruotato russo. Fu adottato dall'Armata rossa nel 1978 e presentato in pubblico nel 1980.\nEsso \u00e8 una evoluzione del BTR-60PB da cui differisce per lo \"chassis\" allungato, e piccole modifiche delle parti anteriore e posteriore.\nLo scafo del BTR-70 ha piccole portiere laterali tra il secondo e il terzo asse. Esse sono sistemate nella parte inferiore dello scafo, dotate ovviamente di guarnizioni anfibie, e hanno una struttura vagamente triangolare. Sebbene esse costituiscano una soluzione parziale, si tratta di una notevole miglioria, tanto che per la loro realizzazione \u00e8 stato necessario allungare lo scafo poich\u00e9 \u00e8 estremamente difficile installare portelli lateriali su un mezzo 8x8; ma i sovietici avevano deciso originariamente di privilegiare la mobilit\u00e0, non curandosi dell'accessibilit\u00e0 dei BTR, perch\u00e9 essi erano inizialmente concepiti come veicoli a cielo aperto; questo il vero \"peccato originale\" dei BTR, che ha influito poi sulle altre caratteristiche del mezzo. Se il BTR-70 avesse avuto una trazione 6x6 lo spazio sarebbe stato certamente sufficiente per portelli laterali adeguati senza necessit\u00e0 di allungare lo scafo.\nPer i comparto equipaggio, i fanti hanno adesso le panche con gli schienali uno contro l'altro, caratteristica che rende agevole l'uso delle feritoie di tiro.\nIl BTR-70 ha anche una corazzatura migliore, anche se non di molto, specialmente sulla parte anteriore, con parafanghi corazzati per difendere gli pneumatici dal fuoco frontale. Nell'insieme \u00e8 leggermente pi\u00f9 squadrato nella forma rispetto al progenitore.\nI motori sono sempre due, ma da 115\u00a0hp, a benzina. Ancora non si \u00e8 riusciti a ricavare un passaggio per i fanti nella parte posteriore del veicolo, nonostante la relativa larghezza. La presenza delle pareti inclinate e dei 2 motori, con le relative trasmissioni, ne ha evidentemente impedito la realizzazione. Le prestazioni, a causa del maggiore peso, non sono migliorate di molto.\nIl BTR-70 \u00e8 anfibio senza preparazione, con i tipici idrogetti posteriori.\nDispone di radio, interfono di bordo, sistema di visione IR, protezione NBC e sistema interno antincendio.\nLa blindatura varia da 6 a 10mm. \nLa torretta, uguale a quella del BTR-60PB e BRDM-2, \u00e8 armata con una mitragliera da 14,5mm KPV e una mitragliatrice da 7,62mm Mosin (coassiale).\nVarianti.\nServizio.\nQuesti mezzi sono assai meno diffusi della precedente serie BTR-60, ma nondimeno la produzione \u00e8 stata molto elevata. Sono stati impiegati in Afghanistan, come anche i BTR-60, e la loro corazzatura si \u00e8 rivelata vulnerabile alle mitragliatrici pesanti, come anche le ruote. N\u00e9 l'una n\u00e9 l'altra cosa sono realmente sorprendenti, in quanto questo veicolo \u00e8 appena pi\u00f9 pesante del precedente, e non \u00e8 stato pensato per resistere al munizionamento da 12,7 se non da lunga distanza, mentre non esistono pneumatici realmente antiproiettile.\nTra gli eserciti che ne hanno avuti in servizio, quello tedesco orientale ne aveva pi\u00f9 di 1100, assieme a 1200 BTR-60."}
{"id": "564809", "revid": "31746", "url": "https://it.wikipedia.org/wiki?curid=564809", "title": "Heraclea Minoa", "text": ""}
{"id": "564811", "revid": "1714743", "url": "https://it.wikipedia.org/wiki?curid=564811", "title": "Bianca Maria Sforza", "text": "Biografia.\nInfanzia.\nNacque a Pavia il 5 aprile 1472, figlia secondogenita del duca di Milano Galeazzo Maria Sforza e di Bona di Savoia.\nPromesse nuziali non mantenute.\nPer motivi politici fu promessa a diversi principi: poco dopo la nascita, a Filiberto I di Savoia, che mor\u00ec diciassettenne nel 1482, prima che si celebrassero le nozze ed in seguito a Giovanni, figlio naturale di Mattia Corvino ed aspirante alla corona ungherese; ma al trono magiaro sal\u00ec Ladislao II di Boemia e nemmeno questa seconda promessa nuziale venne mantenuta.\nNel 1494, ventiduenne, fu finalmente data in sposa dallo zio Ludovico il Moro all'Imperatore Massimiliano I, che era vedovo e aveva diversi anni pi\u00f9 di lei, con la spropositata dote di trecentomila ducati, ai quali se ne dovettero aggiungere altri centomila come tassa d'investitura. Il Moro ambiva infatti ad ottenere dall'Imperatore l'investitura sul ducato di Milano e Massimiliano dall'alleanza matrimoniale sperava di assicurarsi i territori dell'Italia settentrionale ed il finanziamento per le sue spedizioni militari.\nDopo una memorabile festa di nozze, la sposa part\u00ec alla volta del Tirolo: accompagnata da un corteo di dame e gentiluomini tra i quali, forse, anche Leonardo da Vinci, che ne avrebbe tratto le proprie impressioni sulla Valtellina, fece tappa a Como, Bellagio, Gravedona, Morbegno, Sondrio e Bormio e valic\u00f2 lo Stelvio.\nMatrimonio prestigioso e infelice.\nMassimiliano d\u2019Asburgo (che fu Imperatore dal 1493 al 1519), aveva sposato nel 1477 l'erede della Borgogna, Maria, unica figlia del duca Carlo. Il loro matrimonio, molto felice, dal quale erano nati due figli, Filippo e Margherita, non era durato a lungo, perch\u00e9 Maria era morta nel 1482 in seguito a un incidente di caccia. L'Imperatore non fu mai innamorato di Bianca Maria, che trascur\u00f2 e dalla quale non ebbe figli. Era solito dire che la Sforza, nonostante fosse bella come l'amata prima moglie, non era altrettanto \"savia\".\nPer ricordare il loro matrimonio, Massimiliano fece ornare la Neuer Hof di Innsbruck con il \"Goldenes Dachl\" (Tettuccio d'oro), una loggia il cui brillantissimo tetto \u00e8 formato da oltre 2.500 piccole tegole di rame dorate. \u00c8 singolare che l'Imperatore abbia voluto essere ritratto con entrambe le mogli, Bianca Maria Sforza e la precedente, l'amatissima e mai dimenticata Maria di Borgogna.\nLa giovane Imperatrice non partecip\u00f2 mai alla vita politica e prefer\u00ec vivere nei vari castelli imperiali, soprattutto in Tirolo, circondata da una piccola corte di fedeli nobili milanesi e \"protetta\" (o piuttosto sorvegliata) dagli emissari del Moro, verso i quali con il passare del tempo mostr\u00f2 un'acuta insofferenza. Il suo ruolo acquis\u00ec un certo rilievo solo nell'ambito dell'alleanza tra suo marito e lo zio Ludovico, del quale accolse e ospit\u00f2 i figli, dopo che, sconfitto e scacciato da Milano, fu messo in prigione dai francesi.\nUltimi anni e morte.\nBianca Maria negli ultimi anni di vita soffr\u00ec di un male debilitante in cui alcuni storici hanno voluto vedere i sintomi dell'anoressia nervosa. Mor\u00ec il 31 dicembre 1510 e fu sepolta nell'abbazia cistercense di Stams, in Tirolo, nell'alta valle dell'Inn."}
{"id": "564815", "revid": "110157", "url": "https://it.wikipedia.org/wiki?curid=564815", "title": "Museo Adriano Bernareggi", "text": "Il Museo diocesano Adriano Bernareggi di Bergamo, inaugurato nel 2000, \u00e8 allestito nel palazzo Bassi Rathgeb, edificato nel 1520 da Pietro Isabello.\nStoria.\nIl museo ha caratteristiche prettamente religiose ed espone oggetti liturgici e di culto, oltre ad alcune opere provenienti dal territorio bergamasco, in primo luogo dipinti a sfondo religioso, gestito dalla Fondazione Adriano Bernareggi.\nDal 2019 la fondazione ha ridimensionato lo spazio espositivo conseguenza di un accordo di partenariato con l'Universit\u00e0 degli Studi di Bergamo. Malgrado il ridimensionamento degli spazi e delle opere esposte, sono state aggiunte opere di arte contemporanea precedentemente progetti espositivi dell'Oratorio di San Lupo.\nOpere fino al dicembre 2018.\nIl museo, disposto su tre livelli ed articolato in venti sale, espone le opere che mons. Adriano Bernareggi, vescovo di Bergamo, ha raccolto fra il 1932 e il 1935 nelle chiese della diocesi per documentarne la storia. Inoltre, l'esposizione segue un percorso didattico che illustra l'evoluzione del culto e della devozione popolare attraverso opere d'arte, arredi e paramenti sacri.\nSale delle Premesse e dei Sacramenti (I - II).\nIl percorso prende il via da queste due sale, in cui sono esposte opere che illustrano la cultura devozionale e la liturgia sacramentale:\nSala della Diocesi di Bergamo (III).\nSi prosegue con questa sala, dove attraverso le opere presenti si ripercorre il cammino della chiesa bergamasca, tra queste:\nSala dell'altare (IV).\nNella sala \u00e8 sottolineata la centralit\u00e0 dell'altare nella prassi liturgica. Di notevole interesse: \nSale del Tempo liturgico (V - VII).\nAttraverso l'esposizione dei paramenti sacri \u00e8 presentato in queste sale l'avvicendarsi dell'anno liturgico scandito dall'uso di colori differenti che evidenziano la successione dei tempi.\nSale dell'iconografia sacra (VIII - XII).\nIn queste sale si sviluppa la tematica dell'iconografia dei Santi, della Madonna, di Ges\u00f9 Cristo e della Croce, attraverso notevoli opere fra cui merita evidenziare:\nSale della devozione (XIII - XV).\nIn queste sale si affronta il tema della devozione popolare privata nelle sue diverse espressioni umane. \nSale della serialit\u00e0 (XVI - XVIII).\nQueste sale illustrano la diffusione di oggetti seriali legati alla devozione, alla preghiera o a particolari riti liturgici, come medagliette per i battesimandi, acquasantini, ex voto, reliquiari domestici e busti-reliquiario. Di notevole interesse i gonfaloni della confraternite, fra cui:\nSala del Tesoro (XIX).\nIn questa sala si incontrano splendidi manufatti di oreficeria, quali:\nSala dei capolavori (XX).\nL'intento di questa sala \u00e8 quello di mettere in luce, tramite due capolavori, la presenza di opere di grande qualit\u00e0 entro il patrimonio artistico della Chiesa di Bergamo:"}
{"id": "564816", "revid": "729019", "url": "https://it.wikipedia.org/wiki?curid=564816", "title": "Crampo", "text": "I crampi sono dolori muscolari improvvisi e violenti causati dalla contrazione involontaria di uno o pi\u00f9 muscoli.\nIl crampo pu\u00f2 essere definito anche come uno stato di affaticamento che pu\u00f2 trarre origine da uno squilibrio idro-elettrolitico o da un deficit energetico che influenza la stabilit\u00e0 della membrana del moto neurone alfa. Uno stato di fatica acuta determina un'alterazione del turnover del calcio, ponendo la membrana del motoneurone in un nuovo livello di equilibrio in corrispondenza di un potenziale ben pi\u00f9 elevato di quello di riposo.\nI crampi notturni alle gambe sono contrazioni involontarie di uno o pi\u00f9 muscoli delle gambe che avvengono durante il sonno. Sono pi\u00f9 frequenti con l'avanzare dell'et\u00e0, ma possono colpire chiunque essendo dovuti alla sovrapproduzione di acido lattico delle fibre muscolari.\nCause.\nI crampi sono causati principalmente da una insufficiente ossigenazione del muscolo, dal freddo, da carenza di sali minerali quali potassio, calcio, magnesio e sodio, da traumi fisici, oppure in conseguenza di uno sforzo prolungato o improvviso.\nI crampi possono manifestarsi anche per malattie neurodegenerative o come raro effetto collaterale dell'utilizzo di sostanze chimiche o farmaci come per esempio gli agonisti beta-2 (salmeterolo e salbutamolo) usati per il trattamento dell'asma.\nDurante il crampo la membrana della fibra muscolare conduce dei potenziali d'azione a frequenze altissime in assenza di stimoli nervosi. Questo fenomeno sembra essere causato da una variazione della permeabilit\u00e0 di membrana, a sua volta probabilmente legata a modificazioni della concentrazione ionica dei liquidi tissutali. La sudorazione per esempio pu\u00f2 provocare disidratazione e perdita di sali minerali e ci\u00f2 pu\u00f2 portare all'insorgenza del crampo muscolare. Variazioni locali del pH possono avere lo stesso effetto. II ruolo dell'acido lattico nel produrre il crampo rimane invece incerto. Di fatto i crampi possono insorgere indipendentemente dall'esercizio fisico, come conseguenza di un danno fisico o chimico a carico del sarcolemma, di stimoli irritativi sul motoneurone, o dell'azione di diversi farmaci.\nSintomi.\nSi presenta come un'improvvisa, forte contrazione involontaria e dolorosa del muscolo colpito. La contrazione e il dolore si estinguono spontaneamente in alcuni secondi. In certi casi la contrazione dei muscoli \u00e8 cos\u00ec forte che, anche dopo il rilassamento, il dolore persiste per alcuni giorni.\nTerapia.\nPu\u00f2 essere utile compiere allungamenti del muscolo colpito, reintegrare i liquidi e i sali minerali persi ed eseguire impacchi caldi sulla zona interessata. Il metodo pi\u00f9 efficace e veloce nel risolvere un episodio di crampi a un muscolo consiste nel contrarre il muscolo antagonista a quello colpito.\nPrevenzione.\nReintegrare i liquidi e i sali minerali durante uno sforzo prolungato, fare regolarmente attivit\u00e0 fisica e \"stretching\" e ridurre l'apporto di grassi nella propria dieta."}
{"id": "564819", "revid": "690118", "url": "https://it.wikipedia.org/wiki?curid=564819", "title": "BTR-80", "text": "Il BTR-80 (in cirillico: \u0411\u0422\u0420-80) \u00e8 il capostipite di una famiglia di veicoli da trasporto truppe ruotati anfibi di fabbricazione sovietica prima e russa poi, entrati in servizio nell'Armata rossa a partire dal 1985.\nProgettato per il trasferimento delle truppe in prossimit\u00e0 delle linee di contatto con le forze avversarie, ha progressivamente sostituito i predecessori BTR-60 e BTR-70, i cui limiti erano stati evidenziati nel corso delle operazioni sovietiche in Afghanistan.\nEntrato in produzione seriale nel 1984, ha ricevuto il battesimo del fuoco sul finire della guerra in Afghanistan e, dagli anni '90, ha ricoperto il ruolo di principale vettore corazzato per il trasporto della fanteria tra le file delle Forze armate della Federazione Russa.\nImpiegato nelle forze armate di numerose ex-repubbliche sovietiche, \u00e8 stato esportato attivamente nei continenti sudamericano ed africano e ne sono state realizzate dozzine di versioni delle quali, la pi\u00f9 recente in ordine cronologico, \u00e8 denominata BTR-82A, entrata in servizio nelle forze armate russe nel 2013.\nAl 2021 i mezzi della famiglia del BTR-80 vengono attivamente impiegati dalle forze russe, nonostante siano in corso numerosi programmi per lo sviluppo di nuovi mezzi che li sostituiscano quali: il programma Taifun (Taifun-U e Taifun-K) ed Armata (Bumerang).\nCaratteristiche.\nI due motori a benzina del BTR-70 sono stati sostituiti da un motore Diesel al fine di migliorare l'affidabilit\u00e0 e ridurre i rischi di incendio in caso di colpi ricevuti.\nLa corazzatura \u00e8 migliorata, con la resistenza al 12,7mm russo garantita a 100 metri frontalmente mentre sui fianchi vi \u00e8 lo stesso raggio utile di tiro per armi da 7.62, un accettabile livello di protezione per un veicolo da 13 tonnellate.\nIl mezzo inoltre presenta dei portelli di accesso maggiorati, con una struttura che si adatta alla conformazione inclinata delle pareti, con l'apertura della sezione inferiore della porta verso il basso mentre la parte superiore si apre verso l'alto. Le portiere sono strette ma assicurano una rapida accessibilit\u00e0 del vano truppe.\nLe feritoie rimangono, ma sono migliorate. In particolare esse hanno solo la funzione di punti di fuoco, per via che adesso sono disponibili anche iposcopi con blindovetri per la visione.\nL'armamento \u00e8 dato dalla solita torretta, ma con elevazione aumentata rispetto ai +35 gradi iniziali, fino a circa 80 gradi, per permettere un migliore fuoco antiaereo (e contro obiettivi in alto, come nel caso della guerra in montagna: i BTR si erano dimostrati vulnerabili agli assalti dei guerrigleri Afgani che preparavano imboscate nelle strade montuose.). Nel modello pi\u00f9 recente vi \u00e8 un cannone da 30mm in una torretta molto migliorata e ingrandita.\nIl BTR-80 \u00e8 anfibio con idrogetti posteriori."}
{"id": "564821", "revid": "110157", "url": "https://it.wikipedia.org/wiki?curid=564821", "title": "Loud Records", "text": "Loud Records \u00e8 una etichetta discografica statunitense, sussidiaria della Arista Records fondata da Steve Rifkind nel 1992. \nRifkind inizi\u00f2 la sua carriera di produttore dapprima nella stanza della posta dell'etichetta paterna, la Spring Records. Dopo un lunghissimo viaggio di due anni per gli Stati Uniti, dove conobbe diverse persone con la sua stessa smania per \"qualcosa di nuovo\", Rifkind si stabil\u00ec a Los Angeles collegandosi con una etichetta discografica di nome Delicious Vinyl, dove lavor\u00f2 agli album di Tone L\u014dc e Young MC.\nDopo la nascita dell'etichetta Street Records Corporation nel 1989, nel 1992 Rifkind fond\u00f2 anche la Loud Records che si \u00e8 occupata di artisti hip hop quali Wu-Tang Clan, Big Pun, Mobb Deep, The Beatnuts, M.O.P., Tha Alkaholiks, Pete Rock, Lil' Flip, Project Pat, Xzibit, The Dwellas, X-Ecutioners, Twista e Dead Prez."}
{"id": "564824", "revid": "33751", "url": "https://it.wikipedia.org/wiki?curid=564824", "title": "Maddalena Corvaglia", "text": "Biografia.\nNata a Galatina, \u00e8 originaria di Presicce, localit\u00e0 del Salento meridionale in cui cresce. La famiglia \u00e8 composta dalla madre Maria Isabella, insegnante di sostegno, e dal fratello maggiore Antonio detto Tony, avvocato come il padre Salvatore, scomparso nel 1995. A 17 anni partecipa, come riserva, al concorso Miss Italia 1997 dopo avere vinto il titolo di Miss Wella Umbria. Conseguita la maturit\u00e0 al liceo classico Dante Alighieri (oggi istituto di istruzione superiore Rita Levi Montalcini) di Casarano, in provincia di Lecce, partecipa nel 1999 al casting per la velina bionda del programma \"Striscia la notizia\" e il 27 settembre dello stesso anno viene scelta per affiancare la sassarese Elisabetta Canalis.\nFinita l'8 giugno 2002 l'esperienza in \"Striscia la notizia\", affianca Miguel Bos\u00e9 nel reality show musicale \"Operazione Trionfo\", e conduce la striscia quotidiana riassuntiva di quello stesso programma su Italia 1. Negli anni successivi prende parte ad alcuni programmi, come \"Mandi e Maddy Candid Camera Club\", andato in onda su Happy Channel e SKY Vivo, in cui interpreta gag con Marco Milano, diventa inviata speciale di Alberto Castagna nel programma \"Stranamore\" per due edizioni, e co-conduttrice de \"La Domenica del Villaggio\", programma domenicale in cui affianca Davide Mengacci. Nel 2005 conduce per una settimana il programma \"Striscia la Notizia\" con l'ex collega Elisabetta Canalis su Canale 5.\nNell'estate 2005 prende parte a una puntata pilota su Rai 1 del programma \"Mister Archimede\", che conduce con Giovanni Muciaccia e Fabrizio Frizzi. Nel 2006 conduce il programma \"Sanremo Lab giovani\", dedicato alla selezione di alcuni cantanti emergenti per il noto festival canoro. Sempre nel 2006 \u00e8 conduttrice radiofonica per radio R101 e in estate conduce con Max Novaresi il concorso \"Miss Muretto\" di Alassio. Nel 2007 conduce ancora Miss Muretto, questa volta insieme ad Alvin. Fra il 2006 e il 2007 conduce in seconda serata il programma di candid camera \"Balls of Steel\" con Marco Mazzocchi.\nA settembre 2007 posa per il calendario sexy della rivista \"Max\". Nel 2008 conduce, con Daniele Bossari e Paola Maugeri, lo show \"Scalo 76\" nel sabato pomeriggio di Rai 2. Nel gennaio 2008 conduce con Franco Neri la 15\u00aa edizione di \"BravoGrazie\". Dal 2009 al 2011 \u00e8 opinionista fissa nel talk \"L'Arena\". Nel dicembre 2011 Maddalena appare nel video della canzone \"Stammi vicino\" di Vasco Rossi, terzo singolo estratto dell'album \"Vivere o niente\". Il 16 settembre 2012 presenta con Massimo Giletti, in diretta dal Canada, la manifestazione \"Una voce per Padre Pio nel mondo\" (spin-off di \"Una voce per Padre Pio\").\nDal settembre 2012 al novembre 2014 \u00e8 una delle opinioniste di \"Verdetto Finale\" e di \"Domenica Live\". Nell'estate del 2013 \u00e8 una delle concorrenti del nuovo reality-talent show \"Jump! Stasera mi tuffo\", condotto da Teo Mammucari su Canale 5, dove si classifica terza. Il 28 giugno 2013 presenta, sempre con Massimo Giletti, l'evento religioso di Rai 1 \"Una voce per Padre Pio\" e poco dopo conduce da sola \"Maddy va veloce\" sul canale Nuvolari: in ogni puntata scopre il mondo delle moto andando in circuiti e in eventi per veri motociclisti. Nel maggio 2014 partecipa alla prima edizione del nuovo talent \"Si pu\u00f2 fare!\" condotto su Rai 1 da Carlo Conti: in questo talent ottiene il primo posto dimostrando particolari abilit\u00e0 muscolari nell'esibizione dei tessuti aerei e della pole dance. Nel novembre 2014 passa al nuovo canale del digitale terrestre italiano Agon Channel, dove conduce il nuovo talent show \"My Bodyguard\".\nNell'estate 2015 la showgirl collabora con il Gruppo Norba e presenta le cinque tappe previste per i concerti della tredicesima edizione del \"Radionorba Battiti Live\". Il 25 marzo 2016 ha partecipato alla seconda puntata della settima edizione di \"Ciao Darwin\" come rappresentante della categoria \"Integratori\", in onda su Canale 5 e condotta da Paolo Bonolis.\nDal 2016 al 2018 conduce, con Vittorio Brumotti e il Gabibbo, la versione estiva di \"Paperissima Sprint\".\nVita privata.\nIl 28 maggio 2011 sposa a Mirandola in Provincia di Modena, lo statunitense Stef Burns (di 21 anni pi\u00f9 grande), chitarrista della band di Vasco Rossi, dal quale ha avuto una figlia, Jamie Carlyn Birnbaum, nata il 28 settembre 2011. Il matrimonio \u00e8 officiato dallo stesso rocker emiliano, grazie a una delega del sindaco della cittadina; la testimone di lei \u00e8 stata Elisabetta Canalis, per la quale sar\u00e0 a sua volta testimone di nozze nel 2014. Il 19 gennaio 2017 la coppia annuncia la separazione."}
{"id": "564825", "revid": "124123", "url": "https://it.wikipedia.org/wiki?curid=564825", "title": "Oswald Pirow", "text": "\u00c8 stato ministro della Giustizia dal 1929 al 1933 e ministro della Difesa dal 1933 al 1939 nel governo del generale J. B. M. Hertzog.\nAmmiratore di Adolf Hitler e del nazismo, Pirow rese visita al \"F\u00fchrer\" a Berchtesgaden nell'ambito delle sue funzioni di Ministro della Difesa, nel 1938, poco dopo l'accordo di Monaco. Egli era stato inviato in Europa da Jan Smuts al fine di convincere Hitler a moderare la sua politica nei confronti degli ebrei e di permettere un accordo di non aggressione fra britannici e tedeschi. Pirow era stato scelto per questa missione a causa del suo appoggio alle tesi naziste. Durante il viaggio, Pirow si rec\u00f2 anche in Portogallo, in Spagna e in Gran Bretagna.\nDopo che il Primo Ministro James B.Hertzog fu messo in minoranza dai sostenitori di Smuts, nel 1939, Pirow lasci\u00f2 il governo e ader\u00ec, con Hertzog e i suoi alleati, al National Party di Daniel Fran\u00e7ois Malan.\nFra il dicembre 1940 e il maggio 1941 il pamphlet scritto da Pirow, intitolato \"New Order in South Africa\", ebbe sette edizioni.\nInoltre Pirow organizz\u00f2 un gruppo interno (\"New Order\" o in afrikaans \"Neuwe Orde\") in seno al National Party insieme ai vecchi alleati di James Barry Hertzog: tale gruppo lavorava a favore dell'instaurazione di un regime fascista afrikaner in Sudafrica. Il gruppo \"New Order\" rimase comunque relativamente insignificante, facendo concorrenza ad altri movimenti pseudo-nazisti, come l'Ossewabrandwag (\"sentinelle dei carri trainati da buoi).\nNel marzo 1941, Malan, volendo evitare di far confondere il National Party con tutti questi groppuscoli ideologici, obblig\u00f2 i membri del partito a scegliere fra la loro appartenenza al partito o agli altri movimenti, argomentando, in particolare, che l'80% delle idee propagate dal \"New Order\" si trovavano nel programma del National Party.\nDopo la caduta del Terzo Reich, Pirow si tolse il marchio della sua affiliazione politica pro-nazista e si rivolse all'ideologia di Ant\u00f3nio de Oliveira Salazar e del nazional-cristianesimo, abbandonando del tutto i riferimenti antisemiti nei suoi discorsi.\nMor\u00ec nel 1959. Egli \u00e8 seppellito nel Transvaal orientale, a 24 km a nord della citt\u00e0 turistica di Graskop.\nEsisteva una nave da guerra sudafricana chiamata SAS Oswald Pirow, ribattezzata SAS Rene Sethern nel 1997.\nLa figura di Pirow nel libro di Mandela.\nNella sua opera \"Lungo cammino verso la libert\u00e0\", Nelson Mandela racconta che nel gennaio 1959 Pirow fu nominato pubblico ministero nel processo in corso verso di lui e i suoi compagni dell'African National Congress. Mandela ci descrive Pirow, illustrando il fatto che egli era \"un pilastro della politica del National Party\", \"un nazionalista afrikaner della vecchia guardia, e simpatizzava apertamente con il nazismo: una volta descrisse Hitler come il pi\u00f9 grande uomo del suo tempo. Era un anticomunista arrabbiato. La nomina di Pirow fu un'ulteriore dimostrazione che lo stato era preoccupato per l'esito del processo e attribuiva un'enorme importanza alla vittoria\".\nMa dopo averlo conosciuto e soprattutto dopo la sua morte il suo giudizio cambia leggermente: \"La mattina dell'11 ottobre, mentre ci preparavamo ad andare in tribunale, udimmo alla radio l'annuncio che il pubblico ministero, Oswald Pirow, era morto improvvisamente d'infarto... Anche se avremmo tratto beneficio dalla sua assenza, la morte di Pirow non ci fece piacere. Avevamo maturato un certo affetto per il nostro avversario, perch\u00e9, malgrado le sue deleterie convinzioni politiche, Pirow era dotato di umanit\u00e0 e non provava il livore razzistico del governo per cui lavorava. La sua cortese abitudine di rivolgersi a noi come \"africani\" (perfino ad uno dei nostri avvocati sfuggiva ogni tanto il termine \"indigeni\") contrastava con l'arroganza delle sue credenze politiche... Il fatto di farci avere gratuitamente gli oltre cento volumi dell'istruttoria fu da parte sua un gesto generoso, che fece risparmiare alla difesa una bella quantit\u00e0 di denaro\"."}
{"id": "564826", "revid": "599013", "url": "https://it.wikipedia.org/wiki?curid=564826", "title": "Acutezza visiva", "text": "Lacutezza visiva o acuit\u00e0 visiva o visus, \u00e8 una delle principali abilit\u00e0 del sistema visivo, definita come la capacit\u00e0 dell'occhio di percepire e quindi di risolvere anche i dettagli pi\u00f9 fini degli oggetti osservati. \nGeneralmente viene misurata dall'ottico o dall'oculista per stabilire il grado di normalit\u00e0 del visus di ogni individuo (es: 10/10), valutando anche la nitidezza dell'immagine proiettata sulla retina, tramite vari test. \nEssendo una delle abilit\u00e0 maggiormente tenute in considerazione, ogni diminuzione dell'acutezza dai valori normali (es: 10/10), durante l'esame visivo, \u00e8 spesso un sintomo che richiede maggiori approfondimenti. \nLa massima acutezza visiva (misurazione che necessita di specifiche condizioni) rappresenta l'inverso delle dimensioni angolari minime che un oggetto deve avere per essere percepito dal sistema. Mentre il tipico test della tabella di Snellen, usato per il rinnovo della patente (ad esempio), che considera il riconoscimento dei caratteri alfabetici, per la natura morfoscopica particolare non pu\u00f2 valutare la massima acutezza visiva. \nTipi di acutezza visiva.\nSpesso l'acutezza visiva viene intesa solo come la capacit\u00e0 di distinguere delle lettere pi\u00f9 o meno piccole, stampate su una tabella, posta ad una distanza di 3 o 5 metri. Ma in realt\u00e0 esistono molti altri tipi e differenti test di valutazione della acutezza visiva umana nella sua complessit\u00e0:\nMinimo visibile o acutezza di visibilit\u00e0.\nIl minimo visibile \u00e8 il pi\u00f9 piccolo angolo visivo entro il quale l'occhio riesce a distinguere i dettagli. Tuttavia, osservando ad esempio una stella debole molto lontana, la quale, data l'estrema distanza dal punto di osservazione, produce una dimensione apparente puntiforme e quindi irrisoria rispetto alla dimensione del fotorecettore pi\u00f9 piccolo dell'occhio, \u00e8 possibile che venga ugualmente percepita, poich\u00e9 lo stimolo sufficiente \u00e8 dell'ordine del singolo fotone su singolo fotorecettore retinico. \nLa retina \u00e8 composta da migliaia di recettori di varie dimensioni, ma con dimensioni minime di 1 \u00b5m di diametro (posizionati quasi esclusivamente nella fovea), che in base alla tipica lunghezza focale dell'ottica oculare (16 mm circa o 62-63 diottrie), sottendono un angolo minimo di circa 13\" d'arco. Questa \u00e8 la dimensione minima riferita ad un singolo occhio, ma usando la visione binoculare, il valore minimo percepito pu\u00f2 arrivare anche fino a 5\" d'arco.\nDi fondamentale importanza \u00e8 l'illuminazione e la tipologia del test. Il test pi\u00f9 comune per misurare il minimo visibile (massima acutezza), consiste nel variare la grandezza di una linea nera (o di un punto) su sfondo bianco (o viceversa), presentando quindi il massimo contrasto tra oggetto e sfondo. L'angolo sotteso dalle linee (o dai punti), diventer\u00e0 il minimo visibile o il limite di visibilit\u00e0 del test effettuato. Ma alla potente luce del Sole o in ambienti con luminanze maggiori di 3200 cd/m2, \u00e8 possibile osservare anche degli aumenti di 2 o 3 volte tanto, l'acutezza visiva massima misurata \"al chiuso\", nel laboratorio dell'ottico (che in genere presenta luminanze tipiche di 100-200 cd/m2).\nAcutezza di risoluzione o minimo angolo di risoluzione.\nIl minimo angolo di risoluzione esprime la pi\u00f9 piccola distanza tra due linee (nel test a linee bianche e nere alternate, come nel disegno sotto), affinch\u00e9 vengano percepite come due oggetti distinti e separati. Infatti, per rilevare distintamente due linee bianche su sfondo nero (ad esempio), \u00e8 necessaria l'attivazione di tre fotorecettori di cui uno non attivato che indichi la mancanza di continuit\u00e0. La misura risultante \u00e8 spesso espressa in unit\u00e0 angolari, usando i minuti d'arco o se necessario i secondi d'arco. Per quantificare questo tipo di acutezza visiva si possono utilizzare vari test, con simboli specifici come le \u201cC\u201d di Landolt (cerchi con una spaccatura presentata in diversi orientamenti) e al soggetto viene richiesto di localizzare la spaccatura della lettera. Pur essendo indicate per rilevare l'acutezza di risoluzione , le C di landolt sono tuttavia considerate come simboli per determinare l'acutezza visiva morfoscopica (ovvero, di riconoscimento).\nIl sistema elettivo per la determinazione di questo tipo di acutezza prevede spesso l'utilizzo di griglie ad onda quadra a diverso orientamento e risoluzione, ma anche ad onda sinusoidale.\nIl minimo risolvibile dipende da molti fattori, tra cui la sensibilit\u00e0 e la salute della retina, la bont\u00e0 e la precisione del sistema ottico oculare (cornea e cristallino).\nLa pi\u00f9 piccola distanza a cui due linee vengono percepite come separate viene chiamato minimo angolo di risoluzione o in inglese M.A.R. (Minimal Angle of Resolution). Solitamente il MAR viene misurato in secondi di arco. La minima risoluzione angolare \u00e8 intesa come l'inverso dell'angolo di minima risoluzione considerando solo lo spessore della linea.\nUtilizzando delle griglie la risoluzione angolare viene spesso indicata clinicamente in cicli per grado, cio\u00e8 quanti insiemi di bande scure e chiare sono presenti in un grado. Un ciclo comprende quindi sia una banda scura che una chiara.\nAcuit\u00e0 di Allineamento o localizzazione.\n\u00c8 il minimo spostamento spaziale percepibile tra due figure. \u00c8 anche denominata superacuit\u00e0, poich\u00e9 raggiunge valori molto elevati. L'acuit\u00e0 di Vernier o di nonio rappresenta la capacit\u00e0 di allineare due linee tra di loro. L'angolo esprime la distanza pi\u00f9 piccola tra due barre nere, affinch\u00e9 il soggetto identifichi un mancato allineamento.\nIl valore medio di questo tipo di acutezza \u00e8 molto elevato: circa 4-5 secondi d'arco.\nAltri tipi di acutezza visiva che si possono far rientrare in questa categoria sono la stereoacuit\u00e0, ovvero la misura della stereopsi o percezione della profondit\u00e0, e la rilevazione del tilt di una figura, ossia la capacit\u00e0 di apprezzare la verticalit\u00e0 di una linea.\nL'acutezza di questo gruppo pi\u00f9 utile a livello clinico \u00e8 quella di allineamento.\nAcutezza visiva morfoscopica o di riconoscimento.\n\u00c8 il tipo di acutezza visiva pi\u00f9 comunemente conosciuta e utilizzata. Esprime la capacit\u00e0 di riconoscere una determinata forma tra tante possibili (discriminazione), come ad esempio una lettera dell'alfabeto. La tabella che rappresenta i diversi simboli con diverse grandezze viene definita tavola ottotipica o tabella ottotipica e ogni simbolo viene definito ottotipo.\nPer riconoscere un simbolo sono necessarie molte capacit\u00e0 in pi\u00f9 rispetto all'acutezza di risoluzione, tra le quali la pi\u00f9 importante \u00e8 la conoscenza dei simboli utilizzati. A tal proposito sono infatti state create tabelle con lettere dell'alfabeto, numeri, simboli a diverso orientamento e simboli per bambini per ovviare ai problemi derivanti dalla mancata conoscenza dei simboli utilizzati.\nLa maggior parte degli ottotipi presenti in commercio e nei diversi studi di professionisti che misurano l'acutezza visiva sono improntati alla misura dell'acutezza visiva morfoscopica.\nAlcuni ottotipi presentano ottime caratteristiche psicofisiche per una corretta detezione degli stimoli (affollamento costante, stesso numero di simboli per tutte le righe, progressione logaritmica). Altri invece, pur essendo molto utilizzati clinicamente non possiedono le caratteristiche necessarie per una rilevazione scientifica dell'acutezza visiva\nSensibilit\u00e0 al contrasto.\nLa sensibilit\u00e0 al contrasto non \u00e8 un tipo di acutezza visiva; \u00e8 vero il contrario. L'acutezza visiva come normalmente si intende \u00e8 la misura della soglia della sensibilit\u00e0 al contrasto con un contrasto massimo del 100%.\nLa sensibilit\u00e0 al contrasto \u00e8 la capacit\u00e0 del sistema visivo di apprezzare il contrasto fotometrico, cio\u00e8 la differenza di luminosit\u00e0 che presentano due zone adiacenti.\nQuesto \u00e8 inteso per definizione come rapporto tra la differenza di luminosit\u00e0 di due aree e la loro somma (metodo CIE), definito anche come contrasto di Michelson o di modulazione.\nUn'altra formula che permette di esprimere il contrasto \u00e8 la formula del contrasto di Weber:\nOvviamente le due formule danno risultati diversi e devono essere specificate quando si esprime una misura del contrasto.\nLa visione \"normale\", 10/10 e oltre.\nL'acutezza visiva dipende principalmente da come la luce \u00e8 accuratamente focalizzata sulla retina, dall'integrit\u00e0 del substrato nervoso della retina e dall'interpretazione cognitiva del cervello (solo per alcuni tipi di acutezza).\nLa visione normale, come la si considera frequentemente, deriva dalla definizione di Snellen: \u201cLa capacit\u00e0 di riconoscere un ottotipo quando un suo dettaglio sottende un angolo di 1 minuto d'arco\u201d. Nelle varie unit\u00e0 di misura oftalmiche,equivale a 20/20 (Snellen), 6/6 (Snellen), 10/10 (Monoyer), 1.0 (decimale) o 0.0 logmar. \nConsiderando l'occhio come un sistema ottico statico e la luce come la radiazione elettromagnetica visibile, \u00e8 stato possibile calcolare il potere risolutivo dell'occhio umano. Il potere risolutivo di ogni sistema ottico \u00e8 definito come la capacit\u00e0 di produrre punti immagine pi\u00f9 piccoli possibile (indipendentemente dall'ingrandimento). Dalle leggi dell'ottica si pu\u00f2 appurare che da un punto oggetto non si crea mai un preciso punto immagine, ma sempre una figura di diffrazione (disco di Airy). Per essere percepiti separati, due punti immagine devono essere separati da una distanza almeno uguale o superiore al diametro stesso dell'immagine di diffrazione (criterio di Rayleigh). L'applicazione errata di questi parametri, trasportati al sistema oculare umano, tende a stabilire che la risoluzione massima \u00e8 approssimativamente quella citata da Snellen, cio\u00e8 due tratti per essere distinti devono essere separati da un primo d'arco (60 secondi d'arco). Ma infatti, queste considerazioni sono valide solo da un punto di vista teorico (che \u00e8 tra l'altro errato o incompleto) e vengono smentite clinicamente, in quanto il sistema visivo mediamente riesce a discriminare simboli ben pi\u00f9 piccoli dei 10/10 spesso citati. La maggior parte degli individui emmetropi o emmetropizzati tende ad esibire una acutezza visiva tra 12/10 e 18/10 osservando le tabelle di Snellen in laboratorio. Cos\u00ec, nella realt\u00e0, il valore dei 10/10 preso come riferimento, non corrisponde affatto all'acutezza visiva massima, ma solo al valore definito \u201ccut-off\u201d per una visione considerata normale. Gli individui che leggono in modo sfocato i vari caratteri corrispondenti a 10/10, avranno difficolt\u00e0 a svolgere i compiti richiesti dal proprio ambiente sociale e lavorativo.\nValutando acutezze inferiori a 10/10, \u00e8 possibile sospettare la presenza di lievi patologie oculari, incipienti, che attraverso un tempestivo controllo pi\u00f9 specifico, fatto dai diversi professionisti del campo oculistico, possono essere riconosciute molto precocemente.\nPurtroppo, l'errore di considerare l'acutezza 10/10 come il valore massimo, \u00e8 oramai radicato nella cultura popolare e non si sa quando si sia determinato, se da un'interpretazione errata del valore dato da Snellen (valore massimo rispetto al cut-off) o da alcune tavole ottotipiche che presentano come valore massimo una acutezza visiva di 10/10 (ancora molto presenti in diversi studi e tuttora in commercio). Quindi un soggetto che legge tutta questa tabella, crede di vedere perfettamente (cosa che non \u00e8 totalmente vera). Altres\u00ec, durante un esame visivo quando viene analizzata la condizione refrattiva non \u00e8 necessario ricorrere a tabelle che esprimano la massima acutezza visiva: si possono ottenere ottimi risultati nella valutazione refrattiva anche con tabelle con acutezza visiva limitata. L'acutezza visiva ha sempre un valore individuale e quindi soggettivo, tra l'altro variabile in base alle condizioni di test, sia della persona che dell'oggetto osservato. Considerando l'occhio umano in generale, la massima acutezza visiva possibile di un occhio sano, emmetrope (o emmetropizzato con lenti), \u00e8 di circa 20/10 ed il valore medio \u00e8 di 14/10 (o di circa 1.6). La massima acutezza visiva deve per\u00f2 essere misurata con tabelle speciali, poich\u00e9 non tutte le tabelle arrivano a tali valori, oppure tramite esami particolari che consentano una corretta misura psicofisica dell'acutezza visiva.\nLa maggior parte delle ametropie, se compensate perfettamente, possono restituire un'acutezza visiva di oltre 10/10; anzi, se si riesce a discriminare solo 10/10 si deve ipotizzare che vi sia qualche altro fattore che inficia una perfetta visione, oppure che la compensazione ottica in uso non consenta di raggiungere la massima acutezza possibile (molto scarsa qualit\u00e0 delle lenti o prescrizioni largamente errate).\nL'acutezza visiva non \u00e8 la sola abilit\u00e0 visiva necessaria per \u201cvedere bene\u201d: \u00e8 fondamentale che vi siano un'adeguata visione periferica, un ampio campo visivo, corretti movimenti oculari, un'adeguata funzione binoculare, un'accomodazione esente da problemi ed un sistema cognitivo in grado di decodificare e analizzare correttamente tutte le possibili informazioni. Per provare che l'acutezza visiva non \u00e8 la sola abilit\u00e0 visiva necessaria, si provi a girare per casa guardando attraverso un tubo, con un occhio solo. Saranno evidenti molti problemi, sia nell'analisi dello spazio che nella percezione delle distanze, e risulter\u00e0 spesso difficoltosa anche la lettura dei testi. La visione che si ha \u00e8 peggiore, nonostante l'acutezza visiva sia rimasta la stessa, poich\u00e9 vengono a mancare tutte le altre abilit\u00e0 precedentemente citate.\nLa frazione di Snellen e il calcolo della grandezza degli ottotipi.\nSecondo Snellen, la \u201cvisione normale\u201d \u00e8 la capacit\u00e0 dell'occhio umano di riconoscere un ottotipo quando esso sottende 5 minuti d'arco e quindi discriminare un singolo tratto della dimensione di 1 minuto d'arco, poich\u00e9 gli ottotipi sono creati da Snellen per essere inscritti in una griglia di 5x5 i cui singoli tratti compongono le diverse lettere.\nQuesta definizione di visione standard \u00e8 stata presa come riferimento per la costruzione di tutte le altre grandezze degli ottotipi.\nDifatti, un determinato valore di acutezza visiva (3/10; 20/40 ecc\u2026) viene correttamente definito da Snellen come:\nAcutezza visiva = Distanza a cui il test viene eseguito, diviso la distanza a cui il dettaglio della lettera del test sottende un angolo di 1 primo di arco (e quindi la notazione 1')\nLa \u201cfrazione di Snellen\u201d viene utilizzata per la determinazione dell'acutezza visiva e rimane tale (come frazione) anche nella notazione cartacea Monoyer (3/10, 12/10 ecc\u2026), una delle pi\u00f9 utilizzate, almeno in Italia. Altre notazioni indicano l'acutezza visiva in ventesimi, in decimi e in sesti.\nOsservando la formula teoricamente sarebbe sufficiente una singola lettera e variare la distanza di esecuzione del test per ottenere angoli di visione differenti, cio\u00e8 mantenere fisso il denominatore e cambiare il numeratore. Anche se valida, questa procedura all'atto pratico risulta molto scomoda poich\u00e9 richiederebbe spazi molto ampi per poter raggiungere contemporaneamente valori bassi e alti di acutezza visiva. Inoltre il soggetto dovrebbe continuamente variare la distanza di esecuzione del test, poco agibile clinicamente.\nClinicamente \u00e8 pi\u00f9 utile variare la grandezza delle lettere e mantenere fissa la distanza di esecuzione del test.\nNonostante ci\u00f2, la formula per il calcolo dell'acutezza visiva rispetto alle dimensioni del singolo ottotipo rimane la medesima e pertanto \u00e8 possibile utilizzarla a patto di calcolare per ogni ottotipo la distanza a cui l'ottotipo stesso sottende 5'.\nI calcoli da effettuare sono quindi molteplici e consideriamo ora le seguenti misure:\nE l'inversa:\nUn ottotipo \u00e8 uguale a 5 volte il suo singolo tratto. Quindi il singolo ottotipo sottende un angolo di 5'\nunendo le formule:\n\u00c8 possibile calcolare l'acutezza visiva di un ottotipo di qualsiasi dimensione H1 ad una particolare distanza D.\nAllo stesso modo con una formula inversa \u00e8 possibile calcolare l'altezza dell'ottotipo per creare tabelle ottotipiche per qualsiasi distanza:\ne semplificando, visto che si sta calcolando l'acutezza visiva normale (AV = 10/10) e\notteniamo la formula semplificata:\nSe applichiamo le classiche distanze di esame di 3\u00a0m e 5\u00a0m avremo che la lettera dei 10/10 \u00e8 alta:\nAllo stesso modo \u00e8 possibile ricavare tutti i valori di acutezza possibile considerando che quelli effettivamente utili vanno da 0,5/10 a 20/10.\nAd esempio, l'altezza di un ottotipo per la valutazione dell'acutezza visiva di 4/10 a distanza di 3\u00a0m risulta essere di:\nformula_14\nUtilizzo a distanze differenti da quelle indicate.\nSe si sta utilizzando una distanza di esecuzione del test diversa da quella indicata nella tabella i simboli utilizzati sono ugualmente validi a patto di tener conto della nuova distanza di utilizzo e ricalcolare i valori rispetto a quelli originari (ad esempio tabella per 5 metri utilizzata a 4 metri).\nVariare la distanza di esecuzione risulta anche utile nel caso in cui la sensibilit\u00e0 della tabella sia troppo alta (effetto pavimento) o troppo bassa (effetto soffitto).\nSe il soggetto non riesce a leggere nemmeno una lettera la sensibilit\u00e0 della tabella \u00e8 troppo elevata e gli stimoli sottendono un angolo troppo piccolo. Per aumentare l'angolo \u00e8 possibile diminuire la distanza di esecuzione, portandola ad esempio da 3\u00a0m a 1,5\u00a0m. In questo caso l'acutezza visiva effettiva pu\u00f2 essere calcolata utilizzando questa formula:\nDove\nLa tabella di Snellen.\nLa tabella classica di Snellen (visibile ad inizio pagina) \u00e8 stampata con 11 linee di acutezza. La prima linea consiste in una grande lettera E. Successivamente il numero di lettere per riga aumenta e diminuiscono le dimensioni. Il paziente svolge il test coprendosi un occhio e leggendo le lettere cominciando dalla E pi\u00f9 grossa. La pi\u00f9 piccola linea che pu\u00f2 essere letta rappresenta l'acutezza visiva in quell'occhio.\nSolo le 9 lettere: C, D, E, F, L, O, P, T, Z sono utilizzate nella tabella tradizionale di Snellen.\nA Snellen sono state rivolte diverse critiche riguardanti la struttura della sua tabella ottotipica. La prima critica rivolta riguarda la progressione degli ottotipi che penalizza le acutezze visive basse.\nInfatti le dimensioni delle lettere di ogni riga derivano da quelle della prima riga mediante semplice divisione per il numero della riga stessa: la seconda riga ha caratteri di dimensione met\u00e0 di quelli della prima, la terza di dimensioni un terzo, ecc.\nSi ottiene ad esempio che il passaggio da 1 a 2 decimi comporta una riduzione di acutezza visiva di 5 minuti di grado, mentre quello tra 9 e 10 decimi di un solo minuto di grado.\nL'altra critica riguarda la presenza di un diverso numero di lettere per riga tra le prime e le ultime righe. Non vi \u00e8 pertanto un affollamento costante fra gli ottotipi (distanza interottotipica) e il riconoscimento delle lettere \u00e8 condizionato dalla presenza di poche o tante lettere per riga\nOttotipo.\nGli ottotipi sono i singoli stimoli utilizzati nella quantificazione dell'acutezza visiva. Ve ne sono di molteplici e possono essere raggruppati in diverse categorie.\nFisiologia.\nL'acutezza visiva \u00e8 definita come la capacit\u00e0 dell'occhio umano di risolvere dettagli fini.\nPer ottenere questo, il sistema diottrico dell'occhio deve proiettare un'immagine sulla fovea, la regione pi\u00f9 centrale della macula che presenta la maggiore densit\u00e0 di fotorecettori cosiddetti coni che permettono la massima risoluzione e la visione dei colori.\nL'acutezza visiva e la percezione del colore, nonostante siano mediate dalle stesse cellule (coni), sono funzioni fisiologiche totalmente indipendenti l'una dall'altra, i cui difetti e anomalie non sono correlati. \nLa corteccia visiva primaria \u00e8 la parte pi\u00f9 posteriore (occipitale) della corteccia cerebrale ed \u00e8 responsabile della prima elaborazione degli stimoli visivi. I dieci gradi centrali della visione (all'incirca l'estensione della macula) sono rappresentati nella corteccia visiva primaria (denominata V1 o area 17) secondo la divisione citoarchitettonica di Broadmann) da circa il 60% dell'area stessa.\nLa luce viaggia dal punto di fissazione alla fovea attraverso una linea immaginaria denominata asse visivo. Le strutture che deve attraversare la luce lungo l'asse visivo per giungere ai fotorecettori sono nell'ordine: film lacrimale, cornea, camera anteriore, pupilla, cristallino, umor vitreo e strato nervoso della retina. Eccetto la pupilla dell'iride, che \u00e8 solo un foro e quindi la luce non deve attraversare qualcosa di diverso dal umor acqueo presente in quella zona, e la retina, ognuna di queste \"strutture\" \u00e8 responsabile di un determinato fattore di rifrazione, che nell'insieme calcola un valore totale di circa 62 diottrie (in media). La lunghezza focale dell'occhio umano emmetrope \u00e8 in media di 16,2 mm. \nOltre la retina vi \u00e8 l'epitelio pigmentato, uno strato scuro che assorbe la luce e permette di ridurre i riflessi all'interno dell'occhio. In concomitanza a questo, per aiutare il cervello all'eliminazione dei riflessi interni, come rumori e disturbi dell'osservazione, c'\u00e8 anche l'estensione della retina oltre i 180 gradi della semisfera, in grado di portare i dati utili.\nStoria.\nPrima del 1850 ci sono alcuni riferimenti alla misurazione dell'acutezza di visione come la capacit\u00e0 di risolvere stelle doppie. Nel 1623 Daca de Valdes ha descritto un metodo basato sulla capacit\u00e0 di risolvere i semi di senape\nNel 1854 Eduard von Jaeger pubblic\u00f2 un set di tabelle campione per indagare la visione. Queste tabelle furono pubblicate in tedesco, francese, inglese e in altre lingue.\nNel 1861 Franciscus Donders coni\u00f2 il termine Acuit\u00e0 visiva per descrivere la \u201csharpness of vision\u201d e la defin\u00ec come il rapporto tra il risultato del soggetto e il risultato medio della popolazione.\nNel 1862 Hermann Snellen pubblic\u00f2 la sua famosa tabella di lettere, costruita con caratteri speciali, non essendo quelli normali soddisfacenti. I nuovi caratteri utilizzati da Snellen per l'indagine dell'acutezza visiva furono definiti \u201cottotipi\u201d.\nQuesto fu un passo cruciale verso la standardizzazione degli ottotipi e una precisa definizione psicofisica dell'acuit\u00e0 visiva. Snellen defin\u00ec la \u201cvisione normale\u201d come la capacit\u00e0 dell'occhio umano di riconoscere un ottotipo quando esso sottende 5 minuti d'arco e quindi discriminare un singolo tratto della dimensione di 1 minuto d'arco. Il contributo di Snellen fu significativo e contribu\u00ec ad un grosso miglioramento nella misurazione dell'acutezza visiva.\nNel 1875 Snellen cambi\u00f2 il sistema di misurazione da piedi a metri (da 20/20 a 6/6). Attualmente la misurazione in ventesimi \u00e8 utilizzata negli Stati Uniti, mentre quella in sesti \u00e8 utilizzata in Inghilterra.\nSempre nel 1875 Ferdinand Monoyer propone di sostituire la frazione di Snellen con il decimale equivalente (10/10).\n(es. 20/40 = 0,5, 6/12 = 0,5, 5/10 = 0,5). La notazione decimale \u00e8 pi\u00f9 semplice e consente di comparare i diversi valori di acutezza visiva rilevati a distanze diverse.\nNel 1888 Edmund Landolt propose la \u201cC\u201d come in un simbolo in cui si ha la sola variazione dell'orientamento. Il simbolo \u00e8 costruito in una matrice di 5x5 che, nell'acutezza di 1.0 sottende un angolo di 5' e l'apertura sottende 1' d'arco e pu\u00f2 essere posizionata in alto, in basso, a destra oppure a sinistra. Questi simboli furono creati per eliminare il problema del diverso riconoscimento delle lettere dell'alfabeto di Snellen. L'ottotipo di Landolt, che \u00e8 stato accreditato come standard, ha avuto un .\nNel 1959 Louise Sloan disegn\u00f2 una nuova tabella ottotipica con 10 lettere. Tutte le righe avevano lo stesso numero di lettere in modo da eliminare il problema della diversa leggibilit\u00e0. Sloan propose una nuova notazione: l'acutezza visiva standard di base (1.0/20/20) rappresenta l'abilit\u00e0 di riconoscere una determinata lettera standard e le diverse dimensioni hanno una progressione logaritmica e non pi\u00f9 geometrica.\nNel 1976 Ian Bailey e Jan Lovie pubblicarono una nuova tabella con un nuovo layout: cinque lettere per ogni riga e lo spazio tra le lettere e le diverse righe \u00e8 uguale alla dimensione delle lettere stesse. Questo metodo permise di controllare perfettamente l'affollamento (distanza fra un carattere e il successivo) mantenendolo perfettamente al 100% (in riferimento alle dimensioni delle lettere). L'utilizzo di 5 simboli per riga permise inoltre di verificare meglio gli errori rispetto ad una denominazione casuale. Nel complesso questa tabella ha l'aspetto di un triangolo rovesciato con le lettere pi\u00f9 grandi in alto e risulta molto pi\u00f9 larga rispetto alle normali tabelle. Come per le tabelle create da Sloan venne utilizzata la progressione logaritmica per poter mantenere costante la dimensione tra una riga e la successiva.\nNel 1976 Lea Hyv\u00e4rinen cre\u00f2 dei simboli per ottotipi usando delle figure semplici: una mela, una casa, un quadrato e un cerchio per misurare l'acutezza visiva in bambini molto piccoli.\nQuesti simboli anche se sottendono una dimensione leggermente diversa tra di loro, sono stati studiati per presentare la medesima leggibilit\u00e0 e molti studi scientifici confermano la bont\u00e0 di questi ottotipi.\nLe tabelle per l'acutezza visiva LEA possono essere utilizzate con bambini a partire dai 3-4 anni.\nNel 1976 Hugh Taylor utilizz\u00f2 questo design per costruire una tabella \"Tumbling E\" per analfabeti e con questa studi\u00f2 l'acutezza visiva degli aborigeni australiani.\nNel 1982 Rick Ferris et al. del National Eye Institute scelsero il layout delle tabelle Bailey-Lovie, con le lettere di Sloan come metodo standard per la misurazione dell'acutezza visiva per lo studio ETDRS, trattamento precoce della retinopatia diabetica (Early Treatment of Diabetic Retinopathy Study). Queste tavole sono state utilizzate come standard in molti studi clinici successivi e sono state diffuse sempre pi\u00f9 ai professionisti per prendere confidenza con il nuovo layout e la progressione. I dati del ETDRS sono stati utilizzati per selezionare le combinazioni di lettere che danno in ogni riga la stessa difficolt\u00e0 media, senza l'utilizzo di tutte le lettere su ogni riga.\nNel 1984 l'International Council of Ophthalmology approva i nuovi standard per la misurazione dell'acutezza visiva includendo tutte le caratteristiche menzionate.\nTrascrizione dell'acutezza visiva.\nLa misurazione dell'acutezza visiva avviene valutando il riconoscimento corretto e la grandezza delle lettere o di altri simboli poste sulla tabella, siano esse E, C (Landolt), Lettere di Snellen o simboli di vario tipo. Le tecniche pi\u00f9 recenti tengono in considerazione anche gli errori commessi.\nNei diversi paesi l'acutezza visiva \u00e8 annotata come una frazione, in altri come in un numero decimale.\nSe annotata come frazione essa pu\u00f2 essere riferita ai metri, piedi o frazione decimale:\nse vengono utilizzati i piedi come unit\u00e0 di misura la frazione espressa \u00e8 in ventesimi (20/20); utilizzando i metri \u00e8 espressa in sesti (6/6); nel sistema Monoyer l'acutezza \u00e8 definita come frazione della grandezza del singolo tratto della C di Landolt (misurato in primi) identificata correttamente.\nLogMAR \u00e8 un altro tipo di scala utilizzato comunemente e si basa sul logaritmo del minimo angolo di risoluzione (Minimal Angle of Resolution).\nIl sistema Logmar \u00e8 spesso associato ad un diverso sistema di progressione della grandezza degli ottotipi cio\u00e8 quello logaritmico. Nonostante una confusione terminologica la progressione logaritmica degli ottotipi ha una maggiore linearit\u00e0.\nLa classica progressione degli ottotipi, cio\u00e8 la scala geometrica, prevede appunto che il cambiamento della grandezza degli ottotipi segua una progressione matematica o geometria secondo la legge di Snellen. Considerando anche i valori normalmente riportati nelle tabelle si ha la classica successione 1, 2, 3 ecc\u2026 decimi.\n\u00c8 facile intuire per\u00f2 che il cambiamento di acutezza tra 1 e 2 decimi \u00e8 molto maggiore di quello esistente tra 9 e 10 decimi.\nA questo sopperisce la scala logaritmica in cui \u00e8 mantenuta costante la progressione degli ottotipi e per questo \u00e8 definita come lineare.\nQuesta scala \u00e8 usata molto poco in ambito clinico e molto in ambito di ricerca per le propriet\u00e0 matematiche e statistiche che possiede.\n\u00c8 possibile utilizzare tabelle ottotipiche a progressione logaritmica (e ad affollamento costante) e utilizzare comunque per la notazione una qualsiasi scala. Infatti \u00e8 possibile fare trasposizioni ed equivalenze fra le diverse scale di notazione utilizzate. Anche se poco utilizzate clinicamente si possono utilizzare anche la dimensione del minimo angolo di risoluzione (MAR) oppure le dimensioni delle griglie in cicli per grado.\nQuando l'acutezza visiva \u00e8 minore del pi\u00f9 grande simbolo della tabella oppure si vuole realizzare una misura pi\u00f9 precisa si pu\u00f2 avvicinare la tabella e ricalcolare poi l'acutezza visiva in base alla nuova distanza di utilizzo.\nSe il paziente non riesce a leggere comunque nessuna lettera si pu\u00f2 testare l'acutezza visiva nel modo seguente:\nL'annotazione dell'acutezza visiva viene effettuata tenendo in considerazione la distanza di esecuzione (vicino o lontano), l'occhio esaminato, se vi sono mezzi correttivo e di che tipo (lenti e occhiali).\nPer una perfetta e precisa registrazione sono quindi necessarie diverse informazioni:\nQuindi, ad esempio, l'acutezza visiva a distanza dell'occhio destro, senza correzione di 20/60 e con il foro stenopeico di 20/25 risulta trascritta come:\nOppure, acutezza visiva a distanza, Occhio sinistro, conta delle dita senza correzione e 20/100 con il foro:\nOppure, acutezza visiva da vicino, con correzione, che rimane la medesima con il foro:\nPer una maggior chiarezza quando vengono usati particolari ottotipi con numeri lettere o simboli \u00e8 bene indicare anche il tipo di ottotipo utilizzato:\n\u00c8 preferibile utilizzare per capire fino a dove il soggetto riesce a leggere un simbolo + di fianco all'acutezza visiva per segnalare che sono state lette anche dei simboli della riga successiva e\u00a0\u2013 se vengono saltati dei simboli della riga letta.\nUna riga viene considerata letta quando vengono riconosciuti correttamente la met\u00e0 dei simboli presenti sulla riga pi\u00f9 uno.\nLccOU 10/10 ++\nMisurazione.\nClinicamente l'acutezza visiva viene misurata sia monocularmente che binocularmente con un ottotipo specifico per lontano ed uno per vicino e con l'ausilio di una paletta occlusoria per coprire l'occhio non testato.\nLa procedura prevede la misurazione dell'acutezza visiva dell'occhio destro coprendo con l'occlusore il sinistro. Successivamente viene misurata l'acutezza visiva dell'occhio sinistro e binoculare.\n\u00c8 sconsigliato l'uso della mano per evitare che il paziente guardi attraverso le dita e di mantenere l'occhio chiuso con le dita per evitare pressioni che possano alterare provvisoriamente la superficie oculare.\nUno schema riassuntivo sulla procedura da seguire \u00e8 il seguente:\nConsiderazioni sulla misurazione dell'acutezza visiva.\nLa misurazione dell'acutezza visiva \u00e8 molto di pi\u00f9 del semplice riconoscimento degli ottotipi. Il paziente deve essere cooperativo, conoscere gli ottotipi, deve riuscire a comunicare con l'esaminatore ecc\u2026 Se uno o pi\u00f9 di questi fattori \u00e8 compromesso la misurazione effettuata non corrisponde alla reale acutezza visiva del paziente. Ad esempio si pensi ad un bambino molto attivo che non riesce a mantenere un buon livello di attenzione per tutta la durata del test. Una eventuale ridotta acutezza visiva pu\u00f2 essere causata da una scarsa cooperazione e una bassa attenzione.\nIn casi estremi, essendo l'acutezza visiva un test soggettivo, non pu\u00f2 essere misurata.\nQuando sono presenti alterazioni della consapevolezza, alterazioni dello stato mentale, della percezione della realt\u00e0, intossicazioni, ecc\u2026 la misurazione dell'acutezza visiva potrebbe essere di aiuto per l'indagine clinica ma lo stesso stato di disabilit\u00e0 non permette un efficace rilievo dell'acutezza visiva.\nI disturbi specifici di apprendimento possono influire sul corretto riconoscimento dei simboli e pertanto pregiudicare la validit\u00e0 del test. A tale scopo sono state create tabelle basate su simboli che non vengono influenzati da tali disturbi.\nVariabili come la grandezza della pupilla, l'adattamento alla luce ambientale, la durata della presentazione, il tipo di ottotipi utilizzati, l'interazione con i contorni adiacenti, cio\u00e8 l'affollamento, possono influire sull'acutezza visiva.\nIn pazienti con condizioni speciali, per esempio con disabilit\u00e0, e in bambini in et\u00e0 preverbale, non essendo possibile usare le lettere standard si possono utilizzare le seguenti tecniche per stimare l'acutezza visiva:\nSecondo lo standard BS 4274:1968 (British Standards Institution) \u00abLa luminosit\u00e0 minima per ottenere un'ottimale visibilit\u00e0 della tabella posta in interni \u00e8 480 lx\u00bb.\nLa misura dell'acutezza visiva \u00e8 una determinazione psicofisica di questa caratteristica, pertanto devono essere applicati tutti i criteri e le considerazioni proprie delle scienze della misurazione. Le caratteristiche fisiche dello stimolo: luminosit\u00e0, contrasto, risoluzione angolare, tempo di presentazione, temperatura cromatica, ingrandimento dei mezzi ottici, ecc. costituiscono la parte fisica della misurazione, mentre la parte percettiva e cognitiva rappresentano la parte psicologica(attendibilit\u00e0, validit\u00e0, presentazione casuale, riconoscimento, analisi statistica, teoria della detezione del segnale).\nSono quindi necessarie varie tecniche per effettuare al meglio questo tipo di misurazione.\nIpovisione e cecit\u00e0.\nLe definizioni legali della riduzione della funzione visiva sono legate principalmente all'acutezza visiva e sono proposte da enti internazionali.\nL'Organizzazione Mondiale della Sanit\u00e0 propone la distinzione tra:\nIntroduce cinque categorie, utilizzando come parametro soltanto l'acutezza visiva.\nLe prime due categorie si riferiscono all'ipovisione; le altre tre alla cecit\u00e0.\nIn alcuni Paesi la definizione legale di cecit\u00e0 include la riduzione del campo visivo a meno di 10 o 20 gradi al punto pi\u00f9 ampio, anche in presenza di acutezza visiva normale. In questi casi il dato viene presentato separatamente."}
{"id": "564827", "revid": "466539", "url": "https://it.wikipedia.org/wiki?curid=564827", "title": "Daniele Liotti", "text": "Biografia.\nDopo un breve inizio come calciatore, prende parte come figurante speciale alla trasmissione televisiva \"Primadonna\" di Gianni Boncompagni su Italia 1. Nel 1995 esordisce come attore lavorando nella miniserie televisiva \"Non parlo pi\u00f9\". Nel cinema esordisce nella commedia \"Bidoni\", ma la notoriet\u00e0 arriva con la commedia \"Cresceranno i carciofi a Mimongo\" di Fulvio Ottaviano, dove lavora in coppia con l'amico Valerio Mastandrea. Stesso duo e medesimo regista per \"Abbiamo solo fatto l'amore\" del 1998. Lavora come protagonista in altre commedie come \"Stressati\", \"Finalmente soli\" e \"I fobici\". Incomincia a lavorare anche per produzioni straniere: in Argentina recita in \"Bajo Banderas - Oltre la giustizia\", il suo primo film drammatico e in Germania in \"Broken Hearts\".\nAlterna i suoi lavori tra cinema e fiction televisive, recita in \"La quindicesima epistola,\" \"Operazione Odissea\" con Luca Zingaretti, \"I giorni dell'amore e dell'odio, Cefalonia\". Nel 2000 presta la sua voce nel doppiaggio del film di animazione \"Dinosauri\" prodotto dalla Walt Disney. Nel 2001 si apre al mercato spagnolo, dove \u00e8 molto richiesto, e interpreta il re Filippo il bello in \"Giovanna la pazza\" (film vincitore del Premio Goya) di Vincent Aranda con Pilar L\u00f3pez De Ayala, e un omosessuale in \"Piedras\" di Ram\u00f3n Salazar, con \u00c1ngela Molina, film in concorso al Festival del Cinema di Berlino. \nSeguono \"Streghe verso nord\" di Giovanni Veronesi, \"La vita come viene\" di Stefano Incerti, con Stefania Rocca, Claudio Santamaria, Alessandro Haber, e le fiction religiose \"Sant'Antonio di Padova\" e \"Don Gnocchi - L'angelo dei bimbi\". Partecipa anche al film internazionale \"Il dottor \u017divago\" di Giacomo Campiotti, al fianco di Keira Knightley e Sam Neill.\nNel 2002 \u00e8 il protagonista de \"Il fuggiasco\" di Andrea Manni, con l'attore portoghese Joaquim de Almeida, pellicola girata tra Italia, Messico e Francia, che racconta il caso giudiziario dello scrittore Massimo Carlotto, accusato di omicidio nel 1976; per questa interpretazione nel 2003 vince il Globo d'oro come miglior attore e altri riconoscimenti. Ritorna poi con il remake \"Il bell'Antonio\" di Maurizio Zaccaro, in cui interpreta il ruolo del protagonista che negli anni '60 fu del grande Marcello Mastroianni.\nNel 2006 \u00e8 in teatro nella commedia \"Pi\u00f9 vera del vero\". Nello stesso anno \u00e8 protagonista della miniserie in due puntate \"L'amore e la guerra\", regia di Giacomo Campiotti, con Martina Stella. Nel 2007 \u00e8 protagonista di due successi televisivi: \"L'inchiesta\" di Giulio Base con Dolph Lundgren, Max von Sydow, e Murray Abraham, e \"Il capo dei capi\" di Enzo Monteleone e Alexis Sweet, che racconta la vita di Tot\u00f2 Riina. Nel 2008 \u00e8 ancora protagonista in Spagna nel lungometraggio \"La Herencia Valdemar\" a cui segue \"Scontro di civilt\u00e0 per un ascensore a Piazza Vittorio\" (2009) di Isotta Toso, con Kasia Smutniak. Nel 2012 veste i panni del celebre brigante lucano Carmine Crocco nella miniserie televisiva \"Il generale dei briganti\" di Paolo Poeti.\nNel 2014 partecipa al film \"Tutta colpa di Freud\", con Marco Giallini, Vittoria Puccini e Anna Foglietta ed \u00e8 anche il protagonista maschile della pellicola spagnola \"Perdona si te llamo amor\", remake della versione italiana con Raoul Bova, tratto dal romanzo di Federico Moccia \"Scusa ma ti chiamo amore\". Sempre nello stesso anno lo ritroviamo su Rai 1 nella fiction \"Un'altra vita\", al fianco di Vanessa Incontrada.\nNel 2015 veste i panni del cattivissimo Claudio Sabatini in \"Squadra Mobile\", fiction di Canale 5, che riprende a raccontare le vicende del famoso commissario Ardenzi di \"Distretto di Polizia\", a cui il personaggio di Daniele dar\u00e0 filo da torcere.\nNel 2017, \u00e8 uno dei 4 giudici di \"Amici di Maria De Filippi\". Nello stesso anno entra nel cast di una fiction di punta della Rai, \"Un passo dal cielo\", prendendo il posto del protagonista Terence Hill come comandante della forestale e amico di Vincenzo.\nVita privata.\nDaniele Liotti \u00e8 da tempo testimonial dell'onlus Parent Project, associazione attiva nella lotta della distrofia muscolare di Duchenne e Becker. Ha due fratelli, Marco e Roberto Liotti, entrambi cantanti. In particolare Marco, fondatore del gruppo musicale FiftyFifty, \u00e8 autore di singoli che hanno riscosso in Italia un discreto successo. Ha due figli avuti dall'attuale compagna, Cristina D'Alberto Rocaspana."}
{"id": "564828", "revid": "1124164", "url": "https://it.wikipedia.org/wiki?curid=564828", "title": "Museo donizettiano", "text": "Il Museo donizettiano \u00e8 situato a Bergamo (Citt\u00e0 Alta) nel palazzo della Misericordia Maggiore di via Arena, antica sede dell'Istituto musicale Gaetano Donizetti, e allestito nella sala che era la sala Consiliare della Congregazione della Misericordia Maggiore.\nStoria.\nAperto al pubblico nel 1906 per onorare la memoria di Gaetano Donizetti (Bergamo, 1797 - ivi, 1848), contiene ed espone diversi cimeli donizettiani tra i quali spiccano, oltre a una nutrita serie di autografi, gli arredi della stanza in cui l'artista mor\u00ec.\nI cimeli provengono inizialmente dalla collezione della baronessa Giovanna Ginevra Rota Basoni Scotti; a questi ne sono stati aggiunti molti altri provenienti dalla Biblioteca civica Angelo Mai, notevole fu il lavoro di raccolta di oggetti e spartiti ad opera di \nGuido Zavadini, che ne stil\u00f2 il primo catalogo nel 1936.\nIl percorso espositivo si divide in diverse sezioni, dalle origini e nascita fino alla sua morte, con una ricca serie di ritratti, partiture e strumenti musicali che ne completano la rassegna espositiva."}
{"id": "564832", "revid": "125371764", "url": "https://it.wikipedia.org/wiki?curid=564832", "title": "Sim\u00f3n D\u00edaz", "text": "Biografia.\nDurante la sua infanzia, Simon Diaz ha lavorato nella fattoria Guabina (Hato Guabina). Suo padre, il maestro Juan e sua madre, Do\u00f1a Maria, decidono di lasciare questo villaggio coperto di malattie. La famiglia vive quindi a Turmero, Maracay, Magdaleno e Villa de Cura, per trovare una vita migliore; ma il padre di Simon muore a Villa de Cura. Il giovane Simon deve quindi lavorare e trasferirsi con la sua famiglia a San Juan de los Morros.\nSimon Diaz ha lavorato nel gruppo musicale di Siboney. All'et\u00e0 di vent'anni, si \u00e8 trasferito a Caracas e ha iniziato i suoi studi musicali presso la Graduate School of Music, dove ha acquisito una vasta conoscenza della musica e imparato a suonare diversi strumenti. Ha iniziato la sua carriera su Venevision TV con il suo spettacolo La Quinta de Simon che lo render\u00e0 famoso. Successivamente, ha lavorato come conduttore radiofonico su Radio Caracas.\nTra le sue canzoni pi\u00f9 celebri \"Caballo Viejo\", che racconta l'amore di un uomo maturo che non ha tempo da perdere."}
{"id": "564834", "revid": "729019", "url": "https://it.wikipedia.org/wiki?curid=564834", "title": "\u0160turm", "text": "Il missile controcarro sovietico 9K114 \u0160turm ha come nome in codice NATO AT-6 Spiral.\nIn servizio dal 1978 su elicotteri Mil Mi-24 'Hind \u00c8' ed 'F'. \u00c8 stato il primo missile anticarro elilanciato a superare la velocit\u00e0 del suono."}
{"id": "564840", "revid": "729019", "url": "https://it.wikipedia.org/wiki?curid=564840", "title": "Kobra (missile)", "text": "Il 9K112 Kobra (nome in codice NATO: AT-8 Songster) \u00e8 un missile anticarro sovietico. Si tratta di un sistema missilistico lanciabile come munizione per il cannone da 125 mm da parte di carri armati dei tipi T-64, T-72, T-80 e T-90. Introdotto nel 1981, \u00e8 in grado di perforare corazze di spessore compreso tra 445 (se piatta) a 550 mm (se inclinata). Il sistema di guida \u00e8 di tipo SACLOS, che consente una precisione dell'80% su bersagli della dimensione di un carro armato. La gittata massima \u00e8 di 4.000 m"}
{"id": "564841", "revid": "729019", "url": "https://it.wikipedia.org/wiki?curid=564841", "title": "Metis (missile)", "text": "Il 9K115 Metis (meticcio. nome in codice NATO: AT-7 Saxhorn) \u00e8 un missile anticarro portatile sovietico da 1\u00a0km di gittata. Esso non \u00e8 particolarmente diffuso, una via di mezzo tra i missili medi e i razzi RPG, ma \u00e8 stato pensato come \"un missile al costo di un razzo\". Esso ha largamente mantenuto la promessa, anche se i sovietici si sono accorti che il calibro era leggermente inferiore al desiderato, contro i carri moderni."}
{"id": "564848", "revid": "16819", "url": "https://it.wikipedia.org/wiki?curid=564848", "title": "Variabili casuali", "text": ""}
{"id": "564849", "revid": "6923", "url": "https://it.wikipedia.org/wiki?curid=564849", "title": "Kastet", "text": "La generazione di missili radioguidati lanciabili da elicotteri o da carri armati, divenne presto assai obsoleta dall'avvento dei sistemi di guida laser, meno vulnerabili. Per i carri T-55 AM2B, i BMP-3, i carri T-62 e i cannoni T-12 venne pensato il missile Kastet (nome in codice NATO: AT-10 Stabber), capace di estenderne le capacit\u00e0 di fuoco preciso fino ad oltre 4\u00a0km. La guida era laser su fascio direttore."}
{"id": "564851", "revid": "6923", "url": "https://it.wikipedia.org/wiki?curid=564851", "title": "Refleks", "text": "Il successore del missile AT-8 era il Refleks (nome in codice NATO: AT-11 Sniper) quest'arma, introdotta nel 1986, come arma per carri T-80 e T-72 ultimi modelli. \u00c8 dotato di: Guida laser, velocit\u00e0 supersonica e guida laser su fascio."}
{"id": "564854", "revid": "729019", "url": "https://it.wikipedia.org/wiki?curid=564854", "title": "Metis-M", "text": "Il Metis-M (GRAU 9K115-2. Nome in codice NATO: AT-13 Saxhorn-2) \u00e8 un missile anticarro. Si tratta della versione migliorata e potenziata del 9K115 Metis (AT-7 Saxhorn), con gittata di 1,5\u00a0km e testata da 130mm che lo rende molto pi\u00f9 potente. In produzione dagli anni '90, quindi post-sovietico.\nSviluppo.\nQuesta versione potenziata dal Metys \u00e8 stata realizzato per la fanteria allo scopo di potersi difendere dall'attacco dei carri armati di nuova generazione che impiegano corazze reattive.\nTecnica.\nIl lanciamissili impiega due tipologie di ordigni da 155\u00a0mm. Uno a punta cava, impiegato contro i mezzi corazzati, e uno con una testata esplosiva carica di liquido infiammabile, utilizzata per sopprimere piccole postazioni armate e veicoli da combattimento leggeri.\nCome organo di mira, \u00e8 possibile utilizzare un mirino dotato di visore termico.\nIl missile, prima di essere espulso dal tubo di lancio, aumenta la potenza del proprio sistema di propulsione prima di attivarlo. Per evitare di essere colpiti dalla fiammata conseguente, \u00e8 necessario lasciare 2 metri di spazio libero dietro il tubo di lancio.\n\u00c8 possibile impiegare il lanciarazzi in posizione sdraiata o in piedi, oltre a poterlo montare su di un supporto per l'impiego nelle trincee."}
