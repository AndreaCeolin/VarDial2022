{"id": "537525", "revid": "125447337", "url": "https://it.wikipedia.org/wiki?curid=537525", "title": "Giampaolo Mazza", "text": "Carriera.\nClub.\nNella carriera agonistica ha giocato nel ruolo di centrocampista in numerose squadre italiane e sammarinesi: Santarcangiolese, A.C. San Marino, Riccione, Cattolica, Forlimpopoli, Calcinelli, Serenissima, Murata, Tre Fiori, Cosmos.\nNazionale.\nA livello internazionale vanta solo una limitata esperienza poich\u00e9 al tempo la Federazione Sammarinese Giuoco Calcio non era ancora membro FIFA n\u00e9 UEFA, ma ha comunque disputato i Giochi del Mediterraneo in Siria.\nLa sua prima partita con la maglia della Nazionale sammarinese \u00e8 stata l'esordio semi-ufficiale della rappresentativa, contro la formazione Olimpica canadese, in un incontro terminato 1-0 per i nordamericani.\n\u00c8 sceso in campo anche nelle partite dei Giochi del Mediterraneo, precisamente in: Libano-San Marino 0-0, Siria-San Marino 3-0 e Turchia-San Marino 4-0.\nAllenatore.\nDopo il ritiro, Mazza ha intrapreso la carriera da allenatore. Tra le squadre da lui allenate ci sono il San Marino Calcio (1989-1990 e 1996-1997), il Riccione (1990-1991), l'Asar Riccione (1993-1996), l'Argentana (1997-1998), il Cattolica (2000-2001), il Misano (2001-2003), il Verucchio (2003-2006), il Cesenatico (2006-2008), Verucchio (2008-2009), Riccione (2009-2010).\nNella sua carriera ha ottenuto 6 promozioni con San Marino, Asar Riccione, Cattolica, Verucchio (2) e Cesenatico.\nIl 10 ottobre 1998 esordisce come allenatore della nazionale sammarinese nelle Qualificazioni agli Europei 2000 nella partita contro Israele. \nAlla guida della Nazionale ha ottenuto un pareggio in gare ufficiali per 1-1 contro la Lettonia (Riga, 25 aprile 2001) e pu\u00f2 vantare l'unica vittoria della storia della selezione, un'amichevole vinta per 1-0 contro il Liechtenstein il 31 luglio 2004 allo Stadio Olimpico di Serravalle.\nDal 2010 oltre all'incarico di commissario tecnico \u00e8 il responsabile tecnico del settore giovanile della FSGC.\nIl 3 marzo 2012 \u00e8 stato riconfermato come commissario tecnico della nazionale sammarinese per l'ottavo mandato consecutivo dopo 15 anni di guida della nazionale.\nIl 17 ottobre 2013 ha annunciato le dimissioni dall'incarico di allenatore della nazionale. Al momento dell'addio era il tecnico che da pi\u00f9 tempo sedeva sulla panchina di una nazionale, vanta il record di presenze alle qualificazioni per il Campionato Europeo UEFA.\nSulla panchina della nazionale sammarinese in 15 anni di attivit\u00e0 per un totale di 85 presenze di cui 82 sconfitte, 2 pareggi e una vittoria.\nNel 2014 insieme ad un gruppo di allenatori sammarinesi fonda l'Associazione Sammarinese Allenatori Calcio (ASAC) e ne diventa il presidente.\nNel gennaio del 2017 si candida alla presidenza della FSGC dopo le dimissioni dello storico presidente Giorgio Crescentini, perde il ballottaggio con l'altro candidato Marco Tura alla quarta votazione per 35 voti a favore e 40 contrari. Nonostante la non elezione ha continuato fino al 18 luglio 2018 la sua collaborazione con la FSGC come responsabile tecnico e coordinatore della San Marino Academy nata da un suo progetto condiviso dai dirigenti federali.\nNel 2021 insieme ad un gruppo di imprenditori e professionisti sammarinesi partecipa alla rinascita del Victor San Marino iscritto al campionato di Eccellenza Emilia-Romagna e ne diventa il responsabile tecnico.\nStatistiche.\nStatistiche da allenatore.\nNazionale.\n "}
{"id": "537538", "revid": "767487", "url": "https://it.wikipedia.org/wiki?curid=537538", "title": "Dino Cappa", "text": "\u00c8 vissuto sin dall'infanzia a Torino. Inizia a studiare la fisarmonica da bambino e poi il basso a 15 anni. A 16 anni, a Torino, forma la sua prima band, gli Sparvieri; entra poi nei Roll's 33, con cui fa i primi tour nazionali.\nNel 1972 si trasferisce a Roma, entra nella formazione degli \"Stump\": con loro ha la possibilit\u00e0 di incidere un 33 giri per la RCA, nelle vesti di backing band per i Four Kents, un quartetto vocale formato da soldati americani di stanza alla base della Caserma Ederle. I Four Kents, che fino a poco prima si erano espressi con una fusione tra R&amp;B e beat, rimescolano le carte assieme al talento strumentale degli Stump, ribattezzandosi Sage e indirizzando il proprio sound verso la fusione di soul, rock e progressive tipica di band come i Chicago o gli If. L'album viene intitolato \"Emancipated\", ma riceve una promozione e distribuzione praticamente inesistente. Terminata l'attivit\u00e0 nella band, entra nel gruppo jazz-rock Libra, di cui fa parte dal 1974 al 1977.\nNel frattempo inizia la sua carriera da session man: suona in dischi e concerti di diversi artisti pop italiani: Rino Gaetano, Mia Martini, Loredana Bert\u00e8, Patty Pravo, Rita Pavone, Alan Sorrenti, Riccardo Cocciante, Gianni Morandi, Goran Kuzminac, Nada, Ivan Cattaneo, Fiorella Mannoia, Renato Zero, Nino D'Angelo.\nNel 1979 ha pubblicato il 45 giri \"La sfinge\"/\"Lo so, mamma\". Negli anni ottanta entra nell'orchestra di Nini Rosso con la quale intraprende diversi tour mondiali. Contemporaneamente lavora come arrangiatore per la Rai in diversi programmi. Del 1990 \u00e8 il primo cd a proprio nome, \"Summit\", sospeso tra jazz e atmosfere mediterranee. Con il gruppo Canto libero nel 2002 ha portato in tour le canzoni di Lucio Battisti.\nDiscografia.\nPartecipazione ad incisioni di altri artisti.\n1978\n1980\n1981\n1982\n1983\n1991\n2005\nSolista.\n1979\n1990"}
{"id": "537540", "revid": "34956", "url": "https://it.wikipedia.org/wiki?curid=537540", "title": "Pechino Parigi", "text": ""}
{"id": "537541", "revid": "6923", "url": "https://it.wikipedia.org/wiki?curid=537541", "title": "Moadon Kaduregel Maccabi Haifa", "text": "Il Moadon Kaduregel Maccabi Haifa (in ebraico \u05de\u05d5\u05e2\u05d3\u05d5\u05df \u05db\u05d3\u05d5\u05e8\u05d2\u05dc \u05de\u05db\u05d1\u05d9 \u05d7\u05d9\u05e4\u05d4) \u00e8 la societ\u00e0 della polisportiva israeliana Maccabi Haifa, avente sede ad Haifa. Milita nella massima divisione del campionato israeliano di calcio.\nFondato nel 1913, ha vinto 13 titoli nazionali, 6 Coppe di Israele e 4 Toto Cup, la Coppa di Lega israeliana. \u00c8 stato il primo club israeliano a qualificarsi per la UEFA Champions League, nell'edizione 2002-2003, ed \u00e8 conosciuto per aver lanciato molti giocatori in squadre di vertice del calcio europeo.\nDal 2014 gioca le partite interne nello Stadio Sammy Ofer. In precedenza era di scena allo stadio Qiryat Eliezer di Haifa. Gioc\u00f2 le partite della UEFA Champions League 2002-2003 nello stadio Neo GSP di Nicosia e le partite della UEFA Champions League 2009-2010 nello stadio Ramat Gan.\nStoria.\nIl Maccabi Haifa fu fondato nel 1913 nella citt\u00e0 portuale di Haifa. Era un piccolo club che trascorse molto tempo tra la Liga Leumit, la seconda divisione israeliana, e le categorie minori. Il club era oscurato dai rivali dell'Hapoel Haifa, il club pi\u00f9 seguito della citt\u00e0 di Haifa ed in modo particolare dal sindaco di allora, Abba Hushi.\nNel 1942 raggiunse la finale di Coppa di Israele, persa contro il Beitar Tel-Aviv per 12-1, facendo registrare la pi\u00f9 larga sconfitta della propria storia.\nNel 1962 il club batt\u00e9 il per 5-2 in finale di Coppa di Israele, aggiudicandosi il primo trofeo della propria storia. Nel 1963 il club raggiunse ancora una volta la finale, ma il tentativo di difendere il trofeo fall\u00ec contro gli arcirivali dell'Hapoel Haifa, vincitori per 1-0. Nel 1965-66 disput\u00f2 una stagione in seconda serie. Tornato subito in massima serie, riusc\u00ec a raggiungere la finale della coppa nazionale nel 1970-71, ma perse per 2-1 contro l'Hacoach Ramat-Gan.\nDagli anni ottanta fino ai giorni nostri, il Maccabi Haifa ha conosciuto una rapida ascesa in termini di vittorie che lo ha portato a laurearsi campione del suo paese per dodici volte e alla conquista di sei coppe nazionali, oltre che di quattro Toto Cup (Coppe di Lega).\nNegli anni '80 vinse il titolo in tre occasioni: nel 1983-84, 1984-85 e 1988-89. Nel primo caso, sotto la guida di Shlomo Sharf e del direttore generale Yochanan Vollach, ebbe la meglio su e , esprimendo un calcio estremamente offensivo che spesso esponeva la squadra a contropiedi letali. La squadra infatti schierava ben quattro attaccanti: Moshe Selecter, Zahi Armeli e Ronny Rosenthal, mentre in difesa tra i pali vi era il forte Avi Ran, che sarebbe morto in circostanze tragiche nel Mar di Galilea nel 1987. L'impresa di vincere nuovamente il titolo riusc\u00ec l'anno dopo, mentre nel 1985-86 il titolo fu perso all'ultima giornata, dopo una controversa partita persa con l'Hapoel Tel-Aviv, decisa da un gol di Gili Landau in posizione di fuorigioco passivo. Al Maccabi sarebbe stato sufficiente un pari per vincere il campionato. Nel 1988 il Maccabi Haifa sconfisse il Maccabi Tel-Aviv con un sonoro 10-0, ottenendo la propria vittoria pi\u00f9 larga di sempre. A quell'incontro si fa risalire l'accesa rivalit\u00e0 tra i due club. Nel 1988-89, sotto la sapiente guida di Amazzia Levkovic, il club si aggiudic\u00f2 un altro campionato.\nNegli anni '90 il Maccabi Haifa si afferm\u00f2 come uno dei club egemoni del campionato israeliano. Vinse il \"double\" scudetto-coppa nazionale nel 1990-1991, inser\u00ec in squadra tre giovani talenti: Eyal Berkovic, Reuven Atar e Tal Banin.\nNel 1992 il Maccabi Haifa fu rilevato da Ya'akov Shahar, che divenne presidente del club. Con la sua presidenza la squadra pot\u00e9 godere di stabilit\u00e0 finanziaria e di una gestione di livello professionale, adeguata agli standard dei club europei. Nel 1993-94 la compagine di Haifa vinse la coppa nazionale e fu autrice di un ottimo cammino in Coppa delle Coppe, eliminando Dudelange e ed essendo eliminata dal campione in carica (e poi finalista perdente di quell'edizione) agli ottavi di finale solo ai tiri di rigore (1-0 per i parmensi in Israele, 1-0 per gli israeliani in Italia). Il Maccabi concluse la stagione in patria da imbattuta, portando a 48 la striscia di partite consecutive senza sconfitte (39 quelle stagionali), vincendo il titolo nazionele, la Toto Cup per la prima volta e stabilendo numerosi record per Israele. Facevano parte di quella squadra, reputata una delle migliori nella storia del calcio israeliano, Eyal Berkovic, Reuven Atar, Alon Mizrahi e Serhij Kandaurov.\nNel 1996 Eyal Berkovic e Haim Revivo, che aveva firmato per il Maccabi l'anno prima, lasciarono la squadra per proseguire la carriera nei campionati europei di primo livello. Per il Maccabi Haifa si apr\u00ec un periodo di crisi. In quattro anni si avvicendarono sulla panchina del club vari allenatori e, a parte una coppa nazionale vinta nel 1997-98 (battuto in finale l' per 2-0 dopo i tempi supplementari), i successi latitarono. Nel 1999, sotto la guida del ceco Du\u0161an Uhrin, il Maccabi Haifa elimin\u00f2 , il quotato Paris Saint-Germain e il Ried, raggiungendo cos\u00ec i quarti di finale della Coppa delle Coppe 1998-1999, dove la compagine israeliana, priva dell'attaccante Alon Mizrahi, ceduto a met\u00e0 stagione al , fu eliminato dal .\nFu necessario attendere l'arrivo del tecnico Avram Grant per rivedere la squadra vincere il titolo. Nel 2000-2001, sospinta dalla stella Yossi Benayoun, la squadra si aggiudic\u00f2 infatti il suo sesto titolo nazionale, anche se perse la finale di coppa ai tiri di rigore contro il Maccabi Tel-Aviv, ex squadra di Grant. Nel 2001-2002 il titolo fu bissato con un ampio margine dalla seconda in classifica, grazie ad una squadra che univa esperti difensori israeliani come Alon Harazi, Arik Benado e Adoram Keise a stranieri di qualit\u00e0 quali Giovanni Rosso, Raimondas \u017dutautas e il giovane attaccante nigeriano Aiyegbeni Yakubu. Alla fine di quell'annata Grant lasci\u00f2 il club per allenare la nazionale israeliana.\nA Grant subentr\u00f2 il tecnico dell'nazionale israeliana Under-21 Itzhak Shum, che nel 2002-2003 qualific\u00f2 il Maccabi Haifa per la fase a gironi della UEFA Champions League. Per la prima volta un club israeliano accedeva alla fase a gironi della massima competizione continentale. La stagione termin\u00f2 con il secondo posto in campionato (nonostante i punti fossero gli stessi della capolista) e con il terzo posto nel girone di Champions, dietro a e e davanti all': grazie a questo piazzamento il club pot\u00e9 proseguire la stagione in Coppa UEFA, da cui fu eliminato ai sedicesimi di finale dall'. Il Maccabi gioc\u00f2 le partite in casa allo Stadio Neo GSP di Nicosia, a Cipro, per decisione della UEFA.\nVinto il campionato 2003-2004 sotto la guida di Ronny Levy con sei punti di vantaggio sulla seconda, la squadra replic\u00f2 il successo nel 2004-2005 con undici punti di margine dalla seconda e nel 2005-2006 con ben sedici punti di vantaggio, grazie anche ad un avvio super (undici vittorie consecutive). Il club fu eliminato dai preliminari di UEFA Champions League 2005-2006 dal Malm\u00f6.\nUn altro titolo, il sesto in dieci anni, arriv\u00f2 nella stagione 2008-2009 sotto la guida di Elisha Levy. Nel 2009-2010 torn\u00f2 a disputare la fase a gruppi di Champions League (concludendo il girone all'ultimo posto) e perse il campionato all'ultima giornata, finendo seconda. Il titolo fu riconquistato nel 2010-2011, stagione in cui il club perse la finale di coppa nazionale con l'Hapoel Tel-Aviv.\nPi\u00f9 deludente fu il 2011-2012, chiuso al quinto posto in campionato e con una sconfitta in finale di coppa, ancora contro l'Hapoel Tel Aviv, vincitore grazie ad un gol segnato al 93\u00ba minuto. Il presidente sollev\u00f2 dall'incarico Elisha Levy, vincitore di tre campionati in cinque anni, e chiam\u00f2 come tecnico l'ex gloria del club Reuven Atar, che tuttavia inizi\u00f2 la stagione 2012-2013 con quattro pareggi e quattro sconfitte (peggior avvio di sempre del Maccabi Haifa). Dopo nove giornate Atar fu dunque esonerato e sostituito da Arik Benado, tecnico delle giovanili e gi\u00e0 capitano del Maccabi. Con lui la squadra si risollev\u00f2 e lott\u00f2 per il titolo, finendo secondo.\nNel 2015-2016 la squadra rivinse la Coppa d'Israele dopo diciotto anni, battendo per 1-0 in finale il Maccabi Tel-Aviv, mentre nel 2018-2019 e nel 2019-2020 ottenne il secondo posto in Ligat ha'Al, piazzando, in quest'ultima circostanza, il proprio attaccante australiano Nikita Rukavytsya al primo posto della classifica dei marcatori con 22 gol in 36 presenze.\nOrganico.\nRosa 2020-2021.\n\"Aggiornato al 28 dicembre 2020\""}
{"id": "537545", "revid": "17351", "url": "https://it.wikipedia.org/wiki?curid=537545", "title": "Boeing KC-135", "text": ""}
{"id": "537551", "revid": "339392", "url": "https://it.wikipedia.org/wiki?curid=537551", "title": "C.a.", "text": ""}
{"id": "537554", "revid": "33751", "url": "https://it.wikipedia.org/wiki?curid=537554", "title": "Maccabi Haifa FC", "text": ""}
{"id": "537555", "revid": "125703832", "url": "https://it.wikipedia.org/wiki?curid=537555", "title": "Mattia d'Asburgo", "text": "Nella politica interna ed estera Mattia riusc\u00ec a mettere fine alle rivolte scoppiate in Ungheria e il lungo conflitto con l'Impero ottomano (1593-1606) si chiuse sotto il suo impero con la firma del trattato di Vienna e in seguito della pace di Zsitvatorok nel 1606, una decisione tra l'altro avversata dal fratello, che era ancora ufficialmente imperatore; questa \u00e8 una testimonianza della presa di potere dell'Impero da parte di Mattia, che diventer\u00e0 ufficialmente imperatore ben sei anni dopo.\nBiografia.\nFiglio terzogenito di Massimiliano II e di Maria di Spagna, Mattia inizi\u00f2 la sua carriera politica nel 1577 nei Paesi Bassi, chiamato da alcuni statisti locali (tra i quali il duca di Aerschot e suo fratello, il marchese di Havr\u00e9), che in seguito gli offrirono la carica di governatore generale dei Paesi Bassi. Mattia accett\u00f2 la nomina, anche se la sua posizione non venne mai riconosciuta ufficialmente da suo zio, Filippo II di Spagna, il quale era reggente ereditario delle province. Mattia rimase a ogni modo governatore sino a quando i ribelli non deposero Filippo II e dichiararono la piena indipendenza dell'area nel 1581.\nDopo gli eventi del 1581, Mattia venne costretto ad abbandonare la sua carica e, dopo cinque mesi, lasci\u00f2 Anversa per recarsi in Austria, dove sostitu\u00ec il fratello Rodolfo II nella reggenza dei territori della casata degli Asburgo dal 1593. Rodolfo II parve quasi costretto dai suoi consiglieri a prendere quest'ultima decisione, in quanto egli risult\u00f2 di fatto privato dei poteri sull'Ungheria e in seguito sulla Boemia, mantenendo per\u00f2 la guida dell'Impero. La causa di queste concessioni al fratello Mattia furono le condizioni di salute di Rodolfo che, pur non potendo essere detronizzato, soffriva di evidenti problemi di mente che lo portarono poi alla morte nel 1612. Dal 1611 all'anno della sua morte, Mattia tenne Rodolfo prigioniero \"per la sua sicurezza e quella dell'impero\" nel castello di Praga. Durante questo periodo in Austria, Mattia strinse strette relazioni con il vescovo di Vienna, Melchior Klesl, il quale poi diventer\u00e0 uno dei suoi pi\u00f9 fidati consiglieri una volta ottenuto il trono imperiale.\nAlla morte di Rodolfo II, Mattia gli succedette al trono imperiale e fu durante il suo breve regno che la capitale dell'impero fu trasferita da Vienna a Praga, bench\u00e9 la corte vi risiedesse gi\u00e0 dal 1583. Il regno di Mattia fu funestato dalla guerra dei trent'anni iniziata proprio sotto il suo impero con la celebre defenestrazione di Praga del 23 maggio 1618, quando due legati imperiali e il segretario del Consiglio, favorevoli alla Chiesa cattolica, furono cacciati dagli aristocratici protestanti boemi e defenestrati dal castello di Praga.\nMattia nel 1595 aveva sposato l'arciduchessa Anna d'Austria, sua cugina, ma la coppia non aveva avuto figli.\nLa Riforma.\nL'imperatore Mattia all'inizio del suo regno si dimostr\u00f2 favorevole alla Chiesa protestante, sin da quando nel 1581 fu esiliato dai Paesi Bassi, in preda alle rivolte religiose, dei quali Mattia era stato, dal padre, nominato governatore. Nel 1608 divenne re d'Ungheria con l'appoggio dei nobili ungheresi. Nel 1611 fu incoronato re di Boemia trasferendosi definitivamente nella nuova capitale del Sacro Romano Impero e divenendo ufficialmente imperatore alla morte del fratello Rodolfo II l'anno successivo.\nMa la politica degli Asburgo, favorevole al partito cattolico sin dalla Dieta di Augusta, condizion\u00f2 la politica di Mattia, che reintrodusse un periodo d'intolleranza religiosa contro i protestanti boemi. La presenza di forti componenti protestanti all'interno dell'Impero, fra gli stessi Elettori e i Principi tedeschi, la politica di tolleranza della Francia di Enrico IV verso gli Ugonotti, i Calvinisti svizzeri e la forte potenza della Svezia protestante nel Seicento misero alle strette Mattia, che rivolse le sue speranze ai vecchi alleati Spagna e Papato.\nSvolta reazionaria.\nMattia abol\u00ec la \"Littera maiestatis\" con la quale il suo predecessore Rodolfo aveva istituito nel 1609 la libert\u00e0 di culto anche per i calvinisti di Boemia, cos\u00ec come era accaduto nel 1598 con l'Editto di Nantes in Francia, voluto da Enrico IV.\nPer questo motivo si arriv\u00f2 nel 1618 alla defenestrazione dei legati imperiali cattolici inviati da Ferdinando di Stiria, gi\u00e0 nominato re di Boemia a causa delle critiche condizioni di salute dell'Imperatore, e futuro imperatore Ferdinando II.\nSi ebbe quindi un successivo rifiuto della nobilt\u00e0 calvinista boema di accettare la sottomissione al nuovo re Ferdinando e fu decisa la momentanea destituzione dell'imperatore Mattia, che in quel momento si trovava a Vienna, come re di Boemia.\nFu poi eletto nuovo re di Boemia, al posto di Ferdinando, il protestante Federico V Elettore Palatino, capo dell'Unione evangelica creata da suo padre, l'Elettore Palatino Federico IV, per riunire le forze dei principi protestanti tedeschi e arginare le pretese degli Asburgo e il duca e futuro Elettore di Baviera, capo di una Lega cattolica fortemente voluta da Ferdinando.\nLa successione.\nNon essendogli nati eredi, Mattia aveva designato come suo successore il cugino Ferdinando, figlio dell'arciduca Carlo d'Asburgo, che poi sarebbe diventato Ferdinando II. Cresciuto presso i Gesuiti nella cattolicissima corte spagnola e nemico acerrimo della Riforma protestante, gi\u00e0 persecutore della chiesa riformata di Stiria, regione austriaca della quale era stato nominato reggente, inaspr\u00ec le persecuzioni contro i protestanti e inizi\u00f2, di fatto, la guerra dei trent'anni."}
{"id": "537556", "revid": "486946", "url": "https://it.wikipedia.org/wiki?curid=537556", "title": "Maccabi Haifa F.C.", "text": ""}
{"id": "537560", "revid": "767487", "url": "https://it.wikipedia.org/wiki?curid=537560", "title": "\u00c8 tempo di uccidere detective Treck", "text": "\u00c8 tempo di uccidere detective Treck (\"Il detective Treck\") \u00e8 un film del 1974, diretto da Jonathan Kaplan.\nEsso \u00e8 uno dei capisaldi del genere della blaxploitation, esploso proprio all'inizio degli anni settanta con \"Coffy\" e portato all'apice lo stesso anno da \"Foxy Brown\". Il film \u00e8 interpretato da Isaac Hayes, che ha anche composto la colonna sonora del film.\nTrama.\nTruck Turner (Isaac Hayes) \u00e8 un giocatore di football professionista che diviene un mercenario, insieme a Jerry (Alan Weeks), in cerca di un magnaccia di Los Angeles. Dopo un tragico sbaglio, Turner entra nel mirino di un killer navigato, che tenter\u00e0 di ucciderlo."}
{"id": "537562", "revid": "1161730", "url": "https://it.wikipedia.org/wiki?curid=537562", "title": "Eduard Bernstein", "text": "Biografia.\nBernstein nacque a Berlino da una famiglia ebrea di origine polacca, . Suo padre era un macchinista di locomotive. , Bernstein lavor\u00f2 come impiegato di banca.\nNel 1872 ader\u00ec al Partito Socialdemocratico dei Lavoratori (SDAP), d'ispirazione marxista e fondato da August Bebel e Wilhelm Liebknecht pochi anni prima ad Eisenach \u2013 e perci\u00f2 anche noto come \"partito eisenachiano\" \u2013, poi fusosi con l'Associazione Tedesca dei Lavoratori (ADAV, d'ispirazione lassalliana) durante il Congresso di Gotha (1875) nel Partito Socialista dei Lavoratori di Germania (SADP), il quale nel 1890 assunse la sua denominazione attuale, Partito Socialdemocratico di Germania (SDP).\nNel 1878, Bernstein espatri\u00f2 a Zurigo, dove fu editore dal 1881 fino al 1890 di \"Der Sozialdemokrat\", principale organo clandestino del partito durante la vigenza della legislazione antisocialista.\nTrasferitosi a Londra, vi soggiorn\u00f2 dal 1888 al 1901 conoscendo cos\u00ec il coautore del \"Manifesto del Partito Comunista\", il tedesco Friedrich Engels, e approfondendo la conoscenza delle teorie sulla societ\u00e0 ed economia capitalista e sull'avvento del comunismo sviluppate da Engels e da Karl Marx. Fu apprezzato da Engels, che ne elogi\u00f2 la competenza economica, contrapponendola alla pedanteria di Karl Kautsky, e lo nomin\u00f2 proprio esecutore testamentario.\nNel 1891 Bernstein fu uno dei redattori del Programma di Erfurt, di cui stese in particolare la seconda parte, quella pratica sui fini del partito, in cui si chiariva che il Partito intendeva perseguire i propri obiettivi attraverso la partecipazione politica legale piuttosto che attraverso l'attivit\u00e0 rivoluzionaria.\nDopo la morte di Engels nel 1895, Bernstein svilupp\u00f2 una propria teoria revisionista per la realizzazione del regime socialista, fondata su un approccio graduale e riformista, piuttosto che rivoluzionario.\nMembro del Reichstag dal 1902 al 1906 e dal 1912 al 1918, nel 1917 fu tra i fondatori del Partito Socialdemocratico Indipendente di Germania (USPD), che riuniva tutti i socialdemocratici contrari alla guerra mondiale, dai riformisti come lui, ai \"centristi\" come Kautsky, ai rivoluzionari come Karl Liebknecht e Rosa Luxemburg. Rimase membro dell'USPD fino al 1919, quando torn\u00f2 nella SPD.\nDal 1920 al 1928 Bernstein fu di nuovo deputato al Reichstag e partecip\u00f2 attivamente alla revisione teorica della SPD attraverso il determinante contributo all'elaborazione del Programma di G\u00f6rlitz nel 1921. Si ritir\u00f2 dalla vita politica nel 1928.\nBernstein mor\u00ec il 18 dicembre 1932 a Berlino, nella casa di Bozener Stra\u00dfe 18, nel quartiere in cui era nato, e doveva viveva dal 1918. \u00c8 sepolto nel cimitero di Eisackstra\u00dfe, nel quartiere di Sch\u00f6neberg.\nIl pensiero politico.\nTra il 1891 e il 1893, Eduard Bernstein si dedic\u00f2 alla confutazione delle tesi che la critica borghese avanzava nei confronti delle idee marxiane. \nIn quel periodo ad esempio scrisse una serie di articoli sulla \"Neue Zeit\" in difesa del marxismo contro le critiche degli economisti socialisti non marxisti, i cosiddetti \"socialisti della cattedra\", guidati da Lujo Brentano Egli sosteneva che la \"legge ferrea dei salari\" (secondo cui i salari non possono aumentare e sono condannati a rimanere al livello minimo di sopravvivenza) era stata valida solo per un certo periodo: non lo era stata prima del capitalismo , e non lo era pi\u00f9 grazie all'opera dei sindacati e degli interventi statali, che avevano di fatto abolito la libera concorrenza tra i lavoratori. Bernstein ribatt\u00e9 che gli effetti dell'azione sindacale sul livello salariale si sarebbero dimostrati insufficienti quando fosse subentrata la crisi: la conseguente crescita di disoccupati avrebbe esercitato una pressione tale da riportare i salari a livelli di sussistenza; dati i limiti dell'azione sindacale, la socializzazione dei mezzi di produzione sarebbe la sola possibilit\u00e0 per l'emancipazione definitiva della classe lavoratrice.\nIl revisionismo.\nQuesta esperienza lo segn\u00f2 a tal punto che qualche anno dopo Bernstein mise in discussione le teorie di Marx ed Engels, nella convinzione che lo sviluppo produttivo si sarebbe evoluto su binari diversi da quelli ipotizzati da Marx, e le contraddizioni insite nel capitalismo non avrebbero portato al suo crollo, come invece predetto dai due filosofi tedeschi. Dopo la morte di Engels, e pi\u00f9 precisamente dal 1896, inizi\u00f2 a pubblicare sulla \"Neue Zeit\" una serie di articoli sui \"Problemi del socialismo\", nei quali sottopose ad esame critico le teorie di Marx e del marxismo ortodosso; nel 1899 pubblic\u00f2 quindi l'opera che sistematizz\u00f2 il revisionismo, \"I presupposti del socialismo e i compiti della socialdemocrazia\".\nIn questi testi Bernstein si proponeva innanzitutto di superare la scissione tipica della socialdemocrazia fra la teoria radicalrivoluzionaria del programma \"massimo\" e la prassi riformista del programma \"minimo\"; inoltre intendeva rivedere i presupposti del marxismo, che erano stati criticati dagli economisti borghesi e confutati dalla stessa esperienza degli anni successivi alla morte di Marx.\nFra i dati empirici che secondo Bernstein smentivano le tesi marxiste vi era innanzitutto la diffusione dell'azionariato: se \u00e8 vero, come diceva Marx, che le imprese si concentrano sempre pi\u00f9 in pochi colossi, \u00e8 peraltro vero che l'azionariato di questi grandi gruppi \u00e8 sempre pi\u00f9 diffuso.\nUn altro fenomeno non previsto da Marx era il permanere dei ceti medi (che anzi in alcuni settori erano in aumento) e delle piccole e medie imprese.\nLa terza osservazione che, sempre secondo Bernstein, dimostrava l'inattualit\u00e0 delle tesi di Marx era il fatto che gli accordi fra grandi gruppi industriali avessero permesso di attenuare la durezza delle crisi economiche. Poich\u00e9 le crisi erano crisi di sovrapproduzione, Bernstein elogiava i cartelli perch\u00e9 al loro interno le imprese concordavano una limitazione della produzione, che serviva ad evitare l'aggravarsi della crisi.\nNonostante questi fatti, Bernstein si rendeva conto delle contraddizioni dell'economia di mercato ed evidenziava come l'apparato industriale sarebbe stato in grado di produrre beni per assicurare a tutti un'esistenza dignitosa, ma i bassi salari non permettessero ai lavoratori di comprare quegli stessi beni. Con la duplice conseguenza che le imprese soffrivano le crisi di sovrapproduzione, ed i lavoratori vivevano nella miseria.\nA queste contraddizioni economiche si aggiungeva un'ulteriore contraddizione, quella fra la raggiunta eguaglianza politica (sancita dal suffragio universale maschile) e le persistenti diseguaglianze economiche, che attraverso i bassi livelli salariali e l'insicurezza del posto di lavoro tenevano in condizione di dipendenza la maggioranza della popolazione.\nPer i tre motivi sopra elencati Bernstein non credeva che si sarebbe usciti da queste contraddizioni grazie al \"crollo\" del capitalismo previsto da Marx. Riteneva invece che l'unica strada verso il socialismo fosse quella di costruire la democrazia. E in questa prospettiva considerava la democrazia e la socialdemocrazia come una continuazione del liberalismo, di cui lodava l'abolizione della servit\u00f9 della gleba e della schiavit\u00f9:\nBernstein rivolgeva perci\u00f2 l'attenzione ad un percorso graduale fatto di progressivi cambiamenti, itinerario che avrebbe dovuto occupare la socialdemocrazia nell'elaborazione teorica e nella formulazione di un programma di riforme. Il suo pensiero al proposito \u00e8 sintetizzato nella sua massima \u201cil movimento \u00e8 tutto, il fine \u00e8 nulla\u201d.\nL'esito del socialismo nei tempi lunghi avrebbe dovuto essere la socializzazione dei mezzi di produzione e la trasformazione delle forme statuali del momento, con la conseguente progressiva scomparsa delle classi sociali. Ma cos\u00ec come avvenuto nel passaggio fra feudalesimo e sistema di accumulazione capitalistica, il trapasso da capitalismo a socialismo avrebbe dovuto vedere tappe intermedie che non influenzassero negativamente il processo produttivo, evitando anche il fenomeno della burocratizzazione che Bernstein intravedeva come pericolo nel caso di un passaggio improvviso e radicale. Inoltre, per Bernstein l'impreparazione della classe operaia al momento le impediva un rovesciamento violento dei rapporti di forza e la gestione di nuove forme di governo.\nLe sue dottrine riformiste derivavano anche da una visione ottimistica della societ\u00e0, nella quale anche strati della borghesia avrebbero secondo il filosofo condiviso l'ideale socialista; e pertanto il processo verso il socialismo avrebbe dovuto svolgersi nell'alveo della democrazia incardinata nel suffragio universale, attraverso battaglie da condurre in Parlamento, attraverso alleanze con partiti non di matrice operaia e contando sui progressi tecnologici nel campo delle comunicazioni (in particolare il telegrafo) che avrebbero permesso la riduzione delle crisi speculative.\nPer rendere democratica l'economia Bernstein pensava all'opera dei sindacati, delle commissioni d'arbitrato industriali, delle camere del lavoro, e inoltre agli istituti previdenziali gestiti dai lavoratori e alle cooperative di consumo e di produzione.\nLa sua visione era contraria a qualsiasi forma di violenza. Le uniche prove di forza erano per Bernstein ammesse nel quadro dell'instaurazione di un regime democratico. Perci\u00f2 rifiutava la dittatura del proletariato, la rivoluzione e le forme sterilmente ribellistiche, ma era convinto che fosse necessaria un'incisiva e coerente iniziativa per le vie parlamentari.\nNonostante le evidenti divergenze dal marxismo ortodosso, Bernstein non riteneva di essere un \"deviazionista\". Egli infatti riteneva di essere rimasto fedele al metodo \"scientifico\" di Marx ed Engels, pensava cio\u00e8 che se il marxismo era la \"scienza dello sviluppo storico oggettivo\" doveva confrontarsi con la mutata realt\u00e0 sociale. Accusava invece i suoi critici di accettare in modo dogmatico le tesi di Marx, e in questo modo di rinunciare al \"carattere scientifico\" del marxismo.\nCritiche filosofiche ed economiche a Marx.\nLa critica di Bernstein a Marx toccava anche alcuni aspetti pi\u00f9 filosofici, in quanto accusava il pensiero di Marx di contenere alcune rigidit\u00e0 e dogmatismi, eredit\u00e0 dell'impostazione hegeliana. La prima di queste \"eredit\u00e0\" era una visione della storia che procede per contraddizioni che si inaspriscono fino ad arrivare alla rivoluzione violenta. Bernstein, invece, riteneva possibile anche un'evoluzione meno drammatica dal capitalismo al socialismo. \nLa critica all'hegelismo di Marx andava oltre: Bernstein accusava il marxismo di lottare per il socialismo perch\u00e9 esso deve venire, mentre per il teorico del revisionismo si deve lottare per il socialismo perch\u00e9 esso pu\u00f2 venire. E a tal proposito, rifacendosi a Friedrich Albert Lange, indicava di rifondare filosoficamente il socialismo sul pensiero di Kant anzich\u00e9 su quello di Hegel.\nUn'ultima critica di Bernstein all'ortodossia marxista riguardava la teoria del valore-lavoro, la quale non sembrava a Bernstein necessaria per fondare il socialismo, ritenendola una mera \"costruzione intellettuale\": cos\u00ec il socialismo avrebbe potuto convivere anche con la teoria marginalista del valore.\nLe critiche a Bernstein.\nPer pi\u00f9 di un anno le tesi di Bernstein erano passate inosservate, finch\u00e9 nel 1897 non furono violentemente attaccate da Aleksandr L'vovi\u010d Parvus, allora direttore della \"S\u00e4chsische Arbeiterzeitung\". Dopo quelle di Parvus arrivarono le dure critiche degli altri teorici marxisti, in particolare quelle di Karl Kautsky e di Rosa Luxemburg.\nKautsky, la massima autorit\u00e0 del marxismo ortodosso, con il libro \"Bernstein und das sozialdemokratische Programm\" del 1899 rispose a Bernstein che il miglioramento delle condizioni era illusorio, perch\u00e9 ci\u00f2 che contava non era il tenore di vita ma il potere. E Kautsky evidenziava come in realt\u00e0 il dominio del grande capitale fosse in aumento non solo nei confronti dei lavoratori, ma anche dei piccoli industriali, dei piccoli azionisti delle grandi imprese, degli agricoltori. In conclusione ribadiva la prospettiva rivoluzionaria della socialdemocrazia e si opponeva alla trasformazione della SPD in partito democratico interclassista (e perci\u00f2 riformista).\nRosa Luxemburg intervenne contro le tesi revisionistiche di Bernstein in due serie di articoli sulla \"Leipziger Volkszeitung\" poi pubblicati con il titolo \"Riforma sociale o rivoluzione?\" nel 1899. \nGi\u00e0 nel titolo la Luxemburg criticava l'opposizione fra rivoluzione e riforme, ritenendo che le riforme rafforzassero la classe operaia in vista della rivoluzione: accusava invece Bernstein di accontentarsi di riforme che migliorassero le condizioni di vita degli operai, rinunciando all'obiettivo rivoluzionario.\nConfutava poi l'interpretazione dei dati su cui si basava Bernstein. Ad esempio osservava che era vero che le piccole e medie imprese continuavano ad esistere, ma rilevava come esse avessero vita molto pi\u00f9 breve che in passato. Quanto ai sindacati ed alle cooperative, non credeva che potessero davvero avere la forza di sostituire gli imprenditori e dar vita al socialismo. E neanche la democrazia, secondo la rivoluzionaria polacca, poteva andare oltre i limiti rappresentati dagli interessi del capitale. Pertanto la prospettiva rivoluzionaria rimaneva per la Luxemburg necessaria.\nL'esponente della sinistra marxista concludeva affermando che non c'era ormai pi\u00f9 differenza tra la visione di Bernstein e il radicalismo borghese e che questa identit\u00e0 era l'essenza dell'opportunismo di Bernstein.\nLa Luxemburg chiese anche l'espulsione di Bernstein dalla SPD, ma senza risultato. \nNel marzo 1902 Lenin pubblic\u00f2 il celebre saggio \"Che fare?\", in cui, fra l'altro, continuava la polemica contro il revisionismo di Bernstein, che anche lui definiva puro \"opportunismo politico\".\nRiabilitazione.\n nel 1995 Michail Gorba\u010d\u00ebv ha detto: \"Dovremmo pubblicamente riconoscere il grande errore fatto quando, come sostenitori dell'ideologia comunista, denunciammo la famosa massima di Eduard Bernstein \"il movimento \u00e8 tutto, il fine \u00e8 nulla\". Lo chiamammo tradimento del socialismo; ma l'essenza dell'idea di Bernstein era che il socialismo non potrebbe essere compreso come sistema che nasce dall'inevitabile caduta del capitalismo, mentre - per converso - \u00e8 proprio la graduale realizzazione del principio di eguaglianza e di autodeterminazione, per il popolo, che costituisce una societ\u00e0, un'economia e un paese.\u201d"}
{"id": "537563", "revid": "47767", "url": "https://it.wikipedia.org/wiki?curid=537563", "title": "Funzione di ordine superiore", "text": "Una funzione di ordine superiore (o funzione higher-order) \u00e8 una funzione che pu\u00f2 prendere altre funzioni come parametri e/o restituire funzioni come risultato. \nL'operatore differenziale in matematica \u00e8 un esempio di funzione che mappa una funzione ad un'altra funzione.\nLe funzioni di ordine superiore furono inizialmente studiate dalla teoria del lambda calcolo ben prima che comparissero nei linguaggi di programmazione con i linguaggi funzionali. Sono oggi presenti in molti linguaggi funzionali e non, tra i quali Ruby, Lisp e Haskell.\nPi\u00f9 in generale si pu\u00f2 dire che le funzioni di ordine superiore sono parte della lingua naturale. Per esempio, gli avverbi possono modificare i verbi (azioni) creando verbi derivati.\nLe funzioni di ordine superiore sono cruciali nel paradigma della programmazione a livello funzionale (da non confondere con la programmazione funzionale), che include linguaggi come l'FP di John Backus e il J di Kenneth Eugene Iverson."}
{"id": "537565", "revid": "198277", "url": "https://it.wikipedia.org/wiki?curid=537565", "title": "Tsi1", "text": ""}
{"id": "537566", "revid": "198277", "url": "https://it.wikipedia.org/wiki?curid=537566", "title": "Tsi2", "text": ""}
{"id": "537569", "revid": "481349", "url": "https://it.wikipedia.org/wiki?curid=537569", "title": "Keeley Hazell", "text": "Biografia.\nKeeley Hazell \u00e8 nata il 18 settembre 1986 a Lewisham, Londra, in Inghilterra ed \u00e8 cresciuta a Grove Park. Ha frequentato la Ravensbourne's School a Bromley. Svogliata nello studio, spesso saltava le lezioni e faceva tardi la sera. Confessa di aver passato solo 5 esami GCSE, lo stretto necessario per essere promossa. Andava per\u00f2 bene in matematica e in inglese, nonostante soffrisse di dislessia. Lascia la scuola a 16 anni. Sua madre Amber, cameriera in una mensa scolastica, e suo padre Roy, montatore di finestre, si sono separati quando lei aveva tredici anni; ha due sorelle, la maggiore Roxanne e la minore Georgia.\nA partire da novembre 2006, Hazell vive in un appartamento nei Docklands di Londra. In quell'anno occupa le prime pagine dei giornali londinesi per il suo \"flirt\" con un calciatore del , Joe Cole. Nel gennaio aveva fatto notizia un episodio in cui pare che proprio Joe Cole venne picchiato ad una festa tenuta in casa sua a Grove Park. Hazell ha comunque negato alla rivista \"The Sun\" del mese di marzo del 2006, le voci che circolavano sul presunto incidente.\nNell'estate del 2006 ha posato per un calco di gesso ricoperto di bronzo del suo busto (precisamente del suo seno), che \u00e8 stato esposto in alcune mostre organizzate nel Regno Unito.\nSempre nel 2006, l'edizione britannica della rivista \"Maxim\" l'ha inserita nel famoso servizio \"Silicone Free Zone\", ovvero le pi\u00f9 belle 10 modelle di Gran Bretagna senza correzioni del chirurgo plastico.\nIl suo seno \u00e8 stato inserito nella Top10, stilata dalla sito Mr. Skin, dei topless pi\u00f9 belli mai visti sul grande schermo, posizionandosi al 9\u00ba posto. Hazell \u00e8 stata inserita nella classifica per il suo topless al supermercato nel film \"Cashback\" (2006).\nSecondo \"Celebrity NetWorth\" il suo patrimonio netto \u00e8 di circa 5 milioni di dollari.\nL'impegno ambientale.\nKeeley Hazell \u00e8 stata salutata dal partito conservatore nel dicembre 2006 come un eroe \"ambientale\" per le sue campagne promosse tramite il \"The Sun\", in cui dava consigli ambientali come tenere le luci spente durante il giorno. \u00c8 stata chiamata a fianco di personalit\u00e0 del calibro di David Attenborough, il Principe Carlo e Arnold Schwarzenegger nel \"Tories List\". Keeley Hazell ha aderito a molte campagne in difesa dell'ambiente per sensibilizzare la gente sui temi di inquinamento e surriscaldamento globale, \nBeneficenza.\nHazell ha sostenuto una grande campagna di sensibilizzazione a favore della prevenzione contro i rischi del cancro al seno per il Breakthrough Breast Cancer. La campagna denominata TALK TLC mirava a promuovere il messaggio del Breakthrough su come curare la salute del seno e in merito alla necessit\u00e0 di essere a conoscenza dei segni e dei sintomi del cancro al seno. Keeley Hazell ha inoltre firmato per prendere parte alla Breakthrough Generation Studios, uno studio condotto su circa 100.000 donne superiori a 40 anni.\nKeeley Hazell \u00e8 apparsa anche nei manifesti pubblicitari per la PETA, fotografata da Dean Freeman, con un messaggio che diceva: \u201cBe comfortable in your own skin, don't wear fur\u201d ovvero: \u201cSii a tuo agio con la tua sola pelle. Non indossare pellicce\u201d. Per l'occasione ha dichiarato: \nCarriera.\nModella.\nA 16 anni, Keeley Hazell lascia la scuola per lavorare come parrucchiera. I suoi colleghi di lavoro, notando la sua prorompente avvenenza e la sua raffinata bellezza, la convincono a tentare la fortuna nel mondo della moda. A 17 anni, ha partecipato al concorso \"The Daily Star's - Search for a Beach Babe\", concorso che ha vinto. Troppo giovane per apparire sulla celeberrima \"Page 3\" (\"Pagina 3\"), and\u00f2 a studiare moda allo Lewisham College. Qualche anno pi\u00f9 tardi, comunque, un suo amico la convince a partecipare al \"The Sun Page 3 Idol\", sicuro che Keeley Hazell possa sbaragliare la concorrenza. Nonostante qualche incertezza iniziale, Keeley presenta alcune foto. Come pronosticato Hazell vince la selezione. Il \"Sun\" la sceglie come ragazza della \"terza pagina\" nel dicembre 2004. Ha vinto 10\u00a0000 \u00a3, un anno di contratto in esclusiva con il \"Sun\", come modella glamour, per essere fotografata con \"vestiti sexy\" e \"un anno di appartenenza al cinema Rex e il bar\".\nSempre nel 2004 lo scultore inglese di sculture erotiche femminili, Leigh Heppell, realizza 3 sculture del corpo di Keeley Hazell, due di queste sculture sono presenti negli uffici del tabloid britannico \"The Sun\" e una \u00e8 stata regalata alla stessa Hazell.\nKeeley Hazell \u00e8 inoltre diventava una presenza fissa nella rivista \"Zoo\", con cui ha realizzato diversi servizi fotografici e video, e continua ad apparire in \"The Sun\", almeno una volta ogni due settimane. \u00c8 stata sulla copertina del \"Sun\" del 2006 e nel calendario 2007 della \"Page 3\", e in altri calendari da parete. L'edizione 2007 vende 30.000 copie nei primi giorni di diffusione al pubblico. \u00c8 stata una presenza fissa nella rivista \"FHM\".\nNel 2008, viene contattata dall'agente di modelle Ginny Mettrick, col quale fonda un'agenzia di modelle, la Muse Management.\nHa realizzato sette calendari sexy tra il 2006 e il 2010, tutti per la casa editrice inglese Pyramid con la collaborazione del fotografo britannico Alan Strutt:\nHa preso parte a diversi servizi sia per tabloid e riviste sia come protagonista di programmi dedicati a lei:\nFilmografia.\nAttrice.\nKeeley Hazell ha preso parte a diversi film e cortometraggi come attrice. Nel 2009, secondo il numero di agosto di \"Loaded\", Peta Todd afferma che Keeley \u00e8 decisa a perseguire la carriera di attrice.\nEcco la filmografia completa dei film dove ha preso parte come attrice:\nConduttrice.\nNel 2007 e nel 2008, coadiuvata dall'esperto IT Gary Schwartz, ha presentato e co-condotto \"Byte Me TV\", un programma online che ha provato a spiegare la tecnologia in maniera chiara, semplice e facile da capire.\nAltre apparizioni nei media.\nKeeley Hazell \u00e8 stata testimonial della \"Formula Sony Computer Entertainment Europe's One 06\", videogioco per PlayStation 2, PlayStation Portable, e \"F1 CE\" per PlayStation 3. Attualmente \u00e8 il volto di \"\" per PlayStation 3.\nHa rifiutato un'offerta di \"Playboy\", non trovandosi a suo agio a posare completamente nuda.\nSi \u00e8 cimentata anche come cantante, lanciando il singolo \"Voyeur\".\nNel luglio 2007, Keeley Hazell \u00e8 la madrina della \"premi\u00e8re\" britannica del film d'animazione \"The Simpsons Movie\" al \"The O2\" di Londra e per l'occasione viene creato un personaggio \"simpsoniano\" che ha le sembianze fisiche della Hazell, anche se il personaggio non \u00e8 mai comparso nel serie.\nNel novembre dello stesso anno, lancia \"The Simpsons Game\", prodotto dalla EA Games, al London Festival Games tenutosi a Trafalgar Square (Londra).\nNel gennaio 2010, la nota casa produttrice francese di deodoranti e profumi Axe (conosciuta nel Regno Unito col nome di Lynx), per celebrare il lancio della nuova fragranza ha scelto la modella inglese come testimonial.\nA gennaio 2011 Hazell ha iniziato un blog online chiamato www.keeleyscorner.blogspot.com (\"L'angolo di Keeley\").\nNell'estate 2012 la casa produttrice di occhiali da sole e da vista SHAUNS Shades la sceglie come testimonial per la collezione \"Summer\" e gira un spot televisivo.\nNel 2013 appare nel videoclip del singolo di Phillip Phillips, \"Gone, Gone, Gone\"."}
{"id": "537570", "revid": "125194197", "url": "https://it.wikipedia.org/wiki?curid=537570", "title": "Eugenio Baroni", "text": "Biografia.\nAllievo di Scanzi all'Accademia Ligustica di Belle Arti di Genova, fu attratto sia dalla scultura di Rodin sia dal simbolismo di Leonardo Bistolfi, per giungere ben presto ad un singolare e personale espressionismo non scevro di elementi nordici.\nMolte sue opere furono realizzate per il cimitero monumentale di Staglieno, a Genova, citt\u00e0 nella quale visse a lungo e nella quale mor\u00ec.\nAll'interno della sua arte scultorea, la Tomba Grosso Bonnin dimostra il superamento, ma anche l'acquisizione, dell'influsso dei due maestri sopra citati.\nDopo la prima guerra mondiale, Baroni, che aveva partecipato come volontario al conflitto, dove ricevette la medaglia d'argento al valor militare per il suo coraggio sul monte Grappa, aveva maturato un profondo pessimismo nei confronti della guerra; per questo motivo si scontr\u00f2 con l'avvento del fascismo e non pot\u00e9 realizzare la costruzione di un \"sacrario al fante\" che prefigurava, almeno nel progetto e nei bozzetti, anche una visione futurista, come la \"mitragliata\", ovvero un fante posto in diverse posizioni che cade colpito a morte. Ricordiamo che per la sua validit\u00e0 di scultore, attestata dalla critica, vi fu, nel periodo, una sua mostra personale nel 1921 a Palazzo Venezia e gli fu dedicata un'intera sala alla Biennale di Venezia del 1926; fu per l'appunto in tale occasione che present\u00f2 i bozzetti per il Monumento al Fante.\nIl fascismo non gli permise la costruzione di quest'opera, tesa a denunciare gli orrori della guerra e i patimenti dei fanti. Di questo periodo \u00e8 rimasto tuttavia il bozzetto del monumento al Mutilato, ancor oggi presente in corso Aurelio Saffi, a Genova, presso la Casa del mutilato. Si tratta di una scultura di enorme potenza evocatrice e di particolare pathos. Baroni realizz\u00f2 a sue spese alcune delle sculture che dovevano strutturare il sacrario indirizzandosi via via verso l'arcaismo e in direzione di soluzioni pi\u00f9 realiste.\nPer le tematiche da lui affrontate dopo la guerra, divenne in breve il beniamino dello scrittore e critico d'arte Ettore Cozzani, che sulle pagine della rivista L'Eroica diede molto spazio alle sue realizzazioni vedendovi interpretato alla perfezione il suo concetto di arte \"eroica\", intrisa di poesia e di soggettiva adesione al dramma.\nBaroni \u00e8 stato anche l'autore del celebre monumento dedicato alla spedizione dei Mille situato a Quarto dei Mille, solennemente inaugurato nel 1915 da Gabriele d'Annunzio, nel quale si possono individuare, pur nella possente compattezza strutturale, alcuni riferimenti al maestro Bistolfi, soprattutto per quanto riguarda la raffigurazione delle figure femminili di contorno relativamente ad alcuni aspetti del modellato.\nTra il 1933 e il 1937 si svolse a Torino la lunga e travagliata vicenda del monumento ad Emanuele Filiberto Duca d'Aosta, ultima grande opera del Baroni che non pot\u00e9 portare a termine perch\u00e9 colto da morte, il cui concorso si concluse a favore di Baroni dopo un testa-a-testa con Arturo Martini. Previsto dapprima in Piazza Vittorio Veneto, venne infine realizzato in Piazza Castello sul retro di Palazzo Madama. \nNel 1930 realizza le due statue in marmo di Guglielmo Embriaco e Andrea Doria collocate superiormente all'imbocco della galleria che va dalla piazza Corvetto alla piazza del Portello. Sempre dello stesso periodo sono sue alcune delle statue dell'arco ai Caduti di piazza della Vittoria a Genova. Baroni fu anche autore di alcune statue di atleti per il Foro italico di Roma.\nNel cimitero monumentale di Staglieno sono presenti diversi lavori di Baroni: il bassorilievo per la Tomba Fortunato Bozzo (del 1907), dove si possono notare chiavi di volta per il passaggio dal decorativismo liberty alla visione espressionista.\nNel monumento funebre per la madre, Chiara Ferraris Baroni (del 1915), \u00e8 presente una contrapposizione tra una linea astraente e forme chiaramente espressionistiche.\nAltri suoi lavori, sempre al cimitero di Staglieno, sono le tombe Molinari (realizzata nel 1920), Moltini-Sciutto (1922) e Isolabella-Gabba e Roncallo (1930), in cui viene combinata una visione modernamente novecentista con la compattezza di forme."}
{"id": "537571", "revid": "770813", "url": "https://it.wikipedia.org/wiki?curid=537571", "title": "Embraer EMB 312 Tucano", "text": "LEmbraer EMB 312 Tucano \u00e8 un monomotore turboelica da addestramento basico ad ala bassa prodotto dall'azienda brasiliana Embraer dagli anni ottanta.\nImpiegato nelle scuole di volo militare di diverse aeronautiche militari mondiali, il Tucano \u00e8 caratterizzato da una cabina di pilotaggio a due posti scalati in tandem, in modo da garantire una pi\u00f9 ampia visibilit\u00e0 all'istruttore posto sul seggiolino posteriore.\nAnalogamente ad altri addestratori simili ne \u00e8 stata commercializzata una versione da attacco leggero, inoltre \u00e8 stato prodotto su licenza dall'azienda britannica Short Brothers plc.\nUtilizzatori.\nAl dicembre 2011 risultavano 11 le forze aeree che mantenevano in linea i Tucano, con due che avevano deciso di dismetterli:\nIncidenti.\nIl 22 giugno 2015 nello schianto di un Embraer EMB 312 Tucano ha perso la vita il pluripremiato compositore James Horner, mentre sorvolava la Foresta Nazionale di Los Padres."}
{"id": "537572", "revid": "228587", "url": "https://it.wikipedia.org/wiki?curid=537572", "title": "Herbert Jennings Rose", "text": "Biografia.\nRose consegu\u00ec il \"Bachelor of Arts\" (il diploma universitario in materie umanistiche) sia all'universit\u00e0 di Oxford che alla McGill.\nProfessore di lingua greca in alcune prestigiose universit\u00e0 britanniche (University of Wales e University of St. Andrews), Rose \u00e8 ricordato principalmente come autore di \"A Handbook of Greek Mythology\" (\"Manuale di mitologia greca\") pubblicato nel 1928, che fu il libro di testo sulla mitologia classica per generazioni di studenti nel mondo anglosassone, tanto che raggiunse la sesta edizione nel 1958. Grazie al suo stile chiaro e alla sua conoscenza della mitologia classica, dell'antropologia e del folclore, fu autore di numerosi libri divulgativi su queste materie.\nAl di fuori dei paesi di lingua inglese, per\u00f2, le idee di Rose sono considerate da tempo superate, in quanto legate alla vecchia concezione della scuola primitivista. Proprio per questo Rose \u00e8 stato per anni in accesa polemica con il linguista francese Georges Dum\u00e9zil, le cui interpretazioni sulla religione romana erano in netto contrasto con le idee di Rose e dei primitivisti."}
{"id": "537574", "revid": "125850668", "url": "https://it.wikipedia.org/wiki?curid=537574", "title": "A\u00e9rospatiale SA 330 Puma", "text": "LA\u00e9rospatiale SA 330 \"Puma\" \u00e8 un elicottero biturbina medio leggero da trasporto multiruolo, dotato di un rotore a quattro pale. Fu prodotto inizialmente in Francia dalla Sud Aviation.\nSviluppo.\nIl SA 330 \"Puma\" venne originariamente progettato dalla Sud Aviation su richiesta dell'esercito francese che richiedeva un elicottero da trasporto di medie dimensioni. Inoltre il nuovo apparecchio avrebbe dovuto essere in grado di operare sia di giorno sia di notte e in ogni condizione meteorologica.\nSuccessivamente nel 1976 il \"Puma\" venne selezionato dalla Royal Air Force (RAF) dove ricevette il nome \"Puma HC Mk.1\". Fu quindi avviato un lavoro di sviluppo del \"Puma\" tra Francia e Inghilterra e di seguito ci fu anche un accordo di coproduzione tra la ditta francese A\u00e9rospatiale e la ditta britannica Westland Aircraft, che produsse i velivoli ordinati dalla RAF.\nIl primo dei sei prototipi del \"Puma\" si alz\u00f2 in volo il 15 aprile 1965, mentre l'ultimo dei sei esemplari \"pre-serie\" venne consegnato il 30 luglio 1968. Il primo elicottero di serie effettu\u00f2 il primo volo nel settembre del 1968 e due anni pi\u00f9 tardi le ditte Sud Aviation, Nord Aviation e S\u00c9REB si unirono per dare vita alla A\u00e9rospatiale. Il 25 aprile 1978 il \"Puma\" divenne il primo elicottero di fabbricazione occidentale a ricevere il certificato di idoneit\u00e0 per operazioni in qualsiasi condizione meteorologica, comprese quelle a basse temperature in climi polari.\nLo stesso anno venne messa a punto una versione migliorata, chiamata AS 332 \"Super Puma\" dotata di motori pi\u00f9 potenti e maggiore capacit\u00e0 di trasporto.\nLa produzione del \"Puma\" continu\u00f2 fino nel 1987 quando fu sostituita completamente dalla produzione di \"Super Puma\". Complessivamente dal 1968 fino al 1987 furono costruiti oltre 697 esemplari.\nLa versione militare del \"Super Puma\" \u00e8 chiamata AS 532 \"Cougar\" ed \u00e8 dotata di motori ulteriormente potenziati e con miglioramenti all'avionica e impiantistica in generale.\nL'ultima versione (civile) in produzione \u00e8 la EC 225 (secondo la nuova nomenclatura di Eurocopter), l'equivalente versione militare \u00e8 la EC725 \"Caracal\".\nEletto nel 1998 \"Elicottero pi\u00f9 brutto della storia\" dalla rivista Aeronautica &amp; difesa."}
{"id": "537575", "revid": "121738096", "url": "https://it.wikipedia.org/wiki?curid=537575", "title": "Monade (informatica)", "text": "Nella programmazione funzionale, una monade \u00e8 una struttura che esprime una classe di computazioni concatenabili.\nCon l'ausilio di questa struttura, \u00e8 possibile compiere, anche nei linguaggi puramente funzionali, operazioni in sequenza, un po' come avviene nei linguaggi imperativi o procedurali. Infatti, possono essere espresse, con l'ausilio delle monadi, fenomeni come gli effetti collaterali, l'IO, gestione dell'eccezioni.\nIn Haskell, la classe Monad viene espressa come segue:\nclass Monad m where\n (\u00bb=) :: m a -&gt; (a -&gt; m b) -&gt; m b\n (\u00bb) :: m a -&gt; m b -&gt; m b -- non strettamente necessaria\n return :: a -&gt; m a\n fail :: String -&gt; m a -- non strettamente necessaria\nStoria.\nNegli anni sessanta, alcuni linguaggi di programmazione, come J e APL, i quali tendevano ad essere dei linguaggi puramente funzionali, utilizzavano il termine monade per indicare le funzioni che avevano un solo parametro di input. Questo termine si contrapponeva a quello di diade, cio\u00e8 tutte quelle funzioni aventi due parametri invece che solo uno. Come si vedr\u00e0 pi\u00f9 avanti, con monade si identificheranno delle strutture completamente diverse.\nInfatti, nel 1991, Eugenio Moggi, professore di Informatica all'universit\u00e0 di Genova, pubblic\u00f2 un saggio, nel quale considerava l'utilizzo della monade, attraverso la semantica del Lambda calcolo, per gestire gli effetti collaterali, gli input e gli output, le eccezioni ed altro. Questa pubblicazione ha influito sul lavoro di molti informatici, tra i quali Simon Peyton Jones, il quale, poi le implementer\u00e0 nel linguaggio puramente funzionale Haskell (al posto di utilizzare delle lazy-list per gestire l'IO).\nPer molto tempo, l'utilizzo di queste strutture, \u00e8 stato ristretto a una piccolissima cerchia di linguaggi, molti dei quali puramente funzionali (soprattutto a causa dei problemi legati alla gestione dell'IO). Di recente, queste strutture sono state adattate anche ai linguaggi imperativi, per lo pi\u00f9 per permettere l'utilizzo di alcuni pattern della programmazione funzionale che sono pi\u00f9 facilmente comprensibili e facili da scrivere. Alcuni di questi linguaggi, sono Python, Scala, Perl, Racket e Java. Oltre ai linguaggi imperativi e puramente funzionali, anche i linguaggi della famiglia ML, come F#, si stanno evolvendo per permettere l'utilizzo delle monadi.\nCaratteristiche.\nFormalmente, una monade pu\u00f2 essere espressa come un monoide nella categoria degli endofuntori.\nUna monade pu\u00f2 essere descritta come una tripla formula_1:\nCome si pu\u00f2 notare dalla descrizione data sopra, le funzioni \"proprie\" di una monade sono due. Proprio su queste due, si basano le leggi che ogni monade deve seguire per permettersi di avere le sue caratteristiche.\nLe due leggi, verranno espresse in Haskell . Durante l'elencazione delle caratteristiche, saranno usate delle funzioni:\nPrimo assioma - Leggi dell'identit\u00e0.\nDeve esistere un elemento tale che composto ad una funzione, essa dia come risultato la funzione con cui\n\u00e8 stato composto il membro neutro. Questa caratteristica deve possedere la propriet\u00e0 commutativa.\n-- identit\u00e0 a destra:\nf \u00bb= return == f\n-- identit\u00e0 a sinistra:\nreturn a \u00bb= f == f a\n-- dalla versione 2010 del linguaggio \u00e8 anche \n-- possibile scriverla con la notazione do:\n-- identit\u00e0 a 'destra':\ndo x &lt;- m\n return x\n= m\n-- con l'identit\u00e0 a 'sinistra':\ndo y &lt;- return x\n f y\n= do f x\nSecondo assioma - Legge dell'associativit\u00e0.\nUn insieme di tre funzioni, possono essere combinate in due modi equivalenti.\n-- esprimibile con la notazione do, nel modo seguente\ndo b &lt;- do a &lt;- m\n f a\n g b\n= do a &lt;- m\n b &lt;- f a\n g b\n= do a &lt;- m\n do b &lt;- f a\n g b"}
{"id": "537578", "revid": "729019", "url": "https://it.wikipedia.org/wiki?curid=537578", "title": "A\u00e9rospatiale Alouette", "text": "L'A\u00e9rospatiale Alouette II \u00e8 un elicottero leggero utility monoturbina con rotore a tre pale, progettato in Francia dalla Soci\u00e9t\u00e9 nationale des constructions a\u00e9ronautiques du sud-est (SNCASE) poi Sud Aviation all'inizio degli anni cinquanta, in seguito diventata A\u00e9rospatiale.\nL'Alouette II \u00e8 stato il primo elicottero prodotto su scala industriale a utilizzare un motore a turbina al posto del pi\u00f9 convenzionali e pesanti motori a pistoni.\n\u00c8 stato impiegato a partire dagli anni sessanta prevalentemente da operatori militari o governativi nel ruolo di elicottero da osservazione, aerofotografia, ricerca e salvataggio, collegamento e addestramento, ma \u00e8 stato anche utilizzato in versione armata con missili anticarro e siluri a testata autocercante. Nei ruoli civili, \u00e8 stato impiegato come eliambulanza (con due barelle esterne), per l'irrorazione dei campi coltivati e come gru volante grazie alla capacit\u00e0 di sollevare fino a 500\u00a0kg attaccati al gancio baricentrico.\nStoria.\nIl predecessore dell'Alouette II fu il SE 3120 Alouette. Questo elicottero venne prodotto in due esemplari e batt\u00e9 i record di velocit\u00e0 e distanza nel luglio 1953, ma risult\u00f2 troppo complesso per l'impiego operativo. Il conseguimento dei record attir\u00f2 l'attenzione sugli elicotteri del governo francese che per\u00f2 emise un ultimatum secondo il quale se non fosse entrato in produzione di serie un modello entro due anni, avrebbe abbandonato ogni interesse negli elicotteri. La SNCASE mise a punto 7 modelli di elicotteri con motore a turbina denominati da X.310A a X.310G. Dal punto di vista del motore, in precedenza, Joseph Szydlowski, il fondatore della Turbom\u00e9ca, era stato in grado di sviluppare l'Artouste, un motore a turbina da 260 shp a singolo albero derivato dall'Or\u00e9don. Venne scelto il modello X.310G design equipaggiato con l'Artouste e venne rapidamente avviata la produzione di serie del SE 3130 Alouette II.\nL'SE 3130 vol\u00f2 la prima volta il 12 marzo 1955 e dopo circa tre mesi un Alouette II di preserie, pilotato dal collaudatore Jean Boulet, consegu\u00ec un nuovo record di altitudine di 8209 m il 6 giugno, arrivando a toccare i 10984 m il 13 giugno.\nL'Alouette II fece notizia il 3 luglio 1956 successivo quando divent\u00f2 il primo elicottero a portare a termine una missione di salvataggio in montagna, prelevando un alpinista che aveva sofferto un arresto cardiaco a oltre 4000 m e di nuovo il 3 gennaio 1957 quando un Alouette II venne utilizzato per portare soccorso all'equipaggio di un Sikorsky S-58 precipitato mentre a sua volta era impiegato nella ricerca degli alpinisti Jean Vincendon e Fran\u00e7ois Henry dispersi sul Monte Bianco.\nL'Alouette II ricevette il certificato di aeronavigabilit\u00e0 nazionale il 2 maggio 1957.\nLa produzione venne avviata inizialmente per soddisfare gli ordini emessi dalle forze armate francesi e gli ordini dei clienti civili. La versione militare fu il primo elicottero al mondo ad essere armato con missili anticarro (i Nord SS.11). Al termine della produzione nel 1975 erano stati costruiti oltre 1500 Alouette II, distribuiti fra 80 nazioni, comprese 47 forze armate diverse. \u00c8 stato costruito anche su licenza in Brasile, Svezia, India e negli Stati Uniti d'America.\nLa societ\u00e0 indiana Hindustan Aeronautics Limited costru\u00ec la versione SA 315B Lamas, rinominata Cheetah e regolarmente impiegata a 7500 metri di quota per collegamento con le postazioni e le basi aeree della Indian Air Force sulle montagne dell'Himalaya."}
{"id": "537582", "revid": "770813", "url": "https://it.wikipedia.org/wiki?curid=537582", "title": "Airbus Helicopters AS365 Dauphin", "text": "LAirbus Helicopters AS365 Dauphin, gi\u00e0 A\u00e9rospatiale, poi Eurocopter SA 365 Dauphin, \u00e8 un elicottero multiruolo biturbina sviluppato dall'azienda aeronautica francese A\u00e9rospatiale nei primi anni settanta quindi avviato alla produzione dalla stessa e, in seguito, dalla Eurocopter e dalla Airbus Helicopters che gli successero.\nConsiderato uno dei pi\u00f9 veloci e riusciti elicotteri medio-leggeri moderni francesi, \u00e8 stato costruito in oltre 600 esemplari, anche in versioni navali (una delle quali, l'HH-65 Dolphin, presta servizio con la Guardia Costiera statunitense), ha una fusoliera affusolata e molto elegante ed un rotore incassato nella coda, chiamato \"Fenestron\" (finestrone), che ne ricorda la parentela con il pi\u00f9 piccolo Gazelle. Con una media di oltre 320\u00a0km/h, un esemplare di questo elicottero ottenne un record di velocit\u00e0 nel viaggio Parigi-Londra.\nIl Dauphin, pur non potendo vantare i numeri di alcune macchine russe e americane, \u00e8 uno degli elicotteri europei di maggior successo (il che significa con produzione dell'ordine delle centinaia, in contrapposizione alle migliaia dei tipi d'oltreoceano e sovietici) ed \u00e8 largamente usato per trasporti commerciali, polizia, emergenza sanitaria e operazioni di ricerca e soccorso.\nStoria del progetto.\nIl primo prototipo del Dauphin effettu\u00f2 il primo volo il 2 giugno 1972, un anno dopo il Gazelle, da cui per molti aspetti prende ispirazione. Esso appartiene quindi alla terza generazione di elicotteri, e la seconda tra quelli a turbina.\nIl modello iniziale era il SA360C, riconoscibile dal muso arrotondato e dal carrello triciclo posteriore non retrattile, che montava sopra la sua fusoliera discretamente voluminosa, un nuovo tipo di rotore, lo Starflex a 4 pale di 11,5\u00a0m di diametro. Di questa versione iniziale vennero costruiti solo 29 esemplari, principalmente perch\u00e9 la motorizzazione con una sola turbina Turbom\u00e9ca Astazou XVIIIA da 1\u00a0050 shp si rivel\u00f2 non sufficiente.\nTre anni dopo, nel 1975 venne prodotto il modello SA 365C con una motorizzazione a 2 turbine Arriel da 710 shp, molto pi\u00f9 potente, consegnata in 79 esemplari. Sebbene la macchina fosse valida, era necessario trovare un nuovo equilibrio nelle prestazioni complessive del velivolo, che aveva indubbie potenzialit\u00e0 data la molto maggiore capacit\u00e0 di carico rispetto al fratello minore SA 341 Gazelle.\nCon una estesa riprogettazione, ne deriv\u00f2 il SA 365N Dauphin 2 che aveva una struttura alleggerita, muso riprogettato e appuntito in maniera non marcata (ma che dava nondimeno maggiore aderenza al nome che la macchina portava), pi\u00f9 carburante e un carrello triciclo anteriore con ruotino retrattile nel muso; la riprogettazione interess\u00f2 anche gli elementi strutturali principali.\nIl 21 gennaio 2022, con la consegna di un esemplare alla Aduanes-Agencia Tributaria spagnola e dopo pi\u00f9 di 1.100 esemplari costruiti, si \u00e8 definitivamente conclusa la produzione dell'AS 365 Dauphin.\nTecnica.\nL'SA 365N \u00e8 dotato di una struttura di tipo parzialmente composito, con ricorso ad ampie superfici e strutture fatte di Nomex, Kevlar e Rohacell, nonch\u00e9 fibre di carbonio usate per le 4 pale del rotore, con motorizzazione a 2 turbine Turbom\u00e9ca Arriel. Le caratteristiche meccaniche di resistenza del rotore obbligarono l'adozione di una motorizzazione di potenza inferiore a quella di modelli concorrenti come il Westland Lynx. Di conseguenza, per compensare il possibile divario di velocit\u00e0 con i modelli concorrenti venne prestata molta cura all'aerodinamica, mentre rimase la penalizzazione per quanto riguarda le prestazioni in quota e il peso massimo al decollo.\nIl rotore di coda \u00e8 del tipo introdotto da A\u00e9rospatiale con il Gazelle e prende il nome di Fenestron. Questo fa assumere un aspetto pi\u00f9 elegante alla coda, abolendo l'elica anti-coppia tradizionale, il che consente una maggiore sicurezza per il personale a terra, minore resistenza aerodinamica e minore inquinamento acustico. Di contro, l'impennaggio verticale deve essere pi\u00f9 alto e robusto.\nCome sul Gazelle, esistono 2 alette laterali con impennaggi verticali molto alti e leggermente a freccia, mentre \u00e8 pure presente una pinna caudale sotto il Fenestron, ma meno lunga che nel Gazelle, dotata di un pattino di coda ausiliario per la protezione della struttura in caso di atterraggi duri. La coda \u00e8 piuttosto tozza e di linee abbastanza armoniose al tempo stesso, ma nell'insieme la macchina \u00e8 assai pi\u00f9 robusta rispetto al Gazelle.\nLa cabina ha la capacit\u00e0 di trasportare una squadra di persone e ha 2 portelli con trasparenti quasi totali, uno piccolo per i due piloti e l'altro pi\u00f9 grande per i passeggeri. I motori sono sistemati in maniera abbastanza ben raccordata sopra la fusoliera, ma non tanto come nei Lynx.\nIn effetti, il Dauphin 2 con il suo carrello retrattile, il Fenestron, motori potenti, ha non solo un bell'aspetto generale ma \u00e8 molto veloce, con numerosi primati mondiali al suo attivo. Bench\u00e9 la velocit\u00e0 massima dichiarata del modello SA 365F fosse di 259\u00a0km/h, un modello appositamente approntato decoll\u00f2 da Parigi e atterr\u00f2 a Londra appena 63 minuti dopo, alla velocit\u00e0 media di oltre 322\u00a0km/h (200 nodi) e con questa prestazione degna di un aereo della seconda guerra mondiale conquist\u00f2 il primato su questo percorso.\nPer partecipare alla gara indetta dall'United States Coast Guard per una macchina da pattugliamento e soccorso costiero, la Aerospatiale appront\u00f2 il modello SA 366G. La concorrenza statunitense era ovviamente molto forte, ma l'HH-65 Dolphin, modello \u2018americanizzato\u2019, equipaggiato per la navigazione sul mare e il soccorso veloce dei naufraghi, motorizzato con 2 motori americani Avco Lycoming LTS101 da 680\u00a0hp l'uno, si \u00e8 nondimeno imposto per la principale commessa mai ottenuta da questo elicottero, 90 macchine in tutto, che fu vinta nel 1979.\nSi trattava fin qui di macchine per usi civili o al limite di tipo governativo, trasporto VIP, servizi logistici e altro ancora, grazie alla velocit\u00e0 elevata, la sicurezza delle attrezzature di bordo e della configurazione a due motori.\nDi seguito si ebbero anche alcuni successi relativi al mercato militare, in particolare l'anno dopo, nel 1980, le ditte del settore difesa francesi vinsero la commessa 'Sawari' per l'Arabia Saudita relativa a un importante quantitativo di armamenti e attrezzature per il rinnovo delle proprie forze armate e pensata per ridurre le tradizionali fonti di approvvigionamento monopolizzate dagli anglo-statunitensi.\nTra i sistemi d'arma forniti dai francesi vi erano anche 24 elicotteri SA 365F Dauphin 2, con impiego prevalentemente antinave da parte specialmente delle navi Classe Madina o F2000. La macchina, sia pure in 20 casi soltanto, ebbe un radar AGRION-15, dalla caratteristica e non molto elegante antenna coperta da un radome cilindrico sotto il muso, di tipica forma piatta. I missili AS-15TT hanno una gittata di 15\u00a0km e una testata da 30\u00a0kg circa e sono radioguidati svolgendo compiti simili a quelli dei Sea Skua britannici, leggermente pi\u00f9 pesanti e complessi.\nInfine la carriera degli elicotteri Dauphin, grazie alla elevata velocit\u00e0 e nonostante il costo, ha avuto una lunga serie di successi in campo civile, che hanno comportato un insieme di circa 500 velivoli complessivi consegnati entro la prima met\u00e0 degli anni novanta, valore non indifferente per una macchina piuttosto costosa e da 4 tonnellate a pieno carico.\nL'evoluzione militare.\nLe ultime versioni sono note, in campo militare, con il nome di AS 565 \"Panther\" (congruo con la serie di 'felini' che costituiscono gli ultimi tipi della Eurocopter, che nel frattempo ha inglobato sia la Messerschmitt-B\u00f6lkow-Blohm GmbH (MBB) tedesca, la quale era gi\u00e0 di per s\u00e9 un consorzio, che la francese Aerospatiale); questo modello ha avuto ulteriori incrementi di potenza e capacit\u00e0. Essi hanno avuto commesse come nuovi elicotteri della Marine nationale per le fregate della Classe Leygues e della Classe La Fayette, tutte navi dotate ciascuna di un elicottero. Essi hanno ricevuto i missili AS-15TT e il relativo radar, ma soprattutto sono stati resi idonei anche a lanciare i missili \u2018a piena scala\u2019 Exocet AM.39, da 50\u00a0km di gittata, e hanno ricevuto anche mitragliatrici brandeggiabili. La colorazione delle macchine \u00e8 passata col tempo al grigio-blu chiaro.\nI velivoli della Coast Guard sono stati invece come al solito colorati in bianco sui fianchi della fusoliera, nero nel muso e arancione internazionale su strisce diagonali che confinano con la parte ventrale, come anche sulla striscia sulla coda nel settore dello stemma del servizio, le alette di coda e il piano verticale.\nPer dare un'idea dell'impatto dei carichi trasportati sulle prestazioni, il raggio d'azione \u00e8 nel caso del 365F di 899\u00a0km al livello del mare o 4 ore e 25 minuti, ma si riduce a 3 ore e 45 minuti con 2 missili \"AS-15TT\", e solo 2 ore e 45 minuti con 4 missili per circa 400\u00a0kg su alette laterali, corrispondenti a circa 250\u2013350\u00a0km di raggio d'azione. I missili AM.39 pesano 750\u00a0kg per cui nonostante il raggio d'azione maggiore non permettono di incrementare il braccio operativo, ma solo di migliorare le possibilit\u00e0 di sopravvivenza del velivolo vettore sparando da pi\u00f9 lontano, oltre che migliorare la logistica di navi che gi\u00e0 hanno come armamento superficie-superficie la versione MM.40. Ma, come in genere accade, gli Exocet sono troppo pesanti come armamento 'ideale' per gli elicotteri, mentre al tempo stesso gli AS15TT sono troppo leggeri come armamento utilizzabile dalle navi, anche se entrambi i missili hanno sia una versione aria-superficie (nel caso degli Exocet pensata soprattutto per aerei o grossi elicotteri) che superficie-superficie. \u00c8 comunque straordinario che un elicottero da 4 tonnellate sia stato reso compatibile con gli AM.39, che in teoria potrebbero essere portati anche in 2 esemplari, ma praticamente a carburante zero e quindi con autonomia quasi nulla; infatti gli elicotteri non possono decollare in sovraccarico, specialmente dai ponti delle navi.\nIl Delfino e il Dragone: l'HAMC Z-9 'Haitun'.\nPer quanto possa sembrare strano, l'elicottero Mil Mi-4 Hound \u00e8 stato fino a non molto tempo fa il pi\u00f9 diffuso velivolo ad ala rotante volante nella terra del Dragone (la Cina). Esso era molto simile al Sikorsky S-55 ma con una potenza molto superiore, anche rispetto all'S-58 che pure era successivo.\nNonostante l'assoluta esigenza di sostituirlo con macchine pi\u00f9 moderne, questo potente (1700\u00a0hp) elicottero con motore a pistoni degli anni cinquanta era ancora presente, circa 20 anni addietro, con circa 1.000 macchine nominalmente in carico nelle Forze aeree cinesi. Tentativi vi erano stati, con macchine come i Super Frelon e soprattutto, l'S-76 Spirit. Ma l'unica che per vari motivi ha avuto un successo pieno, tra gli elicotteri medi, \u00e8 stato il Dauphin.\nL'SA 365 \u00e8 stato costruito su licenza dalla cinese Harbin, con il nome di Z9 e la classificazione NATO \"Haitun\". Questo contratto d'affari, ancora pi\u00f9 importante per la storia del Dauphin di quanto non sia stato il successo americano, \u00e8 passato nondimeno praticamente inosservato anche sulla stampa specializzata. Esso \u00e8 stato l'apogeo di questo tipo di elicotteri francesi.\nIl contratto per la produzione su licenza, firmato con l'allora Aerospatiale, agli inizi degli anni ottanta, riguardava 48 macchine similari all'AS-365N Dauphin, la prima delle quali venne completata gi\u00e0 nel 1981 dall'HAMC cinese, utilizzando per\u00f2 kit di montaggio che erano forniti direttamente dalla Francia. Questo primo lotto venne ultimato entro i tardi anni ottanta, cosicch\u00e9 non ebbe ripercussioni con la protesta di piazza Tiananmen.\nCome pratica normale per i cinesi, anche questo contratto, per quanto corposo, era destinato soprattutto ad acquisire know-how e infatti gli ultimi 20 elicotteri erano costruiti con una percentuale crescente di parti prodotte in Cina. Questo fu solo l'inizio del processo che ha portato lo Z-9, questo il nome della macchina cinese, a diventare, poco alla volta, un tipo sostanzialmente autoctono.\nNel 1988 i primi 2 elicotteri vennero prodotti allo standard Z-9B, corrispondente all'AS-365N2 Dauphin. A partire dal 1992 la produzione dell'elicottero, tra l'altro con un fenestron dotato di 13 pale anzich\u00e9 11, \u00e8 stato prodotto in massa per l'esercito cinese. Oltre 100 esemplari sono stati prodotti come elicottero utility (furono questi le macchine usate per il film 'the peacekeeper'?).\nTra le varie versioni, quelle civili da trasporto e da ricerca e soccorso, e quelle militari per le forze terrestri e navali. Tra i modelli cinesi civili vi \u00e8 l'HA410, volato recentemente, nel 2001. La versione HA425 \u00e8 in fase di sviluppo, con motori ulteriormente migliorati e modifiche varie di ogni tipo, dalla struttura (sempre pi\u00f9 basata su materiali compositi al posto del metallo, per ridurre il peso) all'avionica. Il modello base ha un paio di motori costruiti su licenza dalla SAEC di Zouhzou, chiamati WZ-8A con 739\u00a0hp. L'impianto carburante \u00e8 di 1.140 l.\nLa Marina cinese, con la sua flotta in rapido ricambio, e ambizioni sempre pi\u00f9 portate all'impiego d'alto mare, ha una necessit\u00e0 imprescindibile di elicotteri imbarcati, e al pari dell'Esercito, ha utilizzato anch'essa il Dauphin.\nL'elicottero navale \u00e8 la Z-9C con capacit\u00e0 ASW. Esso nasce dall'ordine posto negli anni ottanta per 8 AS 565 Panther navali, con sonar filabile Thomson Sintra HS-12 e 2 siluri ET-52 (cloni dell'A.244, comprato in piccola quantit\u00e0). La versione Z-9C ne \u00e8 stata la derivata cinese. Esso ha un radar in banda X KLC-1, siluri ASW e capacit\u00e0 di guidare oltre l'orizzonte i missili C-803 antinave, simili agli OTOMAT (non si tratta per\u00f2 di cloni).\nNe sono dotate le fregate delle classi Jiangwei e Jiangkai nonch\u00e9 i cacciatorpediniere delle classi Luda II e Luhu; da queste navi operano anche dei SA 565 \"Panther\" di costruzione francese.\nL'esercito, pi\u00f9 di recente, ha schierato due versioni da attacco, la Z-9W \"Attack\" e la Z-9G \"Night Attack\", che si aggiungono alle varie versioni di trasporto e collegamento (Z-9, Z-9A, Z-9B, Z-9A \"ECM\", importante versione per contromisure elettroniche, Z-9A \"Scout\", Z-9A \"Communications\").\nLo sviluppo venne iniziato alla fine degli anni ottanta con le prove della macchina, fino ad allora praticamente disarmata. La sua velocit\u00e0 e capacit\u00e0 di carico ha avuto un apprezzamento notevole con l'installazione dei missili (4, poi 8) HJ-8 da 4\u00a0km di gittata, guida semiautomatica e 600\u2013800\u00a0mm di perforazione corazza. Oltre questi sono stati installati 2 cannoni da 23\u00a0mm, mitragliatrici da 12,7\u00a0mm, lanciarazzi di tipo sovietico da 57\u00a0mm o i nuovi e pi\u00f9 potenti razzi cinesi da 90\u00a0mm, il maggiore calibro tra i razzi leggeri aria-terra.\nUn'altra arma \u00e8 stata sperimentata, e si tratta di una vera innovazione: il missile TY-90 aria-aria. Esso \u00e8 stato pensato, a differenza di ogni altro tipo, con uno scopo specifico di combattimento aria aria \"da elicotteri\". Pesa 20\u00a0kg, gittata 6\u00a0km, velocit\u00e0 mach 2 e testata da 3\u00a0kg, guida IR. Praticamente \u00e8 simile al Mistral francese, ma senza tubi di lancio esterni.\nLa versione base d'attacco Z-9W \u00e8 entrata in servizio negli anni novanta, con il 38\u00ba gruppo d'armate di Beijing. Gi\u00e0 dal tipo di unit\u00e0 che \u00e8 andata ad equipaggiare, la macchina di nuovo tipo d\u00e0 l'idea della quantit\u00e0 necessaria, destinata ad essere insoddisfatta sia per i costi, sia per qualche incomprensibile difficolt\u00e0 che ha l'industria cinese a mettere in produzione in grande stile gli equipaggiamenti avanzati.\nLa versione base della \"seconda generazione\" degli Z-9G ha i seguenti dati:\nL'inizio del millennio ha visto la comparsa di una nuova versione, la Z-9G, con capacit\u00e0 notturne. Infatti, il modello d'attacco non ne aveva, ma qui esistono FLIR, sistemi ECM e 2 motori Arriel-II (851\u00a0hp). I missili anticarro sono stati portati da 4 a 8.\nSebbene questi elicotteri siano vulnerabili alle armi antiaeree, piuttosto grandi come sezione di fusoliera e privi di armature adatte, essi sono pur sempre macchine utili per i numerosi compiti di elicottero d'attacco generico, e sono relativamente economici. La loro velocit\u00e0 li pone se non altro nella possibilit\u00e0 di disimpegnarsi rapidamente, rispetto ad altri elicotteri d'attacco, anche specializzati.\nSebbene siano misure 'ad interim', gli oltre 100 Z-9W e i primi Z-9G sono capaci di offrire un minimo di capacit\u00e0 operative nei compiti specifici di attacco al suolo e anche antielicottero, capacit\u00e0 che in precedenza i cinesi, ancora attendenti il loro primo elicottero specializzato da combattimento, non possedevano.\nComplessivamente, sono stati prodotti o comprati dai cinesi: 48 Z-9A, circa 200 Z-9B, 50-100 Z-9W, alcuni Z-9G, 8 Panther e alcuni Z-9C. Altre macchine dovrebbero non essere incluse in questo elenco, soprattutto quelle orientate al mercato civile."}
{"id": "537583", "revid": "770813", "url": "https://it.wikipedia.org/wiki?curid=537583", "title": "Boeing 707", "text": "Il Boeing 707 \u00e8 un aereo di linea di media grandezza, a fusoliera stretta, dedicato alle rotte a lungo raggio, con quattro motori a reazione\",\" sviluppato e costruito dalla statunitense Boeing Commercial Airplanes dal 1958 al 1979. Il suo nome viene comunemente pronunciato come \"seven oh seven\". Le varie versioni del velivolo possiedono una capacit\u00e0 che varia da 140 a 219 passeggeri e un'autonomia da km a km.\nSebbene non sia stato il primo jet commerciale a entrare in servizio (il primo fu il de Havilland DH.106 Comet), fu il primo aereo di linea di successo e molti lo considerano come il modello che train\u00f2 l'aviazione commerciale nell'era del jet. Il 707 \u00e8 caratterizzato da un'ala bassa a freccia con motori esterni. Grazie ad esso Boeing si attest\u00f2 come uno dei pi\u00f9 grandi produttori di aerei passeggeri e fu il primo della serie di aerei di linea a denominazione \"7x7\". In seguito i modelli 720, 727, 737 e 757 condivisero alcuni elementi del design della fusoliera del 707.\nIl 707 \u00e8 stato sviluppato a partire dal Boeing 367-80, un prototipo di jet che aveva volato per la prima volta nel 1954. Una fusoliera di sezione pi\u00f9 ampia e altre modifiche hanno portato alla produzione iniziale del 707-120, alimentato da motori turbogetto Pratt &amp; Whitney JT3C, che ha effettuato il primo volo il 20 dicembre 1957.\nLa Pan American World Airways ha iniziato il regolare servizio con il 707 il 26 ottobre 1958. I modelli derivati successivi hanno incluso il 707-138, dedicato al lungo raggio e dalle dimensioni accorciate e il 707-320 allungato, entrambi i quali sono entrati in servizio nel 1959.\nLa variante pi\u00f9 piccola, Boeing 720, destinata al corto raggio \u00e8 stata introdotta nel 1960. Il 707-420, una versione allungata del 707 con motori turboventola Rolls-Royce Conway, ha fatto il suo debutto nel 1960, mentre la motorizzazione con Pratt &amp; Whitney JT3D \u00e8 stata introdotta sui modelli 707-120B e 707-320B rispettivamente nel 1961 e nel 1962.\nIl 707 \u00e8 stato utilizzato su voli nazionali, transcontinentali e transatlantici, oltre che come aereo da trasporto e per applicazioni militari. Un modello convertibile passeggeri-cargo, il 707-320C, \u00e8 entrato in servizio nel 1963 e aerei 707 passeggeri sono stati modificati per configurazioni adatte al trasporto merci. Dalla sua cellula sono stati derivati molti aerei militari, come l'aerocisterna KC-135 Stratotanker o gli AWACS E-3 Sentry e IAI Phalcon.\nLa Boeing ha prodotto e consegnato esemplari, nei quali sono inclusi anche quelli della serie pi\u00f9 piccola 720.\nStoria del progetto.\nAgli inizi degli anni cinquanta la Boeing inizi\u00f2 degli studi per sviluppare un aereo di linea dotato di motori a getto, anche se l'idea risaliva al 1946. L'industria di Seattle aveva gi\u00e0 una discreta esperienza con il nuovo tipo di motorizzazione: dopo la fine della guerra aveva avuto accesso agli studi tedeschi sui motori a jet e sul miglior tipo di ala da utilizzare (a freccia, spesso di 45\u00b0) e grazie a questo aveva sviluppato il primo bombardiere a reazione americano, il B-47 Stratojet.\nQuesto aereo defin\u00ec nuovi standard tecnologici che vennero impiegati anche nello studio del nuovo aereo civile. L'azienda part\u00ec dal progetto 367, conosciuto come C-97 Stratofreighter, elaborandone diverse configurazioni: l'USAAF per\u00f2 non era interessata ad un successore del C-97 e il mercato civile era ancora molto diffidente nei confronti degli aerei di linea con propulsione a jet. La Boeing decise comunque di portare avanti il progetto, autorizzando una spesa di 16 milioni di dollari dell'epoca prelevati direttamente dalle casse dell'azienda e soprattutto senza avere in mano nessun ordine. La decisione venne per\u00f2 presa quando si era gi\u00e0 giunti alla versione definitiva del progetto, dopo intensi studi sperimentali condotti solo sulla carta e nella galleria del vento.\nLa designazione interna del velivolo era Model 360-80, conosciuto anche con il soprannome \"Dash 80\": ci vollero meno di due anni dal progetto (dal 1952) alla presentazione del prototipo (realizzato in gran segreto), il 14 maggio 1954. Questo prototipo, che vol\u00f2 il 15 luglio dello stesso anno dall'aeroporto di Renton, Seattle, fu la base sia per la futura aerocisterna dell'USAF KC-135 che per il 707. I motori erano i Pratt &amp; Whitney JT3C che erano la versione civile dei J57 usati su molti aerei militari dell'epoca, come il B-47, l'F-100, F-101, F-102 e B-52. Una decisione tardiva e piuttosto costosa fu quella di allargare la fusoliera di 150\u00a0mm rispetto all'originale 367-80; per tale motivo il KC-135 era un po' pi\u00f9 largo del Douglas DC-8.\nIl 707 era un connubio tra il Model 367 e il B-47, i due modelli che avevano ispirato i progettisti. La struttura e la capacit\u00e0 della fusoliera erano le stesse del 367, mentre l'ala, con una freccia di 35\u00b0, e i motori, in versione commerciale, erano gli stessi del B-47. Per evitare interferenze con i gas di scarico dei motori, gli ipersostentatori erano divisi in due sezioni per ogni semiala. Anche gli alettoni erano sdoppiati: una coppia funzionava alla velocit\u00e0 di crociera mentre l'altra durante le fasi di decollo e atterraggio; ulteriori superfici di controllo erano le due coppie di aerofreni, che potevano essere utilizzate anche come alettoni.\nIl \"Dash 80\" era solo un prototipo che venne utilizzato per l'intenso ciclo di collaudi, ma rimase di propriet\u00e0 della Boeing fino agli anni '70, la quale lo utilizz\u00f2 per i vari successivi esperimenti su cellule e motori.\nIl primo ordine lo piazz\u00f2 l'USAAF per 29 esemplari da impiegare come aerocisterne (con il nome di KC-135): l'ordine fu importante non solo perch\u00e9 la Boeing poteva ora ripagarsi delle spese, ma soprattutto perch\u00e9 \"sblocc\u00f2\" il mercato civile e le compagnie cominciarono a ordinare il nuovo aeromobile.\nLa Pan Am fu la prima compagnia aerea ad impiegare il 707; il primo volo commerciale avvenne il 26 ottobre 1958 da New York a Parigi. Il 707 divenne rapidamente il pi\u00f9 popolare aereo di linea, tagliando fuori dal mercato il suo principale rivale, il DC-8.\nPer raggiungere una posizione di dominio del mercato degli aerei commerciali, la Boeing venne rapidamente incontro ai desideri dei clienti. La versione standard di produzione, la 707-120, aveva i motori JT3C; la Qantas ordin\u00f2 una versione con una fusoliera pi\u00f9 corta chiamata 707-138, mentre la Braniff International Airways ordin\u00f2 una versione con i motori potenziati JT4A, chiamata 707-220. La versione pi\u00f9 prodotta fu la 707-320, con apertura e corda alare maggiorata.\nTuttavia all'inizio della sua vita operativa il 707 non era privo di problemi: come tutti i primi jet poteva essere silenzioso per i passeggeri, ma non si poteva dire lo stesso per gli abitanti delle zone circostanti agli aeroporti; inoltre la serie 120 montava motori inadatti: i turbojet Pratt &amp; Whitney JT3C dovevano ricevere un'iniezione d'acqua per produrre abbastanza spinta in decollo e consentivano un'autonomia di soli 4800\u00a0km. Per tali motivi il nuovo modello 707-420 fu dotato di propulsori turbofan Rolls-Royce Conway, pi\u00f9 affidabili del jet puro, innalzando l'autonomia a 7200\u00a0km.\nMolte delle versioni successive gestivano il consumo di carburante in modo pi\u00f9 efficiente, impiegavano motori pi\u00f9 silenziosi, i JT3D, ed avevano flap sul bordo d'uscita dell'ala in modo da migliorare le prestazioni di decollo e atterraggio. Queste versioni erano denotate dal suffisso \"B\" dopo il numero di versione; ad esempio 707-120B e 707-320B. Una particolarit\u00e0 era il sistema con cui era montato il motore esterno di sinistra, diverso dagli altri tre.\nDalla fine degli anni sessanta la crescita esponenziale dei viaggi aerei rese il 707 inadatto alle rotte per le quali era stato progettato poich\u00e9 divenne troppo piccolo per il numero di passeggeri da trasportare. L'allungamento della fusoliera non era una soluzione praticabile perch\u00e9 sarebbe stato necessario adottare motori pi\u00f9 potenti, che avrebbero reso necessaria la riprogettazione del carrello d'atterraggio, cosa non fattibile a causa della limitata altezza da terra del velivolo. La soluzione della Boeing per questo problema fu la realizzazione del primo aereo a doppio ponte, il 747. Inoltre la prima generazione di 707 stava rapidamente diventando obsoleta in termini di rumore e consumo di carburante.\nLa produzione della versione passeggeri del 707 termin\u00f2 nel 1978: in totale ne furono costruiti 1.010 per usi civili. Le versioni militari derivate invece rimasero in produzione fino al 1991.\nIl 707 ha anche conquistato diversi primati: tra i pi\u00f9 importanti, quello battuto il 23 febbraio 1960, quando sfruttando una velocissima corrente aerea ad alta quota (oltre 230\u00a0km/h), un 707-320 della Pan Am percorse i 3.033\u00a0km tra Tokyo e Hong Kong a una velocit\u00e0 di 1.233\u00a0km/h.\nAlcune tracce del progetto del 707 rimangono ancora oggi negli attuali aerei della Boeing, specialmente nel 737, che usa una versione modificata della fusoliera del 707. Il 727 e il 757 essenzialmente usano la stessa fusoliera ma allungata o accorciata in base alla versione. Il 737 e il 727 usano anche lo stesso muso e la stessa configurazione del cockpit del 707.\nImpiego operativo.\nI primi due aerei che vennero impiegati come Air Force One furono due 707 appositamente costruiti, designati dall'USAF come VC-137, che vennero impiegati anche per il trasporto delle maggiori cariche statali in viaggi ufficiali. Anche altre nazioni impiegarono il 707 come trasporto VIP, tra cui Arabia Saudita, Argentina, Brasile, Cile, Congo, Egitto, Giordania, Indonesia, Israele, Italia, Libia, Marocco, Pakistan, Romania, Sudan e Venezuela.\nLa Royal Australian Air Force (RAAF) impieg\u00f2 alcuni 707 appositamente modificati per il trasporto VIP, prima di rimpiazzarli con i Boeing Business Jet modificati. Tra gli operatori militari ci sono Angola, Canada, Colombia, Emirati Arabi Uniti, Germania, India, Iran, Jugoslavia, Paraguay, Per\u00f9, Portogallo, Spagna, Taiwan e Togo.\nGli Stati Uniti ed altri paesi amici della NATO, come il Sud Africa e Israele, hanno usato il 707 come piattaforma per sviluppare avanzati velivoli militari, come l'aerocisterna KC-135 o l'aereo AWACS E-3 Sentry, anche se molti di questi stanno venendo progressivamente ritirati dal servizio. Anche la RAAF li usa per rifornire in volo gli F-18 australiani, ma presto verranno sostituiti dagli Airbus A330 MRTT. Il 707 \u00e8 anche la piattaforma per il progetto dell'USAF E-8 Joint STARS e quello della US Navy E-6 Mercury. L'USAF acquist\u00f2 circa 250 Boeing 707 usati per fornire parti di ricambio per i KC-135: questo \u00e8 anche uno dei motivi perch\u00e9 oggi ci sono cos\u00ec pochi 707 rispetto ai DC-8.\nL'attuale codice cliente impiegato dalla Boeing per identificare speciali versioni dei propri aerei inizi\u00f2 proprio con il 707 e venne mantenuto anche per i modelli successivi: ad esempio un 707-323 \u00e8 un 707 della serie -300 della American Airlines, in quanto \"23\" \u00e8 il codice cliente di questa compagnia.\nVersioni.\nVersioni prodotte \"ex novo\":\nUtilizzatori.\nNon resta pi\u00f9 alcun 707 in servizio commerciale: tutti i velivoli operativi sono privati, governativi o militari, e per lo pi\u00f9 svolgono funzioni AWACS e tanker. L'ultimo in servizio commerciale (cargo) ha subito un incidente nel gennaio 2019 in Iran, nel quale sono morte 15 persone.\nL'ultimo volo passeggeri commerciale \u00e8 stato effettuato da parte di Saha Airlines nel 2013, prima che la compagnia venisse temporaneamente sospesa dalla \"Civil Aviation Organization of Iran\" a causa della flotta di aerei divenuta troppo antiquata.\nAl gennaio 2022, dei esemplari prodotti, 521 sono operativi. Il Boeing 707 non \u00e8 pi\u00f9 in produzione, tutti i velivoli ordinati sono stati consegnati.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "537584", "revid": "44939", "url": "https://it.wikipedia.org/wiki?curid=537584", "title": "Small interfering RNA", "text": ""}
{"id": "537585", "revid": "729019", "url": "https://it.wikipedia.org/wiki?curid=537585", "title": "A\u00e9rospatiale SA 321 Super Frelon", "text": "LA\u00e9rospatiale SA 321 Super Frelon (in francese il nome indica un grosso tipo di calabrone) \u00e8 un elicottero trimotore francese pesante prodotto dalla A\u00e9rospatiale. L'elicottero \u00e8 ancora utilizzato in Cina dove viene prodotta una versione locale denominata Z-8.\nSviluppo.\nDel Super Frelon sono state prodotte sia varianti civili che militari e queste ultime sono risultate le pi\u00f9 numerose, grazie alle acquisizioni da parte delle forze armate francesi e all'esportazione in Israele, Sudafrica, Libia, Cina e Iraq.\nL'elicottero nella sua variante militare \u00e8 stato realizzato in configurazioni da trasporto, antisom e antinave. La versione da trasporto era in grado di imbarcare 38 soldati con l'equipaggiamento o in alternativa 15 barelle per l'uso come eliambulanza.\nLe versioni antisommergibile e antinave erano solitamente equipaggiate con un radar di navigazione e di ricerca (ORB-42) e un verricello con 50 metri di cavo per il soccorso in mare. Spesso venivano adattati per il rifornimento in volo ed equipaggiati con un cannone da 20\u00a0mm, contromisure elettroniche, sistemi di visione notturna, designatori laser e il sistema Personal Locator System."}
{"id": "537588", "revid": "41310", "url": "https://it.wikipedia.org/wiki?curid=537588", "title": "Manifesto del partito comunista", "text": ""}
{"id": "537589", "revid": "4109914", "url": "https://it.wikipedia.org/wiki?curid=537589", "title": "Pierluigi Pizzaballa", "text": ""}
{"id": "537593", "revid": "83531", "url": "https://it.wikipedia.org/wiki?curid=537593", "title": "MUX I", "text": "Il multiplex I della SRG SSR \u00e8 stato un multiplex DVB-T da cui si ricevevano, nell'area della Svizzera italiana, quattro canali televisivi:\nEra trasmesso in tecnica SFN sulla frequenza 39 UHF nella parte orientale del Canton Ticino e nelle valli italofone del Cantone del Grigioni, mentre \u00e8 trasmesso in tecnica MFN nel resto del Canton Ticino.\nIl 3 giugno 2019, poich\u00e9 l'azienda pubblica ha deciso di abbandonare la rete digitale terrestre per via dello scarso utilizzo, il multiplex \u00e8 stato definitivamente chiuso.\nRicezione in Nord Italia.\n\"Per ulteriori informazioni vedi RSI LA2#Curiosit\u00e0, secondo punto.\""}
{"id": "537595", "revid": "93556", "url": "https://it.wikipedia.org/wiki?curid=537595", "title": "Pressione critica", "text": "La pressione critica \u00e8 una caratteristica di qualsiasi sostanza chimica, che definisce il campo in cui questa pu\u00f2 trasformarsi in vapore in presenza del liquido corrispondente.\nDescrizione.\nNell'immagine a fianco \u00e8 riportato il comportamento dell'acqua nel piano temperatura (\"temperature\"-T) entropia (\"entropie\"-S). La curva dell'acqua in questo caso viene usata solo come esempio, dato che una curva analoga pu\u00f2 essere definita per qualsiasi altra sostanza. \nDalla curva a campana che separa la fase liquida (bassi valori di T e di S) dalla fase gassosa (alti valori di T e di S) si vede il piano praticamente \u00e8 diviso in tre zone: una zona a sinistra della curva, in cui esiste il liquido, una zona a destra della curva in cui la sostanza \u00e8 presente come gas ed infine una zona racchiusa dalla curva in cui la sostanza coesiste in equilibrio con il vapore, avendo un certo titolo che rappresenta il rapporto in peso fra liquido e vapore in equilibrio. Al vertice della curva \u00e8 presente il \"punto critico\", che \u00e8 individuato da un determinato valore di pressione (pressione critica) e temperatura (temperatura critica).\nLa rilevanza di queste caratteristiche delle sostanze viene dal fatto che, a pressioni superiori alla pressione critica la trasformazione del liquido in gas avviene senza passaggio per la fase di vapore, quindi in modo praticamente istantaneo e conservando la continuit\u00e0 delle caratteristiche fisiche.\nPressione ridotta.\nIl rapporto tra la pressione e la pressione critica prende il nome di pressione ridotta, ed \u00e8 una quantit\u00e0 adimensionale.\nLa pressione ridotta \u00e8 utilizzata dal teorema degli stati corrispondenti per il calcolo del fattore di comprimibilit\u00e0 di un gas o di una miscela gassosa."}
{"id": "537596", "revid": "2232988", "url": "https://it.wikipedia.org/wiki?curid=537596", "title": "Cattedrale di San Giovanni Battista (Ragusa)", "text": "La cattedrale di San Giovanni Battista \u00e8 il principale luogo di culto di Ragusa superiore.\nStoria.\nEpoca aragonese.\nLa chiesa, prima del terremoto del 1693, sorgeva nella parte ovest dell'antico abitato di Ragusa sotto le mura del castello medievale, dove oggi si trova la chiesetta di Santa Agnese, edificata sulle sue rovine verso la fine del XVIII secolo.\nEpoca spagnola.\nGravemente danneggiata dal sisma, viene riedificata al centro del nuovo abitato di Ragusa nella contrada del \"Patro\". Il 15 aprile del 1694 fu posta la prima pietra e la chiesa dopo appena quattro mesi era completa, tanto che il 16 agosto fu aperta al culto con una solenne cerimonia cui presenziarono tutti i maggiorenti della Contea. Il breve tempo occorso per la costruzione indica che si trattava di una piccola chiesa, inadeguata alle esigenze del nuovo quartiere della citt\u00e0 in espansione.\nPertanto furono i \"sangiovannari\" a ricostruire per primi un proprio luogo di culto, circostanza che continu\u00f2 ad alimentare l'acredine e fomentare le diatribe nei confronti dei \"sangiorgiani\", arroccati nella primitiva parte di citt\u00e0. Fazioni da sempre in contrasto, ove un evento sismico aveva ribaltato la supremazia dei luoghi e l'ordine delle correnti.\nL'emancipazione della chiesa di San Giovanni avviene nel 1714. Pertanto fu decretato l'ingrandimento del tempio, nel 1718 si inizi\u00f2, quindi, la costruzione nello stesso sito di una chiesa pi\u00f9 grande. Due \"capimastri\" di Acireale, Giuseppe Recupero e Giovanni Arcidiacono, potrebbero aver svolto un ruolo progettuale, e alcuni particolari architettonici dei prospetti della chiesa di San Giovanni sono tipici dei monumenti barocchi dell'area Acese e Catanese, come le caratteristiche paraste bugnate o il monumentale portale maggiore (che presenta notevoli analogie con il portale marmoreo della Cattedrale di Acireale).\nEpoca contemporanea.\nIl tempio fu solennemente consacrato il 30 maggio 1778, cerimonia presieduta dal vescovo di Siracusa Giovanni Battista Alagona.\nI continui ricorsi di entrambi i rettori delle due fazioni alla Congregazione dei Riti presso la Santa Sede determina il 10 dicembre 1865 la divisione civile del comune, due distinti sindaci, due duomi, l'esplicito riconoscimento di due correnti (\"sangiovannari\" e \"sangiorgiani\"), due arcipreture ciascuna col suo santo patrono: San Giovanni Battista per Ragusa, San Giorgio per Ragusa Ibla.\nTra il 1992 e il 1995 sono state realizzate campagne di restauro dell'intero edificio.\nDal 2002, riconoscimento UNESCO e l'inserimento tra i monumenti cittadini del circuito delle Citt\u00e0 tardo barocche del Val di Noto e nella World Heritage List.\nDescrizione.\nEsterno.\nLa maestosa facciata, ricca di intagli e sculture e divisa in cinque partiti da grandi colonne, su alti basamenti, e da caratteristiche lesene bugnate che si ripetono anche nei lati della costruzione, \u00e8 arricchita da tre portali: quello centrale \u00e8 ornato da colonne e statue di pregevole fattura che rappresentano l'Immacolata, il Battista e San Giovanni Evangelista. Davanti si apre un ampio sagrato, sopraelevato rispetto alla piazza sottostante e cinto da una balaustra in pietra pece costruita nel 1745.\nNel partito centrale si trova il portale d'ingresso, affiancato da due coppie di colonne riccamente scolpite, che reggono un timpano spezzato; ai lati le statue di San Giovanni Battista e San Giovanni Evangelista e, al centro, in una edicola, la statua dell'Immacolata. Nel secondo ordine, pi\u00f9 modesto rispetto al primo, risaltano due grandi orologi solari datati 1751 (quello a sinistra misura il tempo in \"ore italiche\": dal tramonto al tramonto; quello a destra in \"ore francesi\": da mezzanotte a mezzanotte). La facciata contiene una campana in Mib3.\nSul lato sinistro del prospetto svetta il campanile che si innalza per circa cinquanta metri (del campanile che doveva essere costruito sul lato destro fu realizzata soltanto la base nel 1820). Presenti quattro campane in tonalit\u00e0 di do3.\nInterno.\nL'interno, a croce latina, con presbiterio absidato, \u00e8 in pietra pece, oggi intonacato, con capitelli riccamente scolpiti dal capomastro Carmelo Cultraro nel 1731 e successivamente dorati. Sopra le colonne si trovano grandi cartigli con i versetti della Sacra Scrittura che si riferiscono a Giovanni il Battista, scolpiti nella pietra calcarea da Crispino Corallo nel 1741, a cui successivamente vennero aggiunti gli angeli in stucco. Tra il 1776 e il 1777 Giuseppe Gianforma ed il figlio Gioacchino decorarono con pregevoli stucchi dorati di gusto rococ\u00f2 le volte delle navate e del presbiterio e nelle pareti dei transetti realizzarono delle grandi nicchie circondate da statue.\nAll'incrocio del transetto con la navata centrale, nel 1783, fu innalzata la cupola che, nei primi anni del XX secolo, fu rivestita con una copertura di lastre di rame, per eliminare le nocive infiltrazioni d'acqua piovana che ne stavano compromettendo la struttura. Nella prima met\u00e0 del secolo XIX gli altari delle navate laterali originariamente in pietra calcarea riccamente scolpita e dorata, opera degli intagliatori ragusani della famiglia Cultraro, sono demoliti e trasformati in piccole cappelle, in cui vennero posti dei sobri altari in marmi policromi.\nTransetto.\nAltare maggiore e presbiterio:\nNel 1926 furono affrescati le pareti dell'altare maggiore con storie della vita del Battista (\"Predicazione\" e la \"Decapitazione del Battista\", \"Santa Elisabetta\" e \"San Zaccaria\") da Primo Panciroli, mentre i quattro Evangelisti affrescati sui pennacchi e il battistero, con storie dell'antico e nuovo Testamento, furono affrescati da Salvatore Cascone rispettivamente nel 1933 e 1954.\nOrgano.\nAutori F.lli Serassi Bergamo 1857 n. 641 successivamente ampliato nel 1968 dalla ditta Tamburini di Crema. \nLa facciata, divisa in tre campate, conta 23 canne facente parte del registro Principale di 16', disposte a cuspide nella forma (9-5-9). Al di sotto, si conserva ancora la vecchia consolle di due manuali a trasmissione meccanica. L'intervento di ampliamento, ha portato lo strumento a tre manuali con una consolle a trasmissione elettrica formata da 61 tasti ed pedaliera radiale di 32 note, con un totale di 85 registri (i \"registri spezzati \"bassi/soprani\" sono stati uniti).\" \nSotto viene riportata la seguente disposizione fonica:\nOpere.\nTela della Passione o \"taledda\": telerio di enormi dimensioni collocato come velatura dell'abside durante il periodo quaresimale. La monumentale opera raffigura la \"Crocefissione\" di straordinaria potenza artistica. L'ignoto autore, utilizzando la tecnica della monocromia di tonalit\u00e0 grigia, la realizz\u00f2 tra il 1773 e il 1792 ed \u00e8 tra le pi\u00f9 antiche tra quelle esistenti nella provincia di Ragusa."}
{"id": "537597", "revid": "1718925", "url": "https://it.wikipedia.org/wiki?curid=537597", "title": "Musica degli Stati Uniti d'America", "text": "La musica degli Stati Uniti d'America riflette la molteplicit\u00e0 di etnie che compongono la popolazione del paese attraverso una larga gamma di generi e stili. Rock and roll, country, rhythm and blues, jazz e hip hop sono alcuni tra i generi musicali statunitensi maggiormente noti all'estero. Dall'inizio del XX secolo, la musica registrata proveniente dagli USA ha cominciato a diffondersi in tutto il mondo.\nI primi abitanti nei territori degli odierni Stati Uniti furono centinaia di trib\u00f9 native, con una loro propria tradizione musicale.\nFin dai tempi di Bartolom\u00e9 de Las Casas (prima met\u00e0 del XVI secolo), inizi\u00f2 ad arrivare nel Nuovo Mondo un consistente numero di immigrati dalle Isole Britanniche, dalla Spagna, dalla Francia, portatori di nuovi strumenti e tradizioni, come la ballata anglosassone e il canto religioso della \"buona novella\" cristiana (gospel). Anche gli schiavi deportati dall'Africa portarono nuove tradizioni musicali e cos\u00ec fece ogni successiva ondata di immigrati.\nL'apporto culturale originato da questo duplice e immenso movimento di popolazione (tenendo anche conto dell'elemento indio) ha creato tradizioni vive ancora oggi, le cui forme pi\u00f9 tarde hanno, anzi, influenzato i territori d'origine con una sorta di movimento di ritorno lungo tutto il XX secolo. Cos\u00ec, la tradizione pop occidentale affonda molte delle proprie radici nel blues afroamericano del XVIII e del XIX secolo. Sono rimaste, poi, autonome espressioni musicali di tradizioni legate ai paesi d'emigrazione, tanto che \u00e8 stata scritta e registrata negli Stati Uniti molta musica composta negli stili etnici differenti delle comunit\u00e0 ucraine, irlandesi, polacche, italiane, messicane, ebree e non solo. Infine, molte citt\u00e0 americane hanno dato ampio spazio allo sviluppo di numerosi stili musicali regionali. Oltre alle grandi citt\u00e0 come Detroit, New York, Chicago, Nashville e Los Angeles, molte citt\u00e0 pi\u00f9 piccole hanno prodotto caratteristici stili musicali. Cos\u00ec, accade che in Louisiana sia sorta una musica come quella \"cajun\", mentre altrove si sono mantenute manifestazioni delle tradizioni creole. Importante \u00e8, poi, l'elemento della musica popolare hawaiiana, nonch\u00e9 il bluegrass e la \"old time music\" (o \"root music\", \"musica con radici\"), la musica (soprattutto bianca) che giunse nel Nuovo Mondo dall'Inghilterra, dalla Scozia, dall'Irlanda e che si \u00e8 depositata soprattutto negli Stati Uniti della zona sud-est.\nCaratteristiche.\nLa musica degli Stati Uniti pu\u00f2 essere caratterizzata dall'uso di ritmi sincopati ed asimmetrici, da melodie lunghe ed irregolari che si dice \u201criflettano la vasta ed aperta geografia del paesaggio americano e la sensazione di libert\u00e0 personale tipica della vita americana\u201d. Alcuni aspetti particolari della musica americana derivano senza dubbio da tradizioni e strumenti africani; ne \u00e8 un esempio la struttura \"call-and-response\" che prevede l'alternanza tra una voce solista ed un coro a pi\u00f9 voci, dove le frasi cantate formano dei veri e propri dialoghi, ad imitazione dell'interazione verbale (e non) che avviene, in diversi paesi africani, durante le riunioni pubbliche, nelle cerimonie religiose o nelle discussioni di affari.\nSin dagli inizi della storia della musica americana, fino ai tempi moderni, la relazione tra la musica statunitense e quella europea \u00e8 stata oggetto di molti dibattiti tra gli studiosi di musica americana. Alcuni auspicavano per l'adozione di tecniche e stili pi\u00f9 vicini a quelli europei e in qualche modo considerati come pi\u00f9 rifiniti ed eleganti, mentre altri erano a favore di una forma di nazionalismo musicale che celebrasse in maniera chiara e distinta le tradizioni americane. Lo studioso di musica classica moderna John Warthen Struble si \u00e8 posto in opposizione sia con gli americani che gli europei, sostenendo che la musica degli Stati Uniti \u00e8 intrinsecamente distinta poich\u00e9 questi, come nazione, non hanno avuto secoli di sviluppo musicale. Anzi, la musica degli Stati Uniti \u00e8 quella di centinaia di indigeni e di gruppi immigrati, ciascuno dei quali si \u00e8 sviluppato dapprima a livello regionale fino a che la guerra civile americana ha riunito negli eserciti persone provenienti da ogni parte della nazione, permettendo cos\u00ec un interscambio culturale di generi e pratiche musicali. Struble considera le ballate della guerra civile come \"la prima tipologia di musica folk americana che possiede caratteristiche ben precise e che sono identificabili unicamente con l'America: la prima musica veramente americana, distinta da ogni altra musica regionale di derivazione straniera\".\nLa guerra civile, e il periodo successivo, videro una fioritura delle arti, della letteratura e della musica. I gruppi musicali amatoriali di questo periodo rappresentano veramente la nascita della musica popolare americana. Lo scrittore e studioso di musica David Ewen descrive queste prime bande amatoriali come combinazione della profondit\u00e0 e drammaticit\u00e0 della musica classica unita alla facile tecnica esecutiva; la musica suonata da questi gruppi evita la complessit\u00e0 per esaltare invece l'espressione diretta. Se questa musica fosse vocale, le parole sarebbero inglesi, nonostante alcuni critici abbiano dichiarato che l'inglese \u00e8 una lingua non cantabile. L'America, nel periodo successivo alla guerra civile, conobbe un risveglio generale in cui i pittori, gli scrittori ed i compositori \u2018seri\u2019 trattavano argomenti specificatamente americani. \u00c8 in questo periodo che sono collocabili le origini del blues, del gospel, del jazz e del country; nel ventesimo secolo questi generi diventarono l'essenza della musica popolare americana che, in seguito, diede vita al rhythm and blues, al rock and roll e alla musica hip hop.\nIdentit\u00e0 sociale.\nLa musica americana \u00e8 strettamente allacciata a tematiche legate al sociale e all'identit\u00e0 culturale. I contrasti di classe, le questioni inerenti alla variet\u00e0 razziale ed etnica, la religione, la sessualit\u00e0 sono solo alcuni dei temi trattati nella musica popolare. La relazione tra musica e razza \u00e8 forse l'elemento predominante nello sviluppo della musica statunitense. L'identit\u00e0 musicale afroamericana, di derivazione assai eterogenea, ha sempre giocato un ruolo costante e fondamentale in tutta la storia della musica degli Stati Uniti. Esiste una scarsa documentazione sulla musica afroamericana del periodo coloniale, quando gli stili, le canzoni e gli strumenti provenienti dall'Africa occidentale si mescolavano nel crogiolo delle popolazioni ridotte alla schiavit\u00f9. Ma gi\u00e0 a met\u00e0 del diciannovesimo secolo, l'impronta sonora afroamericana era ben conosciuta e diffusa; le tecniche, gli strumenti e l'immaginario afroamericano divennero popolarissimi, basti pensare agli spiritual e alle canzoni degli schiavi. Molto diffusi erano anche i minstrel show, spettacoli di improvvisazione in cui bianchi con la faccia dipinta di nero si beffeggiavano delle usanze e dell'ambiente afroamericano.\nLa separazione tra classi sociali si rispecchia anche in ambito musicale, nonostante le distinzioni non siano assolute; la musica country popolare, ad esempio, \u00e8 un genere commerciale che dovrebbe fare presa sulla classe operaia rafforzandone l'identit\u00e0, a prescindere dall'appartenenza o meno degli ascoltatori di questo genere alla classe operaia. La musica country \u00e8 anche legata all'identit\u00e0 geografica, in particolare all'ambiente rurale mentre altri generi, come ad esempio il rhythm and blues e l'hip hop sono percepiti come generi urbani.\nNonostante il fare musica sia stato spesso considerato come un'attivit\u00e0 femminea, non sono assenti le contraddizioni. Nel diciannovesimo secolo, ad esempio, cantare e suonare il piano a livello amatoriale era considerato adatto alle donne dell'alta societ\u00e0, eppure queste venivano escluse dalle attivit\u00e0 concertistiche e sinfoniche. Le donne ricoprirono un ruolo considerevole durante i primi sviluppi della musica popolare ma furono gli uomini a dominare la scena, quando si tratt\u00f2 di incidere dischi. Diversi sono anche oggi i generi musicali a predominanza maschile, basti pensare all'heavy metal e al gangsta rap. Tuttavia, anche in questi ambiti, le donne stanno guadagnando terreno e conquistando pubblico.\nMolteplicit\u00e0.\nGli Stati Uniti sono spesso considerati una sorta di crogiolo culturale capace di generare nuovi stili e metodi espressivi a partire da elementi e influenze appartenenti alle culture pi\u00f9 disparate. Sebbene alcuni aspetti della musica americana possano essere ricondotti alle loro origini specifiche, vi sono elementi musicali per cui \u00e8 problematico stabilire quali siano esattamente le loro derivazioni; questo a causa della costante evoluzione che la musica statunitense ha subito in seguito a molteplici ibridazioni delle tecniche, dei generi e degli strumenti. Elementi musicali appartenenti a generi stranieri sono giunti negli Stati Uniti sia attraverso vie formali, come l'educazione o gli spettacoli, che attraverso canali informali, come l'accidentale trapianto della musica dell'Africa occidentale attraverso la schiavit\u00f9 o della musica irlandese attraverso l'immigrazione. Le musiche pi\u00f9 tipiche americane sono il risultato di mescolanze intraculturali avvenute per contatto diretto. La schiavit\u00f9, ad esempio, ha fatto s\u00ec che persone appartenenti a trib\u00f9 diverse vivessero a stretto contatto negli stessi quartieri e questo ha prodotto una straordinaria fusione di generi tradizionali, arricchita anche da elementi della musica indigena, latina ed europea. Le differenze etniche, religiose e razziali hanno dato vita a generi misti come, ad esempio, la musica franco-americana dei creoli della Louisiana, la fusione europea e messicana della Tejano music e la musica totalmente ibridata della moderna musica hawaiiana in cui \u00e8 tipico l'utilizzo della chitarra con accordatura \"slack-key\", in cui le corde, se suonate a vuoto, danno un accordo (di solito \u00e8 il sol maggiore).\nLa mescolanza tra generi musicali di diverse culture si presta in parte a delle critiche. Per esempio, a met\u00e0 del ventesimo secolo, il revival della musica folk si \u00e8 appropriato della musica delle popolazioni rurali in parte per promuovere determinate cause politiche e molti si sono chiesti se questo non abbia causato la commodificazione commerciale delle canzoni altrui e l'inevitabile indebolimento del loro significato nel contesto originale da cui provengono. La questione dell'appropriazione culturale ha rivestito grande importanza nelle questioni razziali negli Stati Uniti. L'utilizzo da parte di bianchi americani di tecniche musicali, immagini e concetti tipici della cultura afroamericana era diffuso gi\u00e0 dalla met\u00e0 del diciannovesimo secolo, quando erano in voga le canzoni di Stephen Foster e i \"minstrel show\". L'industria della musica ha tentato tenacemente di rendere popolari gli esecutori bianchi di musica afroamericana, poich\u00e9 questi dovrebbero essere pi\u00f9 appetibili alla maggior parte degli americani, in particolare delle classi medie. Questa tendenza ha prodotto diversi grandi artisti come Benny Goodman, Eminem ed Elvis Presley, cos\u00ec come generi famosi come il blue-eyed soul (con cui si identifica la musica rhythm and blues o il soul suonata da gente bianca) e il rockabilly.\nMusica folk.\nLa musica folk negli Stati Uniti \u00e8 molto differenziata poich\u00e9 nel paese ci sono molti diversi gruppi etnici. Le trib\u00f9 dei nativi americani suonano ognuna la propria musica, di solito a carattere spirituale. La musica afroamericana include i generi del blues e del gospel che discendono dalla musica dell'Africa occidentale portata in America dagli schiavi e mescolata con la musica dell'Europa occidentale. Durante il periodo coloniale, nelle Americhe furono importati gli stili e gli strumenti inglesi, francesi e spagnoli. Dall'inizio del ventesimo secolo, gli Stati Uniti divennero il fulcro principale delle musiche popolari di tutto il mondo, incluse la polka, la musica violinistica ucraina e polacca, il klezmer ebreo-aschenazita nonch\u00e9 svariati tipi di musica latinoamericana.\nI nativi americani suonarono la prima musica folk in quelli che adesso sono gli Stati Uniti, usando una grande variet\u00e0 di stili e tecniche. Tuttavia, vi sono degli elementi praticamente comuni a tutti questi stili, specialmente la mancanza di armonia e polifonia, l'utilizzo di vocaboli e figure melodiche discendenti. Gli strumenti tradizionali sono il flauto e molti tipi di percussioni, come tamburi, sonagli (\"rattles\"), bastoni della pioggia. Una volta stabilito il contatto con le popolazioni europee ed africane, la musica popolare nativa americana prese nuove direzioni fondendosi con gli stili pi\u00f9 disparati, come le musiche da ballo europee e la Tejano music. La moderna musica nativa americana \u00e8 famosa soprattutto per i raduni \"pow-wow\" in cui \u00e8 possibile vedere e ballare le danze che derivano direttamente dalle trib\u00f9 delle pianure del Canada e degli Stati Uniti.\nI primi tredici stati costituiti in America (le tredici colonie) erano possedimenti inglesi quindi la cultura anglosassone fu un pilastro fondamentale per lo sviluppo della musica popolare americana. Molte canzoni folk americane sono identiche nell'arrangiamento alle canzoni britanniche ma presentano testi diversi, spesso parodie delle corrispettive inglesi. Le canzoni anglo-americane sono caratterizzate dal minor utilizzo della scala pentatonica, dagli accompagnamenti meno elaborati (con un uso pi\u00f9 massiccio del bordone) e dal maggior numero di melodie in modo maggiore. La musica anglo-americana possiede inoltre una grande variet\u00e0 di ballate che venivano stampate ad uso popolare, storie umoristiche, storie riguardanti figure leggendarie come Paul Bunyan, Pecos Bill, Jesse James, Joe Magarac o John Henry, storie riguardanti disastri minerari, disastri marittimi, omicidi. Tra le danze folkloristiche di origine britannica vi \u00e8 la \"square dance\" (discendente della quadriglia francese e ballata da quattro coppie) con l'aggiunta americana della figura di un \"chiamante\" (\"caller\") che guida le coppie danzanti, indicando le figure che devono eseguire.\nGli antenati degli attuali afroamericani furono portati negli Stati Uniti come schiavi e lavoravano principalmente nelle piantagioni del sud. Provenivano da centinaia di trib\u00f9 dell'Africa occidentale e portarono con s\u00e9 alcuni tratti caratteristici della musica di quel territorio, inclusa la gi\u00e0 citata strattura \"call-and-response\", la complessit\u00e0 ritmica, i battiti sincopati e accenti spostati. La musica africana si basa molto sul ritmo e sulla danza ed ha permesso alle popolazioni portate nel Nuovo Mondo di mantenersi in contatto con il proprio passato. I primi schiavi, oltre alle canzoni di lavoro, cantavano i cosiddetti \"field holler\" (grido dei campi), canti che fungevano da mezzo di comunicazione, spesso in codice, tra i lavoratori. Da un campo si levava un verso musicale somigliante a un grido acuto e da un altro campo distante giungeva la risposta. In seguito al processo di cristianizzazione, le popolazioni di colore iniziarono a cantare inni sacri. Nel diciannovesimo secolo ci fu un periodo di grande fervore religioso che coinvolse tutto il paese. Durante gli incontri religiosi venivano cantati inni scritti principalmente dai pastori protestanti del New England e fu allora che le persone di colore iniziarono a cantare questi inni alla loro maniera dando origine ai Negro spirituals. Fu da queste origini, dagli spirituals, dalle canzoni di lavoro, dai \"field holler\" che nacquero il blues, il jazz e il gospel.\nBlues e spirituals.\nGli spirituals erano principalmente espressioni di fede religiosa ed erano cantati dagli schiavi nelle piantagioni del sud. Questa forma musicale ebbe una notevole diffusione nel periodo tra la met\u00e0 del diciannovesimo secolo fino agli inizi del secolo successivo. Nel 1871 la Fisk University divenne la sede dei Jubilee Singers, un gruppo che rese molto popolari gli spirituals. Ad imitazione di questo gruppo, ben presto nacquero altri quartetti di stampo religioso che andarono via via sempre pi\u00f9 differenziandosi; e fu anche dal notevole divulgarsi di ciarlatani e di predicatori cantanti che si svilupp\u00f2 la musica gospel.\nIl blues \u00e8 una combinazione di canzoni di lavoro africane, \"field hollers\" e grida. Si svilupp\u00f2 nel sud rurale durante il primo decennio del ventesimo secolo. La caratteristica pi\u00f9 importante del blues \u00e8 l'utilizzo della scala blues, con il terzo grado leggermente calante, e dei testi tipicamente lamentosi; sebbene entrambi questi elementi esistessero nella musica afro-americana gi\u00e0 prima del ventesimo secolo, la forma codificata del blues moderno (come ad esempio la struttura AAB) non fa la sua comparsa se non nei primi anni del XX secolo.\nAltre comunit\u00e0 immigranti.\nGli Stati Uniti sono un crogiolo culturale che racchiude in s\u00e9 tanti gruppi etnici. Molte di queste popolazioni hanno mantenuto vive le tradizioni della loro terra di origine dando vita a dei veri e propri scenari musicali nelle regioni statunitensi in cui hanno formato gruppi numerosi; ne sono esempi la musica di Capo Verde nel New England, la musica armena in California, la musica italiana e ucraina a New York.\nI creoli sono una comunit\u00e0 dalla varia derivazione non anglosassone, perlopi\u00f9 discendenti di persone che vivevano nella Louisiana prima che questa entrasse a far parte degli Stati Uniti. I cajun sono un gruppo di francofoni arrivati in Louisiana dopo aver abbandonato l'Acadia, in Canada. la loro musica cajun \u00e8 ancora suonata in Louisiana, usando la lingua francese. La citt\u00e0 di New Orleans, nella Louisiana, essendo un importante porto, \u00e8 stata un notevole ricettacolo per le popolazioni del bacino caraibico. Il risultato \u00e8 un originale sincretismo degli stili \"cajun\" e creolo.\nIl Messico, fino alla guerra messicano-statunitense, controllava una grande parte di quelli che sono ora gli stati pi\u00f9 occidentali degli Stati Uniti, incluso l'intero stato del Texas. Dopo che il Texas divenne parte del territorio degli Stati Uniti, i messicani che vivevano in quel territorio iniziarono a svilupparsi culturalmente in maniera diversa dai loro vicini del sud e rimasero ben distinti dagli altri texani. Punto chiave nell'evoluzione della prima musica tejana fu la commistione tra le forme tradizionali messicane come il corrido e gli stili dell'Europa continentale introdotti dai coloni tedeschi e cecoslovacchi alla fine del diciannovesimo secolo. In particolare, la fisarmonica fu adottata dai musicisti tejani all'inizio del XX secolo e divenne popolare fra i musicisti dilettanti del Texas e del Messico settentrionale.\nMusica jazz.\nImportante anche la musica jazz: nel XX secolo si \u00e8 distinto, tra gli altri, Louis Armstrong, interprete di famose canzoni come What a Wonderful World (1967)."}
{"id": "537598", "revid": "834", "url": "https://it.wikipedia.org/wiki?curid=537598", "title": "Mhz", "text": ""}
{"id": "537600", "revid": "879165", "url": "https://it.wikipedia.org/wiki?curid=537600", "title": "Cattocomunismo", "text": "Il termine cattocomunismo definisce, nel panorama filosofico e politico italiano, l'insieme di quei pensatori, religiosi e politici che, pur essendo di dichiarata fede cattolica, optano per una scelta politica e programmatica di tipo comunista, eventualmente accettando, senza tuttavia aderirvi completamente, gran parte del pensiero marxista.\nStoria.\nIl cattocomunismo nasce in Italia nel ventesimo secolo. \nIn un'accezione pi\u00f9 ampia con cattocomunismo ci si riferisce al Movimento dei Cattolici Comunisti, denominatosi poi Partito della Sinistra Cristiana, una componente delle formazioni cattoliche che operarono nella resistenza antifascista e che ebbero tra i loro esponenti Franco Rodano, Felice Balbo, Adriano Ossicini. In questo senso l'espressione \"cattocomunismo\" si trova, per esempio, negli scritti di Augusto Del Noce (cfr. \"Il cattolico comunista\", 1981) e di Gianni Baget Bozzo.\nEtimologia.\nIl termine si \u00e8 diffuso nella pubblicistica politica italiana a partire dagli anni settanta. Secondo il \"Dizionario della lingua italiana\" di Tullio De Mauro il neologismo appare nel 1979. In quell'anno il giornalista Enzo Bettiza pubblica il saggio \"Il comunismo europeo\" in cui utilizza il termine.\nAspetti politici.\nI cattocomunisti si differenziano dai catto-socialisti, questi ultimi con radici ed esperienze politiche riconducibili all'alveo del Partito Cristiano Sociale e del Socialismo non marxista (ad esempio Riformismo e Solidariet\u00e0, fondato da Pierre Carniti).\nOggi il termine \"cattocomunista\" \u00e8 ancora utilizzato per definire gli esponenti della sinistra DC (alcuni dei quali vicino al pensiero dossettiano e delle esperienze di Don Milani), confluiti prevalentemente prima in Democrazia \u00e8 Libert\u00e0 - La Margherita e poi nel Partito Democratico. Il termine in Italia \u00e8 stato in seguito usato anche per indicare genericamente gli ambienti comunisti e democristiani favorevoli al compromesso storico, e in particolare i democristiani di sinistra favorevoli ad un'intesa con il PCI (o, nella \"seconda repubblica\", gli aderenti cattolico-progressisti a partiti di sinistra).\nCon un significato prevalentemente spregiativo, il termine \u00e8 servito ai detrattori per indicare il processo di avvicinamento tra Partito Comunista (PCI) e Democrazia Cristiana (DC) nell'ambito della strategia berlingueriana e morotea del compromesso storico. Il termine \u00e8 oggi spesso utilizzato, sempre in forma negativa, per riferirsi a chi, da cattolico, ha idee sociali e politiche sconfinanti nel progressismo e nel Marxismo e per movimenti o idee di rinnovamento radicale della Chiesa come quelle portate avanti da preti come Andrea Gallo o Alex Zanotelli o posizioni riconducibili alla Teologia della liberazione e alla Gruppo di San Gallo, di cui certi aspetti sono stati criticati pi\u00f9 volte chiesa cattolica"}
{"id": "537606", "revid": "122967480", "url": "https://it.wikipedia.org/wiki?curid=537606", "title": "Uridina", "text": "Luridina \u00e8 un nucleoside composto dalla base azotata pirimidinica uracile cui \u00e8 legato un anello di ribosio (o ribofuranosio) attraverso un legame \u03b2-N1-glicosidico.\nSe l'uracile \u00e8 legato ad un anello di deossiribosio, si ha la molecola di deossiuridina."}
{"id": "537608", "revid": "1748167", "url": "https://it.wikipedia.org/wiki?curid=537608", "title": "Storia della fisica", "text": "La storia della fisica abbraccia certamente un lungo arco temporale, ma non vi \u00e8 accordo sulla data esatta della sua nascita: alcuni studiosi hanno sostenuto persino il suo inizio documentato nella Civilt\u00e0 della valle dell'Indo, quando vennero utilizzate conchiglie per costruire strumenti per l'osservazione del cielo. Il progresso della scienza che oggi chiamiamo Fisica, a partire ufficialmente dalla rivoluzione scientifica nel XVII secolo con la formulazione del metodo scientifico e l'inizio della cosiddetta fisica classica e proseguito poi nel XX secolo e oltre con la fisica moderna, ha portato enormi sviluppi non solo in campo scientifico e filosofico, ma anche - per mezzo della tecnologia - grandi trasformazioni socio-economiche della societ\u00e0. \nOggi la scienza fisica continua la sua evoluzione, e ancora numerose questioni devono essere comprese e studiate, come ad esempio la natura del vuoto e delle particelle subatomiche.\nAntichit\u00e0 e Medioevo.\nAnticamente la fisica era oggetto di indagini filosofiche, tanto che prima dello sviluppo della scienza moderna essa coincideva con la filosofia della natura, una disciplina considerata la controparte, o dai positivisti la precorritrice, di ci\u00f2 che oggi si chiama scienza naturale.\nCome sostenuto anche dalla \u00abscuola sociologica\u00bb di \u00c9mile Durkheim, Lucien L\u00e9vy-Bruhl, ecc., il modo che avevano gli antichi di rapportarsi alla realt\u00e0 pu\u00f2 essere in un certo senso accostato, pur con vari distinguo, al pensiero magico e chiaroveggente dei popoli oggi detti \u00abprimitivi\u00bb.\nLa fisica aristotelica studiava pi\u00f9 che altro le qualit\u00e0, o le essenze, del mondo naturale \u00absublunare\u00bb, cio\u00e8 situato al di sotto della zona d'influenza della Luna, contrapposto a quello celeste. Tali qualit\u00e0 consistevano principalmente nei quattro elementi classici, cio\u00e8 terra, acqua, aria, fuoco, con cui veniva spiegata la natura di ogni movimento, ricondotto a sua volta a quattro cause fondamentali: formale, materiale, efficiente, e finale.\nUno studio matematizzato di fenomeni riproducibili appare nella civilt\u00e0 greca in epoca ellenistica e porta alla nascita di una serie di discipline che se allora erano concepite come parte delle \"scienze matematiche\", sono state poi incorporate nella fisica. Esse sono:\nLe discipline precedenti si svilupparono nel Medioevo soprattutto grazie a una serie di scienziati del mondo islamico. Particolarmente rilevanti furono i risultati nell'ambito dell'ottica, grazie soprattutto a Ibn Sahl, nella cui opera troviamo la prima enunciazione di quella che viene chiamata legge di Snell della rifrazione, e ad Alhazen.\nLe spiegazioni qualitative continuarono comunque nel Medioevo latino a prevalere su quelle quantitative, anche in ottica e meccanica. Con la diffusione delle correnti nominalistiche si ebbe tuttavia un superamento delle concezioni aristoteliche sul moto quando ad esempio Giovanni Buridano introdusse la teoria dell'\"impetus\", basata sulle idee di Giovanni Filopono, come forza operante non solo nel mondo terrestre sublunare ma anche nel movimento di rivoluzione degli astri. Seppur ridicolizzata nei secoli a venire, la teoria dell'impeto anticipava concezioni affini a quella di inerzia, che di fatto avrebbe escluso ogni spiegazione vivente e panpsichica della natura.\nDalla scuola galileiana a Newton.\nTra la fine del XVI secolo e l'inizio del secolo successivo vi \u00e8 un salto di qualit\u00e0 nello sviluppo della fisica, rappresentato soprattutto da Galileo Galilei e la sua scuola, tra i cui rappresentanti vanno ricordati almeno Bonaventura Cavalieri e Evangelista Torricelli. Le novit\u00e0 principali sono metodologiche: all'affermazione del metodo sperimentale (che tuttavia, come \u00e8 sempre pi\u00f9 chiaro, non era una novit\u00e0 assoluta) si accompagnano l'uso sistematico della matematica e lo sviluppo di strumenti scientifici: tra questi ultimi nella fase iniziale hanno particolare importanza il cannocchiale e il microscopio (detto \"occhialino\" da Galileo). Tra i risultati raggiunti i principali riguardarono il principio di inerzia, la legge del moto dei gravi, la scoperta della pressione atmosferica, il recupero dell'antica idrostatica, le scoperte astronomiche. Nello stesso periodo progrediscono anche gli studi di ottica: Thomas Harriot e Willebrord Snell riscoprono (o recuperano) la legge della rifrazione che era stata nota agli scienziati islamici e Francesco Maria Grimaldi scopre la diffrazione della luce.\nNella seconda met\u00e0 del XVII secolo il baricentro delle ricerche scientifiche si sposta dall'Italia all'Europa settentrionale: soprattutto, in questa prima fase, nei Paesi Bassi e in Inghilterra. Il centro dell'interesse continua ad essere costituito da meccanica e ottica. Grazie a scienziati come Christiaan Huygens e Robert Hooke gli studi sui fenomeni di interferenza e diffrazione fanno nascere la teoria ondulatoria della luce, si chiarisce il ruolo dell'accelerazione vettoriale in dinamica e si comincia ad abbozzare una teoria della gravitazione. Infine Isaac Newton, nei Philosophiae Naturalis Principia Mathematica e nell'Opticks, realizza una nuova sintesi della fisica che avr\u00e0 un enorme successo. La prima opera costituisce un progresso essenziale rispetto a tutta la meccanica precedente, fornendo un quadro unitario nel quale \u00e8 possibile dedurre dai famosi tre principi della dinamica e dalla legge di gravitazione universale tutte le caratteristiche note dei moti planetari (e dei satelliti). Pi\u00f9 discutibile \u00e8 il ruolo dell'opera di ottica, che se da una parte riesce a spiegare in modo unitario molti fenomeni, dall'altra bloccher\u00e0 per qualche tempo lo sviluppo dell'ottica ondulatoria, che Newton aveva rifiutato.\nXVIII e XIX secolo: la fisica classica.\nIn questi due secoli viene formandosi l'edificio ancora chiamato \"fisica classica\": alla meccanica e all'ottica, che progrediscono in modo sostanziale, si affiancano settori completamente o essenzialmente nuovi: l'acustica, la termodinamica e lo studio dei fenomeni elettrici e magnetici.\nAlla meccanica newtoniana, basata essenzialmente su metodi geometrici, venne sostituita la meccanica analitica, costruita con strumenti matematici pi\u00f9 potenti e capace di spiegare i fenomeni della meccanica celeste anche al di fuori delle semplificazioni operate da Newton. Tra i fondatori dei nuovi metodi vanno citati almeno Joseph-Louis Lagrange e Pierre Simon Laplace.\nLo studio dei fenomeni ottici riapr\u00ec lo studio dell'ottica ondulatoria, che ricevette una formulazione coerente ed unitaria grazie a scienziati come Thomas Young e Augustin-Jean Fresnel. \nIl primo passo verso lo sviluppo della termodinamica pu\u00f2 forse essere considerato la dimostrazione, dovuta Benjamin Thompson nel 1798, che \u00e8 possibile convertire lavoro meccanico in calore. La termodinamica si svilupp\u00f2 poi nel corso del XIX secolo. Tra i suoi fondatori ricordiamo almeno Jean Baptiste Joseph Fourier, Sadi Carnot, Joule e Lord Kelvin.\nGli studi sui fenomeni elettrici e magnetici rappresentarono a lungo un settore marginale della fisica, che si occupava di spiegare le propriet\u00e0 delle calamite e l'attrazione tra oggetti elettrizzati per strofinio, o di trovare il modo di provocare piccole scosse elettriche dimostrative. L'ingresso dei fenomeni elettrici tra i settori di rilievo della fisica avvenne nel 1800, quando l'invenzione della pila da parte di Alessandro Volta permise la prima produzione di una corrente elettrica.\nNel 1821, il fisico e chimico inglese Michael Faraday integr\u00f2 gli studi sul magnetismo con quelli sull'elettricit\u00e0. Questo fu fatto dimostrando che un magnete in movimento induceva una corrente elettrica in un conduttore. Faraday formul\u00f2 anche una concezione fisica dei campi elettromagnetici. James Clerk Maxwell costru\u00ec sopra questa concezione, nel 1864, una serie di 20 equazioni interconnesse che spiegavano le interazioni tra campi elettrici e magnetici. Queste 20 equazioni furono poi ridotte, usando il calcolo vettoriale, a una serie di quattro equazioni da Oliver Heaviside.\nOltre agli altri fenomeni elettromagnetici, le equazioni di Maxwell possono essere usate anche per descrivere la luce. La conferma di questa osservazione giunse nel 1888 con la scoperta da parte di Heinrich Hertz delle onde che furono dette hertziane e nel 1895 quando Wilhelm Roentgen rintracci\u00f2 i raggi X, che si rivelarono poi una radiazione elettromagnetica ad alta frequenza.\nLa nascita della microfisica.\nAlla fine dell'Ottocento, grazie a Ludwig Boltzmann, nacque la meccanica statistica.\nLa radioattivit\u00e0 fu scoperta nel 1896 da Henri Becquerel, e successivamente studiata da Marie Sk\u0142odowska Curie, Pierre Curie, e altri. Da qui nacque il campo della fisica nucleare.\nNel 1897, Joseph J. Thomson scopr\u00ec l'elettrone, la particella elementare portatrice della corrente elettrica nei circuiti. Nel 1904, egli propose il primo modello di atomo, conosciuto come modello atomico di Thomson (in inglese modello \"plum pudding\", budino di prugne). L'esistenza dell'atomo era stata proposta gi\u00e0 nel 1808 da John Dalton.\nQueste scoperte rivelarono che l'assunzione da parte di molti fisici che l'atomo fosse l'unit\u00e0 base della materia aveva dei difetti, e incoraggi\u00f2 ulteriori studi sulla struttura degli atomi.\nNel 1911, Ernest Rutherford dedusse da suoi esperimenti l'esistenza di un nucleo atomico compatto con carica positiva.\nIl XX secolo: la fisica moderna.\nLa capacit\u00e0 di descrivere la luce in termini elettromagnetici forn\u00ec un trampolino di lancio per Albert Einstein per pubblicare la sua teoria della relativit\u00e0 ristretta nel 1905. Questa teoria combina la meccanica classica con le equazioni di Maxwell. \nLa teoria della relativit\u00e0 ristretta unifica lo spazio e il tempo in un'unica entit\u00e0, lo spaziotempo. La relativit\u00e0 prescrive una trasformazione differente fra sistemi di riferimento inerziali rispetto alla meccanica classica; questo richiese lo sviluppo della meccanica relativistica per rimpiazzare quella classica. Nel regime delle velocit\u00e0 molto basse (rispetto a quella della luce), le due teorie portano agli stessi risultati. Einstein lavor\u00f2 ulteriormente sulla teoria ristretta includendo la gravit\u00e0 nei suoi calcoli, e pubblic\u00f2 la sua teoria della relativit\u00e0 generale nel 1915.\nUna parte della teoria della relativit\u00e0 generale consiste nell'Equazione di campo di Einstein. Questa descrive la curvatura dello spaziotempo, in funzione della densit\u00e0 di materia, dell'energia e della pressione, rappresentati tramite il tensore stress-energia, e forma la base della relativit\u00e0 generale. Ulteriori ricerche dell'equazione di campo di Einstein produssero risultati che predicevano il Big Bang, i buchi neri, e l'espansione dell'universo. Einstein credeva in un universo statico e prov\u00f2 (fallendo) a ritoccare le sue equazioni in questa direzione. Comunque, dal 1929 le osservazioni astronomiche di Edwin Hubble suggerirono che l'universo fosse in espansione.\nI neutroni, il costituente nucleare neutro, furono scoperti nel 1932 da James Chadwick. L'equivalenza di massa ed energia (Einstein, 1905) fu spettacolarmente dimostrata durante la seconda guerra mondiale, come ricerca sulla fisica nucleare condotta da entrambi gli schieramenti, con lo scopo di creare una bomba nucleare. Il tentativo tedesco, condotto da Heisenberg, non ebbe successo, ma gli Alleati, col Progetto Manhattan raggiunsero l'obbiettivo. In America, una squadra capeggiata da Enrico Fermi realizz\u00f2 la prima reazione a catena nucleare nel 1942, e nel 1945 la prima bomba nucleare della storia fu detonata nel trinity test, nel poligono di Alamogordo, Nuovo Messico.\nNel 1900, Max Planck forn\u00ec la sua spiegazione della radiazione del corpo nero. Questa equazione suppone che i radiatori sono quantizzati in natura, con questo studio ebbe inizio la meccanica quantistica. Cominciando nel 1900, Planck, Einstein, Niels Bohr, e altri svilupparono teorie quantistiche per spiegare vari risultati sperimentali anomali introducendo livelli energetici distinti. Nel 1925, Werner Karl Heisenberg e nel 1926, Erwin Schr\u00f6dinger e Paul Dirac formularono la meccanica quantistica, che spiegava le precedenti teorie quantistiche euristiche. In meccanica quantistica, i risultati delle misurazioni fisiche sono inerentemente probabilistici; la teoria descrive il calcolo di queste probabilit\u00e0. Descrive con successo il comportamento della materia in una scala di distanze molto piccola. Durante gli anni venti Erwin Schr\u00f6dinger, Werner Karl Heisenberg, e Max Born riuscirono a formulare un quadro coerente del comportamento chimico della materia, una teoria completa della struttura completa dell'atomo, come sottoprodotto della teoria dei quanti. \nLa teoria quantistica dei campi fu formulata in modo da estendere la meccanica quantistica ad essere coerente con la relativit\u00e0 ristretta. Fu inventata verso la fine degli anni quaranta grazie al lavoro di Richard Feynman, Julian Schwinger, Sin-Itiro Tomonaga, e Freeman Dyson. Essi formularono la teoria dell'elettrodinamica quantistica, che descrive l'interazione elettromagnetica, e spiega con successo lo spostamento di Lamb. La teoria di campo quantistica forn\u00ec l'ossatura per la moderna fisica delle particelle, che studia le forze fondamentali e le particelle elementari.\nChen Ning Yang e Tsung-Dao Lee, negli anni cinquanta, scoprirono una inaspettata asimmetria nel decadimento di una particella subatomica. Nel 1954, Yang e Robert Mills svilupparono poi una classe di teorie di scala che fornirono l'ossatura per comprendere le forze nucleari. La teoria per la forza nucleare forte fu proposta per primo da Murray Gell-Mann. La forza elettrodebole, l'unificazione della forza nucleare debole con l'elettromagnetismo, fu proposta da Sheldon Lee Glashow, Abdus Salam e Steven Weinberg. Questo port\u00f2 al cosiddetto Modello Standard della fisica particellare degli anni settanta, che descrive con successo tutte le particelle elementari osservate fino a quel momento. Nel 1964, fu scoperta da James Watson Cronin and Val Fitch la simmetria CP.\nLa meccanica quantistica fornisce anche gli strumenti teorici per la fisica della materia condensata, la cui branca pi\u00f9 ampia \u00e8 la fisica dello stato solido. essa studia il comportamento fisico dei solidi e dei liquidi, inclusi fenomeni come strutture cristalline, semiconduttivit\u00e0, e superconduttivit\u00e0. Fra i pionieri della fisica della materia condensata c'\u00e8 Felix Bloch, che cre\u00f2 una descrizione in meccanica quantistica del comportamento degli elettroni in strutture cristalline nel 1928. Il transistor fu sviluppato dai fisici John Bardeen, Walter Houser Brattain e William Bradford Shockley nel 1947 presso i Bell Telephone Laboratories.\nI due temi del XX secolo, relativit\u00e0 generale e meccanica quantistica, sembrano incompatibili. La relativit\u00e0 generale descrive l'universo nella scala di misura di pianeti e sistemi solari mentre la meccanica quantistica opera su scale subatomiche. Questa competizione \u00e8 oggi attaccata dalla teoria delle stringhe, che considera lo spaziotempo composto, non di punti, ma di oggetti monodimensionali, le stringhe appunto. Le stringhe hanno propriet\u00e0 simili alle comuni stringhe che conosciamo (es. tensione e vibrazione). Le teorie sono promettenti, ma non hanno ancora effetti rilevabili. La ricerca della verifica sperimentale della teoria delle stringhe \u00e8 tuttora in corso.\nLe Nazioni Unite hanno dichiarato l'anno 2005, il centenario dell'annus mirabilis di Einstein, Anno Internazionale della Fisica.\nLa teoria del caos e della complessit\u00e0.\nNella seconda met\u00e0 del XX secolo, l'invenzione del computer port\u00f2 a un terzo cambio di paradigma in fisica (e nella scienza in generale): la teoria del caos. La sua origine viene fatta risalire al 1963, quando Edward Lorenz pubblic\u00f2 un articolo su quello che sarebbe poi diventato noto come l'attrattore di Lorenz: in un sistema di tre equazioni differenziali ordinarie non lineari (versione estremamente semplificata di equazioni usate in meteorologia), si osservava che piccole variazioni delle condizioni iniziali portavano a conseguenze imprevedibili. Fu quindi la nascita del concetto di caos deterministico, anche se possono essere individuati diversi precursori, come gli studi di Poincar\u00e9 sul problema dei tre corpi o il cosiddetto problema di Fermi\u2013Pasta\u2013Ulam\u2013Tsingou. \nIl computer permise infatti, per la prima di volta, di analizzare il comportamento non lineare di sistemi fisici anche apparentemente banali (come il doppio pendolo), non investigabile con i metodi puramente analitici, mettendo in evidenza come da equazioni semplici possano derivare comportamenti estremamente complessi. Dopo un iniziale periodo, in cui la teoria del caos sembrava poco pi\u00f9 che una curiosit\u00e0 per matematici, si inizi\u00f2 a osservare e studiare il comportamento caotico in un gran numero di ambiti della fisica classica (fluidodinamica, geofisica, meccanica celeste), di quella moderna (fisica della materia condensata, ottica non lineare, biofisica), ma anche di altre scienze e discipline (chimica, dinamica delle popolazioni, economia, sociologia), accomunati tutti dal concetto di complessit\u00e0: il comportamento generale del sistema non \u00e8 dato semplicemente dalla somma dei comportamenti delle sue componenti. I sistemi complessi vengono quindi analizzati con un approccio emergente, contrario a quello riduzionista che per molto tempo (e in parte ancora oggi) ha dominato in fisica delle particelle e delle interazioni fondamentali."}
{"id": "537613", "revid": "287204", "url": "https://it.wikipedia.org/wiki?curid=537613", "title": "Crystal Dynamics", "text": "Crystal Dynamics \u00e8 un'azienda statunitense produttrice di videogiochi con sede a Redwood City, California. La societ\u00e0 venne fondata nel 1992 e nel 1998 venne acquisita dalla Eidos Interactive. Dopo l'acquisizione di Eidos Interactive da parte di Square Enix nel 2009, la Crystal Dynamics diviene una sua sussidiaria. La loro mascot ufficiale \u00e8 il protagonista di uno dei loro primi videogiochi, Gex il Gecko.\nStoria.\nCrystal Dynamics \u00e8 stata fondata a met\u00e0 del 1992 da alcuni veterani di SEGA: Judy Lang, Madeline Canepa e Dave Morse. Crystal Dynamics \u00e8 stato il primo sviluppatore con licenza per 3DO, una piattaforma per videogiochi finanziata da Kleiner Perkins. Nel 1993, Strauss Zelnick, presidente degli studi cinematografici della 20th Century Fox, \u00e8 stato assunto per gestire la societ\u00e0. Questo contribu\u00ec all'interesse per gli investimenti multimediali nella met\u00e0 degli anni 1990. Nel 1993 l'editoriale \"Electronic Gaming Monthly\" ha dichiarato \"the hottest new video game company on the upscale scene is definitely Crystal Dynamics\".\nCrystal Dynamics divenne nota per aver sviluppato la serie Legacy of Kain e Gex, ma nel 2003, allo studio venne affidato lo sviluppo del franchise Tomb Raider dopo che lo sviluppatore originale, Core Design non riusc\u00ec a ottenere il successo della critica e commerciale con i loro ultimi Tomb Raider. Il loro primo gioco della serie pubblicato nel 2006, \u00e8 stato il gioco venduto pi\u00f9 velocemente in tutta la serie, vendendo 4,5 milioni di unit\u00e0 in tutto il mondo. Crystal Dynamics ha recentemente co-sviluppato insieme allo sviluppatore Buzz Monkey Software. Tomb Raider: Anniversary, remake del primo Tomb Raider, \u00e8 stato pubblicato nel giugno 2007. Il successivo \u00e8 stato pubblicato nel novembre 2008 su console. Nel 2010 viene rilasciato lo spin-off Lara Croft and the Guardian of Light, che non presentano il marchio Tomb Raider nonostante venga utilizzato il personaggio principale. Il gioco \u00e8 stato rilasciato solo per la distribuzione digitale. Venne poi sviluppato e pubblicato nel 2013 Tomb Raider, un reboot che ha introdotto la nuova storia di Lara Croft.\nNel dicembre del 2015, Square Enix ha annunciato che Darrell Gallagher, capo dello studio, aveva lasciato l'azienda. Il suo ruolo nella societ\u00e0 \u00e8 stata sostituita da Scot Amos e Ron Rosenberg.\nDa gennaio a giugno 2009, Crystal Dynamics ha licenziato pi\u00f9 di 30 dipendenti per riorientare i loro sforzi solo sulla serie Tomb Raider. Il 3 gennaio 2012, lo studio community manager Meagan Marie diss\u00e8 che lo studio avrebbe rivelato una nuova IP nel 2012. In un podcast, pubblicato il 23 giugno 2012, il produttore esecutivo Scot Amos disse che il nuovo IP di Crystal Dynamics sar\u00e0 \"fresco e familiare\" e che offrir\u00e0 un'esperienza simile al nuovo gioco di Tomb Raider."}
{"id": "537618", "revid": "287204", "url": "https://it.wikipedia.org/wiki?curid=537618", "title": "Guanosina", "text": "La guanosina \u00e8 un nucleoside composto dalla base azotata purinica: guanina a cui \u00e8 attaccato un anello di ribosio (o ribofuranosio) attraverso un legame \u03b2-N9-glicosidico.\nLa guanosina pu\u00f2 essere fosforilata, diventando GMP (guanosinmonofosfato), cGMP (\"guanosina monofosfato ciclica\"), GDP (guanosindifosfato) oppure GTP (guanosintrifosfato).\nSe la guanina \u00e8 attaccata ad un anello di deossiribosio, si ha la molecola di deossiguanosina."}
{"id": "537619", "revid": "599013", "url": "https://it.wikipedia.org/wiki?curid=537619", "title": "Taribo West", "text": "Biografia.\nDa piccolo aiutava sua madre nella vendita dell'\"akara\" (una specie di torta di fagioli) a Port Harcourt; era inoltre incaricato di andare a pescare e portare la cena per tutta la famiglia. Secondo un'intervista concessa al \"Daily Mail\" da \u017darko Ze\u010devi\u0107, ex-presidente del , il giocatore avrebbe mentito circa la sua et\u00e0, essendo nato nel 1962 e non nel 1974; le dichiarazioni di Ze\u010devi\u0107 sono state smentite da West.\nSua moglie Atinuke lo denunci\u00f2 nel 2002 per violenze fisiche e verbali e, a detta della donna, per il matrimonio non consumato. Ritiratosi da calciatore, si \u00e8 autoproclamato pastore pentecostale ecumenico Ravalliano, fondando nella periferia di Milano la chiesa \"Shelter in the Storm\" (in italiano \"rifugio nella tempesta\"). Ha inoltre fondato la \"Taribo West Charity Foundation\" per aiutare i bambini nigeriani in difficolt\u00e0 e una scuola calcio con George Weah.\nCaratteristiche tecniche.\nDi ruolo difensore centrale, si \u00e8 distinto per l'irruenza dei suoi interventi. Dotato di ottimo senso della posizione e buon tempismo.\nCarriera.\nClub.\nDopo gli inizi in Nigeria, nel 1993 si trasferisce in Europa per giocare con i francesi dell'. Resta in Francia per 4 anni, riuscendo a vincere 2 coppe nazionali e un campionato. Nel 1997 passa all' per 6 miliardi di lire, contribuendo alla vittoria della Coppa UEFA 1997-1998: \u00e8 suo il gol decisivo nel ritorno dei quarti di finale contro lo . Nel dicembre 1999 si trasferisce ai rivali cittadini del ma l'esperienza dura solo pochi mesi. Con i rossoneri disputa appena 4 partite di campionato, andando a segno nell'ultima di queste contro l'Udinese, suo il terzo gol del 4-0 finale con un colpo di testa su assist di Leonardo.\nNel 2000 lascia l'Italia per andare in prestito al , ma dopo una sola stagione passa a titolo definitivo al . Dal 2002 e per il biennio successivo milita nel . Nel 2004 si accorda con l', prima di un breve ritorno in Europa con il . Nel 2006 torna nel club nigeriano con cui aveva esordito, il , prima di chiudere la carriera in Iran nel .\nNazionale.\nCon la nazionale nigeriana, con la quale ha esordito nel 1994, ha collezionato 42 presenze, tra cui si ricordano quelle nel senza per\u00f2 riuscire mai a segnare. Con la selezione olimpica ha trionfato nei Giochi olimpici di Atlanta 1996, conquistando la medaglia d'oro. Ha anche conquistato un 2\u00ba ed un 3\u00ba posto nelle due edizioni di Coppa d'Africa a cui ha partecipato.\nStatistiche.\nPresenze e reti nei club.\n\"Statistiche aggiornate a fine carriera.\""}
{"id": "537623", "revid": "28057", "url": "https://it.wikipedia.org/wiki?curid=537623", "title": "Ferrovia Spoleto-Norcia", "text": "La ferrovia Spoleto-Norcia era una ferrovia a scartamento ridotto a trazione elettrica nell'appennino umbro, dismessa nel 1968.\nStoria.\nIl primo progetto di costruzione di una ferrovia economica che collegasse Spoleto con Norcia risale al 1909. Un secondo progetto del 1911 prevedeva la costruzione di una linea da esercire con trazione a vapore ma il 31 agosto 1912 i comuni interessati firmarono una convenzione con la Societ\u00e0 Subalpina Imprese Ferroviarie (SSIF) che gi\u00e0 operava al confine svizzero gestendo la ferrovia Vigezzina; il progetto sub\u00ec delle varianti nella scelta del tracciato adottando soluzioni costruttive di tipo elvetico che diminuivano la lunghezza del percorso ma ne aumentavano la pendenza massima e prevedevano la costruzione della linea a trazione elettrica a corrente continua con tensione di 800 volt anzich\u00e9 a vapore.\nIl progetto preliminare elaborato nel 1909 dall'ingegner Carlo Carosso (Spoleto-Norcia-Piediripa) presupponeva anche un'eventuale estensione della tratta fino a Grisciano per allacciarsi alla linea allora in progetto Ascoli Piceno-Antrodoco (\"Ferrovia Salaria\"), ma l'idea era stata abbandonata. Analogamente, all'altezza della stazione di Serravalle, era stata prevista una deviazione della linea fino a Cascia, anche questa non realizzata.\nIl progetto definitivo fu redatto dall'ingegnere svizzero Erwin Thomann, progettista della Ferrovia del L\u00f6tschberg.\nI lavori di costruzione iniziarono nel 1913 e furono rallentati dagli effetti della prima guerra mondiale: l'inaugurazione della ferrovia avvenne solo il 1\u00ba novembre del 1926 mentre il servizio commerciale cominci\u00f2 il 6 novembre dello stesso anno. La tensione di linea era stata innalzata a 2400 volt; il servizio veniva svolto da cinque elettromotrici, mentre la durata del viaggio da Spoleto a Norcia era di circa 2 ore.\nL'esercizio ferroviario fu sospeso a causa della seconda guerra mondiale che infier\u00ec pesantemente sulla piccola ferrovia: nel 1942 sia i tedeschi che gli alleati provocarono danni a tre delle cinque elettromotrici, ad alcune rimorchiate e carri merci e misero fuori uso la sottostazione elettrica. Alla fine del 1945 si pot\u00e9 riprendere servizio utilizzando provvisoriamente l'alimentazione a 3000 volt delle Ferrovie dello Stato per sopperire alla distruzione della sottostazione di Piedipaterno. Nel 1952 vennero stanziati i fondi per l'ammodernamento su quattro elettromotrici e altri mezzi, sostituzione delle pensiline dei binari, stazioni, caselli e la ricostruzione della sottostazione elettrica a Piedipaterno. Il servizio andava comunque riducendosi. Nel 1962 il Ministero istitu\u00ec un servizio di autotrasporti in concomitanza con l'ammodernamento del tratto stradale segnando la fine della ferrovia.\nNel 1965 la Societ\u00e0 Spoletina di Imprese Trasporti subentr\u00f2 al vecchio gestore. Tre anni dopo, il 9 luglio 1968, il Ministro dei Trasporti Oscar Luigi Scalfaro firm\u00f2 il decreto di chiusura. Il 31 luglio dello stesso anno avvenne l'ultima corsa in treno e dal giorno successivo inizi\u00f2 definitivamente il servizio sostitutivo con autolinee per Norcia e per Cascia.\nFurono proposti studi circa la possibilit\u00e0 di trasformare il sedime in un percorso dedicato al cicloturismo come avvenuto in casi simili. A fine 2010 venne elaborato un progetto di recupero di tutti i fabbricati di servizio, come i magazzini e le stazioni dislocati lungo il tracciato ferroviario, prevedendone il recupero quali ostelli, bar e case vacanze. Altre proposte vertevano su un ripristino della ferrovia almeno del tratto tra Spoleto e Sant'Anatolia.\nNel 2006 il comune di Spoleto inizi\u00f2 l'opera di \"messa in sicurezza\" del dismesso tracciato ferroviario da Spoleto a Piedipaterno con trasformazione in percorso ciclopedonale i cui primi 34 chilometri vennero inaugurati nel 2014.\nCaratteristiche.\nPer le sue caratteristiche plano-altimetriche la ferrovia Spoleto-Norcia pu\u00f2 definirsi una ferrovia alpina e rappresenta un piccolo gioiello di ingegneria ferroviaria: infatti lungo il percorso relativamente breve di 51 chilometri vennero costruite ben 19 gallerie, con quella di valico nei pressi di Caprareccia di quasi 2 chilometri, e 24 ponti e viadotti ingegneristicamente avveniristici e di grande pregio architettonico, con vari tratti di linea elicoidali, simili a quelli che si trovano spesso nelle ferrovie svizzere, e pendenze fino al 45 per mille nel tratto tra Spoleto e la valle del fiume Nera; per queste ragioni era chiamata anche \"il Gottardo dell'Umbria\". Per ragioni di economia venne armata con rotaie tipo Vignole da 18\u00a0kg per metro lineare.\nLo scartamento ridotto di 950\u00a0mm fu adottato principalmente per contenere il raggio di curvatura in molti tratti del percorso: in tal modo le spese di realizzazione furono mantenute pi\u00f9 basse di quelle che si sarebbero dovute sostenere nel caso dello scartamento ordinario, a prezzo per\u00f2 di una notevole tortuosit\u00e0 del tracciato.\nMateriale rotabile.\nTutto il materiale rotabile era costruito da Carminati &amp; Toselli con parte elettrica del Tecnomasio Italiano-Brown Boveri (TIBB).\nTra il 1953 ed il 1957 le elettromotrici da A1 ad A4 ricevettero una nuova cassa, nuovo equipaggiamento di trazione, predisposizione per comando multiplo e frenatura elettrica. La ricostruzione venne affidata al consorzio Casaralta/TIBB.\nDopo la chiusura della linea, le elettromotrici ricostruite da Casaralta/TIBB furono acquisite, nel 1970, dalla Ferrovia Genova-Casella e ripresero servizio come A4-A7 dopo l'adeguamento dello scartamento da 950 a 1000\u00a0mm e alcune modifiche ad installazioni fisse lungo la linea, richieste dalla notevole larghezza dei mezzi (2,65\u00a0m). L'elettromotrice A5, l'unica non ristrutturata, fu demolita a Spoleto nel 1972.\nDelle unit\u00e0 solo la A5 svolge servizio regolare dopo essere stata rimessa in condizioni di viaggiare a febbraio 2010 con l'installazione di dispositivi totalmente elettronici di misura della velocit\u00e0 e l'apparecchio \"uomo morto\", tra i pi\u00f9 sofisticati esistenti in commercio, e l'applicazione di una pellicola anti-graffiti crema/blu e nuovi loghi AMT. Le unit\u00e0 A4 e A7 sono state demolite (rispettivamente nel 2014 e nel 2016), mentre l'A6 giace accantonata a Casella Deposito in attesa di restauro.\nPercorso.\nLa linea, il cui binario terminale si affiancava ai binari a scartamento ordinario entrando nello scalo merci della stazione di Spoleto delle Ferrovie dello Stato, aveva la sua stazione di origine a Spoleto FS, priva di fabbricato viaggiatori proprio e costituita da due binari di sosta e relativo marciapiede sul piazzale esterno della stazione FS. Una bretella di collegamento, costituita da un binario in sede propria affiancato alla sede stradale, percorreva il viale Trento e Trieste, giungendo, dopo circa 600 metri, alla stazione di Spoleto Citt\u00e0: questa era costituita da un fabbricato posto in mezzo tra il binario \"passante\" e il fascio ricovero, di testa, che comprendeva il deposito locomotive, l'officina sociale e un piccolo scalo merci. Qui il binario proveniente da Norcia infatti si sdoppiava terminando in stazione Spoleto Citt\u00e0 per il ricovero rotabili mentre l'altro proseguiva verso la stazione FS ed il piazzale merci relativo.\nLasciata Spoleto, il treno affrontava presto una rampa in salita del 45 per mille, raggiungendo il viadotto del Cortaccione e con un percorso elicoidale il viadotto della Caprareccia, quindi la stazione ed il valico omonimi. Il valico veniva attraversato con la galleria della Caprareccia, lunga 1936\u00a0m, all'uscita della quale, in discesa del 45 per mille, si affrontava il successivo percorso, con tornanti e due elicoidali, fino al fondovalle del fiume Nera, ove si incontrava la stazione di Sant'Anatolia di Narco (successivamente denominata Sant'Anatolia di Narco e Scheggino). Da qui in poi il percorso diveniva meno difficile, con pendenza massima del 20 per mille, raggiungendo Castel San Felice e Piedipaterno, ove si trovava la sottostazione elettrica, poi Borgo Cerreto e la stazione di Triponzo-Visso, essendo quest'ultima cittadina a poco pi\u00f9 di 10 chilometri dalla stazione, nella confinante provincia di Macerata. Lasciando la vallata del Nera la linea passava in quella dell'affluente Corno raggiungendo Serravalle, da cui, nelle intenzioni progettuali, sarebbe dovuta partire la diramazione per Cascia. Infine la ferrovia entrava nella valle del fiume Sordo, terminando la sua corsa nella stazione di Norcia.\nIl riuso del percorso.\nDopo la chiusura e lo smantellamento il piano originario prevedeva la vendita di tutto il tracciato, comprensivo di fabbricati e aree, ma la SSIT (Societ\u00e0 Spoletina di Imprese Trasporti) dal 1968, anzich\u00e9 facilitare le procedure di vendita, ha cercato di mantenere integro il percorso, anche mediante l'affitto a terzi di caselli e gallerie, limitando espropri e promuovendo progetti come \"Il Gottardo dell'Umbria\" del 1990, che prevedeva il ripristino ferroviario sino a Triponzo.\nAltro essenziale traguardo, raggiunto nel 2005, \u00e8 stata la concessione da parte del demanio, per 25 anni, dei beni e del tracciato; grazie a ci\u00f2 si \u00e8 potuto procedere alla sua messa in sicurezza e al riuso come percorso di mobilit\u00e0 dolce ecologica.\nI principali interventi di recupero, resi possibili grazie a contributi pubblici, sono stati:\nNel 2001 l'area \u00e8 stata dichiarata di notevole interesse storico-artistico dai Beni Culturali ai sensi del Titolo 1 del Codice dei Beni Culturali. Valorizzando il patrimonio ambientale e paesaggistico della zona, nel tempo il sentiero di circa 45\u00a0km in mezzo al verde, percorribile a piedi, in bicicletta o a cavallo, \u00e8 diventato elemento di attrazione turistica per appassionati della montagna, del trekking e dell'esplorazione, curiosi di scoprire una zona impervia, ricca di gole, corsi d'acqua, gallerie e arditi viadotti.\nIl recupero culturale.\nLa SSIT in collaborazione con altri enti ha realizzato alcune attivit\u00e0 volte a favorire una riscoperta culturale della ferrovia e della sua storia.\nLe pi\u00f9 importanti, oltre ad alcuni convegni, sono:\nIl museo.\nA Spoleto, nell'edificio che ospitava la stazione della vecchia ferrovia Spoleto-Norcia, c'\u00e8 oggi il museo realizzato dalla SSIT e dalla Soprintendenza Archivistica dell'Umbria. \nEspone cimeli, documenti, parti di impianto, oggetti, fotografie della ferrovia dismessa.\nIl materiale \u00e8 di propriet\u00e0 della \"Umbria Mobilit\u00e0\" e della collezione privata di Luigi Fasciglione, figlio del capostazione che oper\u00f2 sulla Spoleto-Norcia.\nIl museo \u00e8 su due piani e costituisce un viaggio nostalgico dagli anni venti agli anni sessanta, tra sogni di progettisti, reperti autentici e vecchie fotografie di passeggeri e addetti ai lavori. "}
{"id": "537633", "revid": "287204", "url": "https://it.wikipedia.org/wiki?curid=537633", "title": "Duomo di San Giorgio (Ragusa)", "text": "Linsigne collegiata di San Giorgio (conosciuta anche come Duomo di San Giorgio) \u00e8 il principale luogo di culto cattolico di Ragusa, uno dei monumenti pi\u00f9 importanti della citt\u00e0 di Ragusa.\nStoria.\nLa chiesa madre della citt\u00e0 intitolata al patrono della citt\u00e0, prima del 1693 sorgeva all'estremit\u00e0 est dell'abitato, nei pressi dell'attuale giardino Ibleo, dove si trova ancora il grande portale quattrocentesco, di stile Gotico spagnolo, unica vestigia rimasta dell'antico tempio.\nLa chiesa fu gravemente danneggiata dal terremoto e restarono in piedi parte della facciata, alcune cappelle e parte della Cappella maggiore, per cui venne costruito un ampio locale adiacente alla navata sinistra del vecchio tempio, in cui poter svolgere le funzioni.\nNel secondo quarto del XVIII secolo, si decise di trasferire la chiesa nel sito della vecchia di San Nicola, che fino al XVI secolo era stata la parrocchia dei fedeli di rito greco e successivamente, passata al rito latino, era divenuta \"chiesa sacramentale\" di San Giorgio.\nI \"sangiorgiani\", arroccati nella primitiva parte di citt\u00e0 e fermamente convinti nel ricostruire nell'antico nucleo, subirono lo smacco dei \"sangiovannari\", primi a ricostruire un proprio luogo di culto. Circostanza che continu\u00f2 ad alimentare l'acredine e fomentare le diatribe fra fazioni da sempre in contrasto, ove un evento sismico aveva ribaltato la supremazia dei luoghi e l'ordine delle correnti.\nDel progetto venne incaricato nel 1738 Rosario Gagliardi, architetto di Noto, uno dei protagonisti della ricostruzione barocca, di cui questo edificio \u00e8 forse l'opera migliore: infatti per costruirla l'artista ide\u00f2 un superbo gioco di prospettiva; orient\u00f2 la chiesa un po' pi\u00f9 a sinistra della piazza antistante (lo si pu\u00f2 ben notare) cos\u00ec che la futura cupola fosse visibile dietro l'imponente facciata a campanile, caratteristica peculiare delle chiese del Gagliardi. La prima pietra fu posta il 28 giugno del 1739, come ricorda una lapide murata sul lato destro della scalinata, e tuttavia, come ricorda l'enigmatica iscrizione posta sul lato opposto, i lavori poterono cominciare solo nel 1744.\nIl 5 ottobre 1775, con la \"salita\" delle campane, si conclusero i lavori della facciata. Secondo tradizione la cupola sarebbe stata progettata e realizzata nel 1820 dal capomastro ragusano Carmelo Cultraro, su modello di quella del Pantheon di Parigi, ma recenti studi e riscontri archivistici ne assegnano la paternit\u00e0 all'architetto Stefano Ittar.\nI continui ricorsi di entrambi i rettori delle due fazioni alla Congregazione dei Riti presso la Santa Sede determina il 10 dicembre 1865 la divisione civile del comune, la parte alta si prese il nome di Ragusa superiore, alla madre patria Ragusa, la forza dei numeri, impose il nome di Ragusa Inferiore, vi furono due distinti sindaci, due duomi, l'esplicito riconoscimento di due correnti (\"sangiorgiani\" e \"sangiovannari\") che in fondo erano solamente la rappresentazione tra la vecchia nobilt\u00e0 autoctona che si rispecchiava in San Giorgio e la nuova nobilt\u00e0, creatasi col tempo, e legata alla chiesa di San Giovanni.\nNonostante questa divisione il patronato della citt\u00e0 resta a San Giorgio, patrono da sempre della citt\u00e0 e confermato con il titolo di Patrono Principale Protettore della Citt\u00e0 di Ragusa il 10 maggio del 1643 dai giurati della citt\u00e0 riuniti per decidere l'unico Patrono della citt\u00e0, cos\u00ec come aveva imposto il papa del periodo. Solamente nel 1896 gli abitanti del comune di Ragusa superiore chiedono l'intitolazione di San Giovanni a patrono del loro comune, cosa che avviene ufficialmente nel 1897 quando San Giovanni viene proclamato \"Patrono Particolare del comune di Ragusa Superiore\".\nNel 1926, con l'elevazione di Ragusa a capoluogo di provincia, si riuniscono i due comuni, scompare quindi il comune di Ragusa Superiore e si ritorna allo status di \"Citt\u00e0 di Ragusa\".\nL'ultima modifica del complesso risale al 1890, quando venne realizzata l'inferriata che cinge la scalinata. Il Duomo \u00e8 stato immortalato in innumerevoli film e serie televisive tra cui Kaos, Il commissario Montalbano e la seconda serie di L'onore e il rispetto.\nNell'attiguo museo del Duomo sono conservate le vestigia dell'antica San Giorgio, mentre nella sagrestia \u00e8 possibile ammirare un magnifico altare cinquecentesco del Gagini.\nDescrizione.\nFacciata.\nIl progetto di Rosario Gagliardi, di cui si conservano le tavole originali, \u00e8 caratterizzato dalla monumentale facciata \"a torre\" che ingloba il campanile nel prospetto e termina con una cuspide a bulbo, richiamando i tabernacoli lignei, seicenteschi, delle chiese cappuccine.\nLa collocazione della chiesa al termine di un'alta scalinata e la posizione obliqua rispetto alla piazza sottostante accentuano l'imponenza e gli effetti plastici, creati da una lieve convessit\u00e0 del partito centrale e dalla presenza delle colonne libere.\nDue coppie di volute fanno da raccordo tra i diversi livelli ospitando, rispettivamente, le statue di \"San Giorgio\" e \"San Giacomo\" in basso, e quelle di \"San Pietro\" e \"San Paolo\" in alto.\nSulla cuspide, sotto la croce, si legge la data 1775, che indica la conclusione dei lavori della facciata.\nNel primo ordine del partito centrale si apre un grande portale con cornice mistilinea, ricca di fregi e rilievi a motivi vegetali, mentre le porte lignee hanno una preziosa decorazione scultorea, in sei riquadri, con la raffigurazione di episodi del martirio di San Giorgio, opera dell'intagliatore palermitano Vincenzo Fiorello, che li realizz\u00f2 nel 1793.\nInterno.\nL'interno, a croce latina, con le braccia chiuse da absidi semicircolari, \u00e8 sereno ed equilibrato e viene diviso in tre navate da dieci robusti pilastri in pietra, con un'ampia zoccolatura in pece.\nGli intagli che decorano il cornicione e i capitelli dei pilastri furono realizzati tra il 1779 ed il 1781 dagli scultori Giambattista Muccio e Giorgio Nobile di Ragusa.\nNell'incrocio del transetto con la navata centrale si eleva la cupola di gusto neoclassico, a doppia calotta, poggiante su due file di colonne: in precedenza libere, oggi lo spazio tra di esse \u00e8 occupato da vetri che donano alla cupola il caratteristico colore blu che forma un panorama inimitabile con il complesso di Ragusa Ibla.\nAltare.\nNell'abside centrale \u00e8 collocato l'altare in marmo, lungo le pareti laterali gli stalli per il coro, finemente intagliati.\nCiclo pittorico.\nCiclo d'affreschi raffiguranti gli ultimi momenti della vita di San Giorgio:\nSacrestia.\nEspressione di stile rinascimentale della bottega dei Gagini dall'iniziale controversa attribuzione orientata al ramo dei Gagini particolarmente attivo in Val di Noto. La \"cona\"\" fu voluta dall'aristocrazia cittadina nel 1573 attraverso l'Arciconfraternita della chiesa madre di San Giorgio, commissionata ad Antonino Gagini, membro della famiglia di scultori lapidei operante in Sicilia, completata dagli stretti collaboratori a partire dal 1616, contratto testimoniato da ricevuta a lui intestata. L'opera scultorea collocata nella zona absidale della cinquecentesca chiesa di San Giorgio, sub\u00ec i danni derivanti da terremoto del Val di Noto del 1693. Con la demolizione di gran parte delle strutture avvenuta nel 1738, l'opera fu smontata, nel contempo ridimensionata per essere riadattata in uno spazio pi\u00f9 piccolo, con definitiva sistemazione in questo ambiente.\nLa tribuna in origine era composta da cinque nicchie in pietra calcarea locale, decorata con sei colonne corinzie, presentava in posizione centrale \"San Giorgio a cavallo\" raffigurato nell'atto guerriero di uccidere il drago, a destra \"Sant'Ippolito\", a sinistra \"San Mercurio\", entrambi in abiti militari e nell'atteggiamento di calpestare col piede le teste recise del nemici. Alla base del manufatto sono inseriti tre altorilievi raffiguranti \"Storie di San Giorgio\", a loro volta fiancheggiati dalle statuette degli apostoli San Pietro e San Paolo. Del primitivo apparato furono recuperate tre nicchie e quattro statue che, pur assemblate in modo alquanto scorretto e scomposito, danno tuttavia una idea della magnificenza dell'opera. Una statua and\u00f2 irrimediabilmente perduta nel disastro, l'altra m\u00f9tila, documentata inserita nel prospetto della facciata, si ammira nel museo del duomo. Recenti interventi di restauro nel 2005 hanno portato alla luce la teoria di \"Apostoli\" occultati alla base delle colonne e restituito all'originaria bellezza i medaglioni raffiguranti \"Adamo\", \"Eva\", \"Davide\".\n\"Tesoro di San Giorgio\":\nOrgano a canne.\nNell'intercolumnio fra l'ultima campata della navata laterale di sinistra e quella centrale, sopra l'apposita cantoria, si trova l\"Organum maximum\" capolavoro della ditta Serassi \"opus 833\", costruito tra il 1881 e il 1882.\nLo strumento \u00e8 a trasmissione integralmente meccanica, con tre tastiere di 61 note ciascuna con prima ottava cromatica estesa e pedaliera a leggio di 18 note ottava cromatica estesa, per un totale di 3368 canne, di cui 23 di principale in facciata disposte in tre cuspidi."}
{"id": "537637", "revid": "729019", "url": "https://it.wikipedia.org/wiki?curid=537637", "title": "Mark Jindrak", "text": "Carriera.\nWorld Championship Wrestling (2000\u20132001).\nMark Jindrak inizi\u00f2 la sua carriera di wrestler nel WCW Power Plant, allenato da Paul Orndorff. Promosso nel roster WCW nel giugno 2000, form\u00f2 una coppia con un altro promosso del Power Plant, ossia Sean O'Haire. I due insieme riuscirono a vincere il WCW World Tag Team Championship nel settembre 2000. Jindrak vincer\u00e0 un'altra volta i titoli di coppia con O'Haire, prima di formare un'altra coppia con Shawn Stasiak. I due tenteranno di conquistare i titoli di coppia affrontando i nuovi campioni Chuck Palumbo e Sean O'Haire a \"WCW Superbrawl\" il 18 febbraio 2001; Jindrak e Stasiak per\u00f2 perderanno e Mark non comparir\u00e0 pi\u00f9 in WCW fino al suo fallimento.\nWorld Wrestling Entertainment (2001\u20132005).\nDopo che la World Wrestling Federation compr\u00f2 la WCW nel marzo 2001, Mark Jindrak debutt\u00f2 nel luglio 2001 come membro dell'Alliance. Jindrak per\u00f2 fece poche apparizioni e gi\u00e0 nell'agosto di quell'anno fu mandato nella Heartland Wrestling Association e poi nella Ohio Valley Wrestling per allenarsi.\nAll'inizio del 2003 form\u00f2 una coppia con Garrison Cade in OVW, coppia che verr\u00e0 portata in blocco nel roster di \"Raw\" della WWE nel giugno del 2003. La coppia otterr\u00e0 alcuni successi prima che Jindrak pass\u00f2 nel roster di \"SmackDown!\" il 22 marzo 2004.\nJindrak cambi\u00f2 radicalmente la sua gimmick, diventando un narcisista ossessionato del suo fisico, definendosi \"The Reflection of Perfection\" (il riflesso della perfezione). Inoltre dall'8 aprile 2004 inizi\u00f2 ad essere accompagnato da un manager, ossia Theodore Long; i due si divisero solo nel luglio 2004 quando Long divent\u00f2 il general manager di \"SmackDown!\".\nNel settembre 2004 Mark si alle\u00f2 con Kurt Angle e Luther Reigns formando la stable \"The Honor Society\". Dopo aver lottato per un certo periodo di tempo in coppia con Reigns, la coppia incomincia ad avere screzi, che porteranno allo split e ad un match fra i due vinto da Jindrak, il quale pass\u00f2 tra i face. Da li in poi ebbe sempre meno spazio fino ad essere licenziato il 5 luglio 2005, cinque giorni dopo essere tornato nel roster di \"Raw\" per effetto della Draft Lottery.\nCircuito indipendente (2005\u20132018).\nDa allora Jindrak inizi\u00f2 a lottare in federazioni giapponesi, come la New Japan Pro-Wrestling e la HUSTLE, tra l'altro ottenendo un'importante vittoria contro Osamu Nishimura in NJPW; inoltre nel 2006 ha lottato anche in Deep South Wrestling, federazione satellite della WWE.\nNel 2006 fu ingaggaito dalla Consejo Mundial de Lucha Libre, in Messico, dove ha interpretato la gimmick dell'italiano, col ring name di Marco Corleone. Nel 2009 firm\u00f2 con la Asistencia Asesor\u00eda y Administraci\u00f3n mantenendo la stessa gimmick. Nell'aprile 2010 pass\u00f2 alla Perros del Mal e nel dicembre 2011 la CMLL annunci\u00f2 il ritorno di Marco Corleone nel proprio roster."}
{"id": "537640", "revid": "1372005", "url": "https://it.wikipedia.org/wiki?curid=537640", "title": "Ermanno IV di Baden", "text": "Figlio di Ermanno III e Berta di Lorena, a sua volta figlia di Simone I di Lorena, intorno al 1162 spos\u00f2 Berta (\u2020 24 febbraio 1169), la figlia del Conte Palatino Ludovico di Tubinga.\nInsieme all'imperatore Federico Barbarossa, Germano prese parte all'assedio e alla distruzione di Milano. Dal 1176 al 1178 fu al fianco del Barbarossa nella campagna italiana, partecipando alla battaglia di Legnano nel 1176. Fu inoltre uno dei garanti della pace di Costanza (1183), per effetto della quale le citt\u00e0 della Lombardia divennero indipendenti.\nPrese parte anche alla Terza Crociata e mor\u00ec nel 1190 in Terra Santa, presso Antiochia di Siria."}
{"id": "537644", "revid": "212348", "url": "https://it.wikipedia.org/wiki?curid=537644", "title": "Sagrestia Vecchia", "text": "La Sagrestia Vecchia, nella basilica di San Lorenzo di Firenze, \u00e8 uno dei capolavori di Filippo Brunelleschi e dell'architettura del primo Rinascimento in generale. Vi ha lavorato con importanti contributi scultorei anche Donatello. Venne completata nell'architettura dal 1419 al 1428, mentre la decorazione scultorea \u00e8 databile tra il 1428 e il 1443. L'opera, che \u00e8 l'unica che il grande architetto abbia curato fino al termine dei lavori, \u00e8 stata ritenuta il paradigma di purezza geometrica ed eleganza lineare del suo percorso di architetto, che contiene \"in nuce\" elementi sviluppati in seguito, come la pianta nella Cappella dei Pazzi o le tribune morte del Duomo di Firenze.\nStoria.\nNel 1419 Giovanni di Bicci de' Medici chiam\u00f2 Filippo Brunelleschi, l'architetto pi\u00f9 celebre della citt\u00e0 che in quegli anni aveva iniziato lo Spedale degli Innocenti e stava dimostrando la fattibilit\u00e0 della cupola senza armatura, per costruire una cappella funeraria familiare. Giovanni, che quell'anno aveva lasciato il Banco Medici alle cure del figlio Cosimo, si ispir\u00f2 al progetto architettonico del rivale Palla Strozzi nella sagrestia di Santa Trinita, commissionata a Lorenzo Ghiberti nel 1418 come mausoleo familiare. La sagrestia di San Lorenzo venne dedicata a San Giovanni Evangelista, protettore omonimo di Giovanni de' Medici. All'architetto venne affidata anche la costruzione della cappella dei Santi Cosma e Damiano (protettori della famiglia Medici) adiacente alla sagrestia, nel transetto sinistro.\nLa sagrestia fu denominata \"Vecchia\" in seguito alla costruzione della Sagrestia Nuova ad opera di Michelangelo.\nBrunelleschi vi lavor\u00f2 tra il 1421 e il 1428 e si tratta dell'unica opera pervenutaci portata integralmente a compimento dal grande architetto. In un periodo imprecisato poi, dopo il 1421, all'architetto venne affidata la ricostruzione dell'intera chiesa di San Lorenzo su proposta dello stesso Medici, che fu uno dei principali finanziatori del progetto. La data di conclusione dei lavori fu il 1428, come testimonia l'iscrizione nel pergamo interno della lanterna della cupoletta.\nNel 1429 vi si celebrarono le esequie di Giovanni di Bicci, per l'esorbitante costo di 3.000 fiorini d'oro.\nLa decorazione scultorea di Donatello \u00e8 posteriore alla fine dei lavori e forse venne commissionata dallo stesso Giovanni, o dal figlio Cosimo. Nel 1433 venne collocata sotto il tavolo centrale di marmo la tomba di Giovanni e di sua moglie Piccarda Bueri, scolpita da Donatello e dal Buggiano, figlio adottivo di Brunelleschi.\nArchitettura.\nLa sagrestia venne concepita come un ambiente autonomo, anche se in comunicazione con la chiesa. L'architettura \u00e8 impostata su valori chiari e limpidi della geometria solida, con uno spazio cubico sormontato da cupola, schema che si ripete, in dimensioni minori, nella scarsella, movimentata per\u00f2 da nicchie. L'esterno \u00e8 estremamente semplice: a forma di parallelepipedo coperto dal cono rovesciato del tiburio con tegole a squame (con la leggiadra lanterna a colonnine e cupoletta a bulbo spiraliforme), con uno zoccolo in basso e una semplice trabeazione superiore.\nL'ambiente maggiore \u00e8 a pianta quadrata, con una scarsella pure a base quadrata sul lato sud, col lato di base ampio 1/3 di quello del vano principale, a fianco della quale si trovano due piccoli ambienti di servizio accessibili da due portali simmetrici che danno sul vano principale. I due portali sono un'aggiunta successiva, dell'epoca delle decorazioni di Donatello e sono una delle pi\u00f9 antiche tracce di elementi architettonici rinascimentali ripresi dall'architettura romana: si tratta infatti della copia di un portale del Foro di Traiano conosciuto tramite un disegno di Giuliano da Sangallo. Brunelleschi non apprezz\u00f2 l'inserimento che, secondo il suo biografo, giudic\u00f2 troppo massiccio e non in sintonia con l'architettura della sagrestia. Janson attribu\u00ec i portali a Michelozzo, che li avrebbe riprodotti nella chiesa di Sant'Agostino a Montepulciano.\nL'aula principale ha il modulo del lato di base pari a 20 braccia fiorentine, che diviso per cinque determina anche la luce (ampiezza) degli archi a tutto sesto nella scarsella. La copertura \u00e8 una cupola a ombrello, cio\u00e8 divisa in spicchi costolonati, per la precisione dodici, alla base di ciascuno dei quali si trova un oculo che, insieme alla lanterna, garantisce l'illuminazione interna. La scarsella \u00e8 composta nella stessa maniera, con una propria cupoletta, che per\u00f2 \u00e8 emisferica e cieca, mentre i suoi lati sono dilatati da nicchie. I vani laterali invece sono voltati a botte: si tratta di una delle pi\u00f9 antiche applicazioni di questo tipo di copertura nell'architettura rinascimentale.\nLe pareti sono scandite da grandi archi a tutto sesto, che nelle zone al di sotto della cupola formano agli angoli quattro pennacchi, dove vennero poi inseriti i medaglioni di Donatello e gli stemmi Medicei. All'altezza della linea d'imposta degli archi corre una trabeazione in pietra serena con la parte centrale policroma e decorata da tondi con cherubini; essa corre senza soluzione di continuit\u00e0 per tutto il perimetro, compresa la scarsella. Agli angoli si trovano paraste scanalate di ordine corinzio, che raddoppiano in spessore nella parete dove si apre la scarsella, cos\u00ec come lo spessore dell'arco centrale.\nLe pareti sono intonacate di un colore chiaro, sul quale spiccano le membrature architettoniche in pietra serena, secondo una delle caratteristiche pi\u00f9 facilmente riconoscibili dell'architettura brunelleschiana.\nAnche in questa opera Brunelleschi si ispir\u00f2 a elementi dell'architettura medievale toscana, rielaborandoli con soluzioni tratte dall'arte classica romana con un risultato di grande originalit\u00e0. Per esempio la volta costolonata era gi\u00e0 presente nell'architettura gotica, mentre \u00e8 innovativo l'uso dell'arco a tutto sesto. Anche la commistione tra linee dritte e cerchi \u00e8 tipica del romanico toscano, come ad esempio nelle tarsie marmoree della facciata di San Miniato al Monte.\nMa rispetto all'architettura medievale Brunelleschi us\u00f2 un metodo pi\u00f9 razionale e rigoroso, studiando il modulo del cerchio inscritto nel quadrato, che si ripete nella planimetria e nell'alzato. Tutti cerchi sono tangenti tra loro o con i lati dei quadrati che scandiscono l'architettura.\nIn verticale la Sagrestia \u00e8 divisibile in tre parti di uguale altezza: la prima all'altezza dell'osservatore, che arriva fino alla cornice sotto gli archi, la seconda con gli arconi, i tondi, le finestre e i pennacchi, e la terza della cupola maggiore.\nInfluenza dell'architettura.\nL'architettura della Sagrestia Vecchia \u00e8 uno dei pi\u00f9 importanti risultati degli studi sugli edifici a pianta quadrata, tappa obbligata per tutte le esperienze successive. La sua forma legata al tema della combinazione della sfera col cubo e altri solidi regolari ebbe particolare successo e fu sviluppata ulteriormente da Brunelleschi (si pensi solo alla cappella de' Pazzi) e ripresa da altri architetti. La funzionalit\u00e0 della pianta e l'armonia dell'insieme ne fecero uno dei modelli base per cappelle e mausolei, non solo in Toscana.\nNelle citazioni successive per\u00f2 i caratteri pi\u00f9 intimi dell'originale vennero molto spesso disattesi, tralasciando il rigore di Brunelleschi a vantaggio di soluzione pi\u00f9 ricche di decorazioni e seducenti.\nPer citare solo gli esempi pi\u00f9 famosi, da Michelozzo nella Cappella dei Magi, da Giuliano da Sangallo in scala monumentale nella basilica di Santa Maria delle Carceri a Prato e da Michelangelo nella Sacrestia Nuova, composta in \"pendant\" con quella di Brunelleschi. In Veneto e in Lombardia (come nella Cappella Portinari), l'esuberanza dell'ornamentazione far\u00e0 del modello architettonico un mero supporto alla decorazione e anche la preferenza verso un approccio pi\u00f9 fantasioso e disinvolto agli ordini classici produsse interpretazioni sempre pi\u00f9 lontane dal modello originale.\nLa decorazione scultorea.\nDonatello.\nDonatello lavor\u00f2 alla Sagrestia a pi\u00f9 riprese, facendo uso anche, per alcune parti, di non meglio precisati collaboratori che alcuni hanno ipotizzato poter essere Michelozzo o Luca della Robbia. Donatello ide\u00f2 un insieme di decorazioni in stucco policromo di grande intensit\u00e0 espressiva. La sua decorazione, inizi\u00f2 probabilmente nel 1428-1429 con le \"Storie di san Giovanni Evangelista\", per poi sospendersi a causa dei tumultuosi avvenimenti di casa Medici. Nel 1434, con il ritorno di Cosimo il Vecchio da Padova e di Donatello da Roma, i lavori ripresero. Forse erano completati nel 1439, quando la cappella fu sede di importanti cerimonie religiose, e in ogni caso erano tutti completi nel 1443, anno della partenza di Donatello per Padova.\nLa decorazione a stucco comprende:\nAnche le transenne marmoree della scarsella sono attribuite pressoch\u00e9 unanimemente a Donatello, decorate da trafori che rimandano a quelli delle finestre circolari della cupola.\nLa decorazione scultorea si integra felicemente all'architettura, creando un vivace gioco di colori, ma limitato ad alcune eleganti tinte, che rompe la tradizionale bicromia brunelleschiana del bianco e grigio, arricchito tutt'al pi\u00f9 dal blu della terracotta invetriata come nella cappella dei Pazzi. Questo armonico tutt'uno non fu per\u00f2 valutato come tale da Brunelleschi: egli si espresse con disappunto riguardo alle aggiunte scultoree, sottolineando come non fosse mai stato interpellato sul loro riguardo. Egli criticava soprattutto la sistemazione delle due pareti ai lati della scarsella, dove i lunettoni dei santi, le pesanti cornici (attribuite a Michelozzo) e i battenti creavano un insieme molto ornato all'insegna dell'horror vacui estraneo alla sintesi ed al rigore geometrico dell'architetto. Anche altri commentatori rimasero perplessi per l'espressivit\u00e0 drammatica e inquieta dei rilievi di Donatello, come testimonia un passo del \"Trattato di Architettura\" di Filarete (1461-1464), dove si consiglia di non fare figure di apostoli come quelle di Donatello nella porta della sagrestia di San Lorenzo, \"che paiono schermidori\".\nOggi tuttavia si tende a considerare la sagrestia come un \"connubio dagli accenti dialettici e variegati\", dove le note pi\u00f9 acute si stemperano in quelle pi\u00f9 sobrie, senza intaccare l'armonia dell'insieme.\nAltri.\nIl fregio con i \"Cherubini e serafini\" nella cornice, realizzato a stampo in terracotta policroma invetriata, \u00e8 attribuito a Luca Della Robbia.\nNel 2000 \u00e8 stata proposta l'attribuzione a Donatello, con l'aiuto del Buggiano, anche per il monumento funebre sotto la tavola marmorea al centro della Sagrestia, dove sono sepolti Giovanni di Bicci e Piccarda Bueri. L'opera, arricchita da stemmi medicei, teste di angeli e festoni, venne forse disegnata dal maestro e realizzata dal Buggiano e Pagno di Lapo Portigiani.\nOpera autografa del Verrocchio \u00e8 il monumento funebre a Giovanni e Piero de' Medici, figli di Cosimo il Vecchio, commissionato nel 1472 dai figli dello stesso Piero, Lorenzo il Magnifico e Giuliano de' Medici.\nIl busto di \"San Lorenzo\", sul pianale opposto all'altare, \u00e8 attribuito a Desiderio da Settignano per la sensibilit\u00e0 pittorica, ma in passato \u00e8 stato ritenuto anche opera di Donatello.\nL'altare \u00e8 decorato da tre pannelli (\"Madonna con Bambino\", e i profeti \"Ezechiele\" e \"Isaia\"), mentre i plutei sono decorati da anfore da cui si dipartono fronde di quercia, riprese dalla tradizione paleocristiana. La parete fu decorata in seguito da un trittico pi\u00f9 antico, opera di Bernardo Daddi della met\u00e0 del Trecento. Il \"Crocifisso\" ligneo policromo \u00e8 invece ancora in loco ed \u00e8 opera di Simone di Nanni Ferrucci.\nNel ricetto di sinistra si trova un lavabo marmoreo attribuito a Andrea del Verrocchio, con elementi araldici di Pier\u00f2 de' Medici (il falcone, l'anello con lo stemma); la vasca \u00e8 decorata da protomi leonini e due sirene. Sempre qui si trova una tavola cinquecentesca coi \"Dolenti\" e un coevo crocifisso ligneo.\nL'affresco della volta celeste.\nGli affreschi della volta della cupola nella scarsella risalgono agli inizi degli anni quaranta del Quattrocento e raffigurano la situazione cosmologica del Sole e delle costellazioni, come appariva su Firenze la notte del 4 luglio 1442, come hanno dimostrato gli studi in occasione dei restauri del 1984-1989. Si suppone che la volta celeste sia stata dipinta dall'eclettico pittore-decoratore Giuliano d'Arrigo, detto Pesello, su indicazione dell'astronomo Paolo dal Pozzo Toscanelli.\nSu una base di azzurrite, con l'uso del solo oro e del chiaroscuro, \u00e8 definito un cielo dell'emisfero boreale ben definito nelle linee di partizione e nei pianeti allora conosciuti, con un'eccellente accuratezza astronomica. La scelta della data del 1442 \u00e8 stata messa in relazione con la venuta a Firenze di Renato d'Angi\u00f2, il monarca di Napoli cacciato dall'usurpatore Alfonso d'Aragona. L'Angi\u00f2 era in viaggio per cercare alleati per una spedizione di riconquista, tra cui i fiorentini, il papa, gli Sforza e i genovesi. Renato d'Angi\u00f2, che aveva il titolo formale di re di Gerusalemme, veniva visto come colui che avrebbe potuto comandare una nuova crociata per liberare la Terrasanta e sconfiggere i turchi Ottomani che stavano cingendo d'assedio i resti dell'impero bizantino.\nIl Concilio di Basilea, Ferrara e Firenze fu trasferito a Firenze nel 1439. Con la firma della Bolla \"Laetentur coeli\" (6 luglio 1439) si giunse alla completa riunificazione tra greci e latini. Un\u2019altra \u2212 e forse migliore \u2212 ipotesi \u00e8 precisamente il giorno del 6 luglio 1439 all'ora 10:30 circa, quando il Sole e la Luna sarebbero posizionati esattamente nei punti raffigurati sull\u2019affresco. La posizione dei cinque pianeti rimane incerta ed \u00e8 motivo di discussione e controversie. Per di pi\u00f9, l\u2019eclittica dipinta e la posizione della stella Regulus sono precisamente quelle rilevate alla fine dell\u2019anno 1438. Il 4 luglio 1442 non corrisponde all'arrivo di Renato d'Angi\u00f2 a Firenze (in realt\u00e0 il 19 luglio), n\u00e9 corrisponde all\u2019esatta posizione del Sole e della Luna questo giorno sull\u2019affresco.\nLa stessa data astrologica \u00e8 presente anche nella cupoletta analoga della Cappella dei Pazzi, visto anche il maggiore legame dei Pazzi con Renato d'Angi\u00f2, che aveva fatto cavaliere Andrea ed aveva presenziato al battesimo di suo nipote Renato, nominato cos\u00ec proprio in suo onore."}
{"id": "537646", "revid": "287204", "url": "https://it.wikipedia.org/wiki?curid=537646", "title": "Ferdinando Bertoni", "text": "Biografia.\nRicevette i suoi primi insegnamenti musicali nella sua citt\u00e0 natale. Dal 1740 al 1745 fu a Bologna per studiare sotto l'insegnamento di Giovanni Battista Martini. Terminati gli studi si rec\u00f2 a Venezia dove prese il posto di organista della Chiesa di San Mois\u00e8. Contemporaneamente lavor\u00f2 come insegnante di clavicembalo e canto presso varie famiglie veneziane in vista. Sempre nel 1745 rappresent\u00f2 la sua prima opera, \"La vedova accorta\", al Teatro San Cassiano. Nello stesso anno mise in scena altre suoi lavori a Firenze e a Milano. Nel 1747 fu la volta dell'uscita a Venezia del suo primo oratorio, \"Il figliuol Prodigo\".\nIl 27 agosto 1752 fu nominato primo organista della Basilica di San Marco. A questa posizione affianc\u00f2 nel 1755 quelle di maestro del coro e insegnante di musica all'Ospedale dei Mendicanti: qui compose parecchi dei suoi oratori e svariati lavori sacri, tra cui il \"Salve Regina\" per voce, archi e basso continuo ed il Miserere, concertato a quattro voci che ebbe particolare consenso e diffusione. Negli anni seguenti ricevette nuovi incarichi di musicare opere e quindi comp\u00ec numerosi viaggi verso Parma, Napoli, Torino e Padova.\nNel 1771 incontr\u00f2 il giovane Wolfgang Amadeus Mozart e nel 1773 divent\u00f2 direttore dell'Accademia Filarmonica di Bologna. \nNel 1775 dirige la prima assoluta del suo oratorio \"David poenitens\" a Venezia alla presenza dell'imperatore Giuseppe II d'Asburgo-Lorena.\nNel 1778 ebbe l'occasione, grazie a un invito, di recarsi verso Londra, dove incontr\u00f2 Johann Christian Bach. Debutt\u00f2 a Londra con l'opera \"Demofoonte\". Nel 1776 fu la volta dell\"Orfeo\", opera gi\u00e0 messa in musica da Christoph Willibald Gluck su libretto di Ranieri de' Calzabigi. Nel 1784 torn\u00f2 a Venezia, dove nel 1785, a seguito della morte di Baldassare Galuppi fu nominato maestro di cappella di San Marco, carica che tenne fino al 1808.\nNel 1788 avviene la prima di \"Orfeo\" allo Staatsoper Unter den Linden di Berlino.\nQuesto periodo fu caratterizzato da una copiosa produzione: nel 1789, in occasione dell'elezione dell'ultimo doge veneziano Ludovico Manin, Bertoni compose le cantate \"Il vaticinio del proteo\" e \"L'unione del senno\".\nIl 28 gennaio 1801 scrisse un \"Requiem\" per il funerale di Domenico Cimarosa.\nTerminata la sua attivit\u00e0 di maestro di cappella si stabil\u00ec definitivamente con la sua famiglia a Desenzano del Garda, dove mor\u00ec pochi anni pi\u00f9 tardi.\nFerdinando Bertoni fu notevolissimo didatta; fra i suoi allievi vi furono, oltre al nipote Ferdinando Gasparo Turrini detto \u2018Bertoncino\u2019, Giovanni Battista Grazioli, Andrea Luca Luchesi, Giovanni Battista Soncini, Giuseppe Antonio Capuzzi, Antonio Calegari, Johann Simon Mayr, Gaspare Pacchierotti, Giuseppe Viganoni, Vittorio Trento, Sebastiano Nasolini.\nEgli compose circa 48 opere teatrali. Scrisse anche tre opere di musica strumentale ed un \"Miserere\".\nOpere.\nSono note 52 opere di Bertoni; l'anno e la citt\u00e0 si riferiscono alla prima rappresentazione."}
{"id": "537652", "revid": "125953952", "url": "https://it.wikipedia.org/wiki?curid=537652", "title": "Davide Mengacci", "text": "Noto al pubblico televisivo dalla fine degli anni ottanta, ha ottenuto una grande visibilit\u00e0 conducendo il format di successo \"Candid camera show,\" \"Scene da un matrimonio\" e il quiz \"Il pranzo \u00e8 servito\". \u00c8 volto simbolo di Rete 4 fin dagli anni novanta, quando ha cominciato a condurre \"La domenica del Villaggio\" e trasmissioni di turismo e gastronomia sulla terza rete Mediaset.\nBiografia.\nEsordi.\nCresciuto nell'ambiente del Teatro Piccolo di Milano dove lavoravano i genitori (\u00e8 figlio di una costumista e di un direttore di scena), ha interrotto gli studi universitari alla Facolt\u00e0 di Scienze politiche dell'Universit\u00e0 Statale di Milano per l'improvvisa scomparsa del padre Guido, dovendo, a partire dal 1973, occuparsi dell'agenzia pubblicitaria di famiglia \"Life\", compito al quale si era preparato frequentando, in Svizzera, il biennio 1969/1970 de \"L'\u00c9cole des Cadres de Lausanne\".\nLa sua professione di pubblicitario si interrompe tredici anni pi\u00f9 tardi con la vendita dell'agenzia e comincia a lavorare in televisione; nel frattempo si era esibito come attore di cabaret in diversi teatri milanesi. All'inizio degli anni '80 la pratica semi-professionale della fotografia di reportage lo porta a collaborare come fotografo per le pagine di cronaca locale dei quotidiani \"Il Giorno\" e \"la Repubblica\", e a realizzare alcuni servizi di reportage geografico per \"Qui Touring\", il mensile del Touring Club Italiano.\nDebutto televisivo.\nHa debuttato in televisione su Canale 5 con il programma \"Otto Italie allo specchio\", in onda in seconda serata, seguito nel 1987 da \"Diritto di cronaca\", curato da lui insieme a Guglielmo Zucconi. In entrambe le trasmissioni ha fatto uso della candid camera per scopi giornalistici. Sempre sul finire degli anni ottanta ha condotto per Canale 5 altre trasmissioni, come \"Questione di stile\", \"Candid Camera Show\" (con Gerry Scotti) e \"Roba da matti\". Nello stesso periodo ha collaborato anche con Mike Bongiorno nella realizzazione del quiz \"Pentatlon\".\n\"Scene da un matrimonio\": la consacrazione.\nIl primo grande successo \u00e8 arrivato nel 1990, quando ha portato al debutto \"Scene da un matrimonio\", vero e proprio antenato dei docureality diffusissimi a partire dal decennio successivo, che vede per la prima volta Mengacci nelle vesti di conduttore, anche se non all'interno di uno studio televisivo. Inizialmente programmato per la seconda serata di Canale 5, dalla stagione 1991/1992 \u00e8 trasmesso in versione quotidiana, dal luned\u00ec al venerd\u00ec, regalando grande popolarit\u00e0 al conduttore che, nel 1992, ha pubblicato per Mondadori il libro \"Viva gli sposi\", in tema con la trasmissione. Il programma ha mantenuto alta la sua popolarit\u00e0 fino al 1995, ultimo anno di produzione; nelle ultime stagioni, era stato promosso in prima serata.\nNel frattempo, data la crescente popolarit\u00e0, nella stagione 1991/1992 ha condotto un blocco della trasmissione di Gianni Boncompagni \"Non \u00e8 la RAI\", nello specifico un segmento dedicato all'incontro tra i fans e le ragazze protagoniste del variet\u00e0; dal luglio 1992 gli fu affidata la conduzione dell'ultima edizione dello storico quiz \"Il pranzo \u00e8 servito\", in quel periodo riadattato alla fascia preserale e rinominato per alcuni mesi \"La cena \u00e8 servita\". L'esperienza termin\u00f2 il 26 giugno 1993; si ricorda, durante la conduzione di Mengacci, la partecipazione al gioco di un allora ventenne Matteo Salvini, futuro segretario della Lega Nord. Sempre del 1993 \u00e8 un altro format da lui condotto, \"Perdonami,\" in cui si \u00e8 occupato di un altro aspetto della vita sentimentale: i tradimenti.\nI programmi culinari.\nEsaurito il filone delle trasmissioni sentimentali, il suo volto \u00e8 rimasto associato a Retequattro grazie ad una serie di trasmissioni dedicate al mondo della cucina e delle tradizioni popolari italiane, generalmente presenti nei palinsesti dei weekend. Ha iniziato a presentare nel 1996 \"La domenica del villaggio\", trasmissione itinerante in onda ogni domenica da una diversa localit\u00e0 d'Italia, presentandone usi, costumi e tradizioni. Nel corso delle stagioni \u00e8 stato affiancato da Rosita Celentano, Mara Carfagna e Maddalena Corvaglia. Dal 1999 al 2004 \u00e8 stato protagonista di \"Fornelli d'Italia\" programma analogo ma trasmesso durante la settimana ed interamente dedicato alle ricette tipiche, andato in onda anche con alcuni spin off, nel quale Mengacci preparava personalmente i piatti presentati, a volte con l'aiuto di alcuni abitanti del luogo di messa in onda, e ripeteva spesso ironicamente \"Non sono un cuoco, ma un uomo che cucina\". Negli anni duemila ha poi condotto altre trasmissioni analoghe, come \"Cuochi senza frontiere\". Dal 2010 conduce \"Ricette di famiglia\", poi ribattezzato \"Ricette all'italiana\", inizialmente in onda solo nel weekend e, dal 2011, promosso in fascia quotidiana.\nNel 2012 e nel 2015 ha riproposto il format che lo ha reso famoso, \"Scene da un matrimonio\", sempre su Rete 4.\nVita privata.\n\u00c8 sposato dal 1999 con la regista televisiva Cini Liguori; il 23 novembre 2012 ha riferito di essere legato sentimentalmente alla moglie da 27 anni. Dalla Liguori ha avuto il suo figlio pi\u00f9 giovane, Guido Mengacci (19 anni nel 2012).\nHa altri due figli avuti da donne diverse, Matteo Mengacci (32 anni nel 2012) e Rodolfo \"Rudy\" Zerbi (1969), disc jockey, produttore discografico gi\u00e0 presidente della Sony Music italiana e personaggio televisivo. \nRudy Zerbi, che porta tale cognome in quanto non riconosciuto da Mengacci ed adottato da Roberto Zerbi, successivo compagno e marito della madre, ha rivelato di aver scoperto l'identit\u00e0 del padre all'et\u00e0 di 30 anni, quando la madre, che all'epoca aveva scoperto da poco di avere una brutta malattia (che poi riusc\u00ec a superare), glielo rifer\u00ec mostrandogli Mengacci in televisione, evento che gli fece provare uno shock tale da non riuscire a parlare per quasi due settimane. Padre e figlio si sono incontrati per la prima volta soltanto il 3 marzo 2001 ad una festa grazie a Mara Carfagna, all'epoca collega di Mengacci in TV.\n\u00c8 tifoso del .\nFilmografia.\nSoap opera.\n\"Vivere\" (Canale 5, 2004)\nSit-com.\n\"Zanzibar\" - Episodio 1x18 (Italia 1: 1988)"}
{"id": "537660", "revid": "32658", "url": "https://it.wikipedia.org/wiki?curid=537660", "title": "Anfiteatro Senatore Ciccio Franco", "text": ""}
{"id": "537665", "revid": "36426", "url": "https://it.wikipedia.org/wiki?curid=537665", "title": "Sagrestia Vecchia (Brunelleschi)", "text": ""}
{"id": "537670", "revid": "29421", "url": "https://it.wikipedia.org/wiki?curid=537670", "title": "Hot Jupiter", "text": ""}
{"id": "537672", "revid": "2519", "url": "https://it.wikipedia.org/wiki?curid=537672", "title": "Tylissos", "text": ""}
{"id": "537673", "revid": "253269", "url": "https://it.wikipedia.org/wiki?curid=537673", "title": "Portia de Rossi", "text": "Biografia.\nNata come Amanda Lee Rogers a Melbourne, \u00e8 cresciuta a Grovedale, un sobborgo di Geelong. Ha frequentato la \"Melbourne Girls Grammar School\" ed ha studiato legge all'Universit\u00e0 di Melbourne. Nel 1988, all'et\u00e0 di 15 anni, adotta lo pseudonimo Portia de Rossi. Nel 2005 ha spiegato che mutu\u00f2 il nome dall'omonimo personaggio dell'opera teatrale \"Il mercante di Venezia\", aggiungendovi un cognome italiano. Il suo primo ruolo significativo \u00e8 stato quello di una giovane modella impressionabile nel film del 1994 \"Sirene\". Subito si trasfer\u00ec a Los Angeles e, dopo diversi ruoli da ospite in show televisivi, ottiene un ruolo in \"Scream 2\".\nHa guadagnato l'attenzione internazionale quando, nel 1998, entr\u00f2 nel cast della serie televisiva \"Ally McBeal\" nella parte dell'avvocato Nelle Porter. \u00c8 rimasta nella serie fino alla sua conclusione, nel 2002. Nel 2001 ha lavorato nel film \"Chi \u00e8 Cletis Tout?\" con Christian Slater. Dal 2003 al 2006 la de Rossi ha ricoperto il ruolo di Lindsay Bluth F\u00fcnke nella serie tv \"Arrested Development - Ti presento i miei\". Dal 2009 al 2010 ha interpretato il ruolo di Veronica Palmer nella serie tv \"Better Off Ted - Scientificamente pazzi\". \u00c8 stata personaggio ricorrente, nella quinta stagione della serie televisiva americana \"Nip/Tuck\". Nel 2010 ha anche pubblicato il suo primo libro autobiografico, intitolato \"Unbearable Lightness\", incentrato sui momenti negativi della sua vita, come la lotta contro l'anoressia.\nVita privata.\nDal 2000 al 2004 Portia ha frequentato la cantante Francesca Gregorini. Durante questo periodo, ha evitato le domande dei media sul suo orientamento sessuale o sulla sua relazione; solo raramente si \u00e8 fatta fotografare in pubblico con Gregorini. Qualche anno pi\u00f9 tardi, in un'intervista con il quindicinale gay \"The Advocate\", De Rossi afferm\u00f2 che la maggior parte della sua famiglia e i compagni di lavoro del cast di \"Ally McBeal\" avevano saputo, nel 2001, della sua omosessualit\u00e0 attraverso le foto dei tabloid che la ritraevano con Gregorini.\n Dopo la rottura con Francesca Gregorini, nel 2008 ha sposato l'attrice Ellen DeGeneres e nel 2010 ha cambiato legalmente il proprio nome in Portia Lee James DeGeneres. \u00c8 diventata cittadina americana nel settembre 2011."}
{"id": "537674", "revid": "547034", "url": "https://it.wikipedia.org/wiki?curid=537674", "title": "M\u00e1nagarmr", "text": "M\u00e1nagarmr (dal norreno \"cane della Luna\") era un lupo della mitologia norrena, nato nella J\u00e1rnvi\u00f0r (la foresta di ferro), molto probabilmente della stessa stirpe di Fenrir, Sk\u01ebll e Hati.\nIl suo compito \u00e8 quello di divorare la luna nel Ragnar\u01ebk, ma non deve essere confuso con Hati, bench\u00e9 entrambi siano lupi destinati a divorare il globo lunare nella fine dei tempi. Su questo le fonti non sono molto chiare ma nell'Edda in prosa si parla dei due lupi come di due entit\u00e0 distinte.\nNell'Edda in prosa di Snorri Sturluson si racconta di M\u00e1nagarmr come del lupo pi\u00f9 forte di tutti, e che si pasce della carne di tutti gli uomini che muoiono.\nCos\u00ec viene descritto nel poema eddico V\u01eblusp\u00e1:"}
{"id": "537677", "revid": "287204", "url": "https://it.wikipedia.org/wiki?curid=537677", "title": "Bandiere delle province e territori del Canada", "text": "La seguente \u00e8 una lista di bandiere del Canada."}
{"id": "537679", "revid": "8897", "url": "https://it.wikipedia.org/wiki?curid=537679", "title": "Portia De Rossi", "text": ""}
{"id": "537680", "revid": "767487", "url": "https://it.wikipedia.org/wiki?curid=537680", "title": "The Best of Pooh", "text": "The Best of Pooh \u00e8 la nona raccolta dei Pooh.\nRaccolta edita dalla casa discografica per festeggiare il trentennale del gruppo.\nIl disco.\nLa doppia antologia, pubblicata nel novembre del 1997 risulta essere uno dei dischi pi\u00f9 venduti dell'anno.\nVengono incluse 28 canzoni scelte nel vasto repertorio della band, pi\u00f9 2 inediti registrati per l'occasione, \"Brava la vita\" che apre il primo dei 2 Cd, un brano molto simile come arrangiamento e base ritmica alla precedente \"Amici per sempre\" (con la quale condivide anche gli stessi accordi e la stessa metrica).\nIl brano viene colorato da sonorit\u00e0 esotiche in fase di mixaggio, dall'arrangiatore, Emmanuele Ruffinengo, gi\u00e0 collaboratore dei Pooh negli album Uomini soli e Amici per sempre.\nDel brano viene girato un divertente videoclip in un capannone abbandonato nei pressi di Zanica, un paese in provincia di Bergamo. Il brano viene registrato anche in chiave acustica dalla giovane artista emergente Sabina Stilo. Tale versione sar\u00e0 poi utilizzata come sigla della serie televisiva La dottoressa Gi\u00f2.\nL'altro inedito \u00e8 \"Non lasciarmi mai pi\u00f9\", brano che da Ruffinengo viene definito molto vicino alle sonorit\u00e0 da film di James Bond. \nSi tratta di un lento che Roby decide di velocizzare in sede di arrangiamento, con cori sexy nel finale quasi sussurrati. Anche questo album (come 25 la nostra storia) va fuori catalogo dopo la prima tiratura. Vengono utilizzate le versioni remixate gi\u00e0 presenti su \"25 la nostra storia\" e remixati per l'occasione altri brani: \"Infiniti Noi\", \"Pronto Buongiorno \u00e8 la Sveglia\" e \"Buona Fortuna\"."}
{"id": "537691", "revid": "287204", "url": "https://it.wikipedia.org/wiki?curid=537691", "title": "Miguel Angel Munoz", "text": ""}
{"id": "537692", "revid": "1584528", "url": "https://it.wikipedia.org/wiki?curid=537692", "title": "Artiglieria controcarri", "text": "Lartiglieria controcarri fu una branca dell'artiglieria destinata esclusivamente alla lotta contro i mezzi corazzati che ebbe il suo massimo sviluppo nel corso della seconda guerra mondiale, perdendo poi gradualmente importanza nel corso della guerra fredda. Questa componente di artiglieria nel tempo \u00e8 stata completamente sostituita dal carro armato da combattimento e dal missile anticarro, tanto che dopo la guerra di Corea non sono stati pi\u00f9 progettati cannoni destinati principalmente a questa specialit\u00e0.\nOrigine.\nNon appena il carro armato fece la sua apparizione sui campi di battaglia (settembre 1916), gli stati maggiori cominciarono a cercare i mezzi per contrastarla. I primi carri armati erano lenti e avevano una sagoma prominente, quindi per fermarli non erano necessari cannoni destinati specificamente a questo uso, ma erano sufficienti le bocche da fuoco che erano gi\u00e0 nelle prime linee. In particolare si rivel\u00f2 utile per questo uso il cannone a tiro rapido francese da 75\u00a0mm che, pur non avendo una velocit\u00e0 iniziale elevatissima (529\u00a0m/s), riusciva a impegnare i carri grazie al suo calibro relativamente elevato e alla alta cadenza di tiro (12 colpi/min). Risultati meno brillanti, ma nel complesso soddisfacenti, furono raggiunti dai cannoni da trincea (in genere da 37 mm ma a bassa velocit\u00e0 iniziale) e da fucili controcarro (come il Tankgewehr M1918) di calibro elevato (ad esempio 13,2 mm) e con proiettili a elevata velocit\u00e0. Anche le mitragliatrici pesanti (per esempio la Browing cal. 50) erano pensate come armi all'occorrenza controcarro. Questo perch\u00e9 la corazza dei primi carri armati era, in genere, leggera, verticale o con scarsa inclinazione e prodotta in acciaio dolce, studiata pi\u00f9 per proteggere dalle armi leggere e dalle schegge che dall'artiglieria o da un colpo diretto.\nLo sviluppo fra le due guerre mondiali.\nTuttavia si vide ben presto che era opportuno utilizzare armi che fossero progettate specificamente per tale uso, inoltre fu chiaro che queste armi non dovevano essere organiche all'artiglieria, ma che dovevano operare in stretta congiunzione con i reggimenti dell'arma base (fanteria o mezzi corazzati) per poter fornire la protezione nel momento in cui era effettivamente necessaria. Inoltre, per contrastare dei carri che erano in movimento sul campo di battaglia, non potevano essere usate artiglierie a tiro indiretto, ma artiglierie a tiro diretto, cio\u00e8 \"cannoni\".\nI primi cannoni (che rimasero in servizio fino all'inizio della seconda guerra mondiale) avevano un calibro standardizzato sui 37\u00a0mm o sui 40\u00a0mm e un'elevata velocit\u00e0 iniziale. Anzi molti di questi (il primo tipo) erano molto simili ai cannoni da trincea del primo conflitto mondiale (ovvero assai maneggevoli, leggeri, con sagoma bassa e trasportabili velocemente da una piccola squadra di fanteria) con l'unica differenza di un'elevata velocit\u00e0 iniziale del proiettile, ottenuta allungando la canna. Altri invece (specie quelli del secondo tipo) erano ispirati ai cannoni anti-torpediniera e controaerei dalla marina. Il rappresentante tipo dei primi era il 3,7 cm PaK 36 (da \"Panzerabwehrkanone\", cannone controcarri), prodotto dalla Rheinmetall, che con un peso di soli 440\u00a0kg poteva essere spostato anche a mano, ed aveva una velocit\u00e0 iniziale di 760\u00a0m/s. Il rappresentante dei 40\u00a0mm era il 2 libbre, prodotto dalla Vickers-Armstrongs, su affusto a crociera. Con un peso di 836\u00a0kg non poteva essere mosso (anche perch\u00e9 per essere spostato doveva essere riposizionato sulle ruote) ed aveva una velocit\u00e0 iniziale di 792\u00a0m/s. In Italia fu utilizzato un pezzo di calibro pi\u00f9 elevato, il cannone 47/32 omologato nel 1935 e successivamente aggiornato nel 1939. Questo cannone fu progettato dalla ditta austriaca B\u00f6hler AG e successivamente prodotto in Italia su licenza. Il peso del pezzo era di soli 277\u00a0kg (in batteria) ed il proiettile aveva una velocit\u00e0 iniziale di tutto rispetto (630\u00a0m/s), considerando anche il calibro relativamente elevato del proiettile.\nNel frattempo si sviluppavano gli studi su un principio che, negli anni seguenti e fino ad oggi, avrebbe profondamente modificato la lotta contro la corazza, cio\u00e8 la carica cava, che fornendo una penetrazione per i colpi indipendente dall'energia cinetica del proiettile, quindi meno legata al calibro, permetteva una lotta al carro armato anche con armi di peso e con lunghezza della canna minori. I proiettili a carica cava funzionavano per\u00f2 meglio se il proiettile era piuttosto grande.\nL'artiglieria controcarri nella seconda guerra mondiale.\nFin dai primi scontri della seconda guerra mondiale fu chiaro che le artiglierie controcarri disponibili, pur potendo operare contro i carri leggeri, non avevano nessuna possibilit\u00e0 di perforare le corazze dei carri medi o pesanti (carri di fanteria inglesi e Panzer III e Panzer IV tedeschi). Quindi si svilupparono subito nuovi cannoni destinati alla lotta contro i mezzi corazzati, mentre i tedeschi usavano il loro 8,8 cm FlaK come pezzo controcarro per contrastare i carri armati britannici. Parallelamente alle bocche da fuoco si sviluppavano, particolarmente da parte dei tedeschi, dei semoventi destinati specificamente all'uso controcarri (\"Jagdpanzer\" e \"Panzerj\u00e4ger\").\nI mezzi semoventi.\nDa quanto detto per i cannoni trainati \u00e8 chiaro che, nel corso della guerra, i calibri delle armi controcarri aumentarono notevolmente, e con i calibri aumentarono sia i pesi sia le dimensioni, quindi negli ultimi anni di guerra fu evidente la necessit\u00e0 di montare le artiglierie controcarri non pi\u00f9 su affusti trainati, ma su affusti semoventi. Dato l'impiego di questi mezzi, che dovevano operare direttamente sulla linea del fronte, fu prevista una robusta corazzatura tale da poter sostenere certamente il fuoco di armi leggere, ma spesso confrontabile con quella dei carri che dovevano contrastare.\nI cannoni trainati.\nLa principale difesa delle artiglierie controcarri era nella loro capacit\u00e0 di occultamento, cio\u00e8 nella capacit\u00e0 di non essere visibili ai carri armati nemici fino alla distanza a cui possono impegnare il bersaglio con buone probabilit\u00e0 di danneggiarlo. Per questo motivo la soluzione di utilizzare i cannoni antiaerei come armi anticarro non ebbe successo a parte il gi\u00e0 citato 8,8\u00a0cm FlaK.\nItalia.\nLe artiglierie con compiti anticarro si svilupparono gi\u00e0 durante la Guerra civile Spagnola, con l'impiego, considerato altamente remunerativo da parte dei tedeschi del pezzo antiaereo da 88mm in funzione di appoggio anticarro alla fanteria; successivamente, durante le prime fasi della seconda guerra mondiale tale uso fu sancito definitivamente dalla dottrina tedesca, dopo l'impiego da parte di Rommel nel 1940 in Francia, che utilizz\u00f2 questi pezzi in questo e in altri scontri decisivi, successivamente, in ogni teatro d'operazioni, supportato dalla produzione di munizioni specifiche. Anche i semoventi, che altro non erano che pezzi d'artiglieria a canna corta, montati sopra veicoli cingolati, detti Sturmgesch\u00fctz III erano stati sviluppati dai tedeschi, nello stesso periodo, come mezzi di supporto alle fanterie.\nA seguito di queste evoluzioni, i progettisti italiani seguirono entrambe le strade, con ottimi risultati complessivi ma con produzioni limitate dalla capacit\u00e0 industriale italiana e dalla scarsezza di materiali strategici (acciai speciali e tecniche di lavorazione avanzate) del periodo bellico.\nIl primo semovente con capacit\u00e0 cacciacarri prodotto in Italia fu l'L40: basato sullo scafo del carro leggero L6/40, era privo di torretta e presentava un cannone controcarro da 47/32. Infatti, bench\u00e9 i primi semoventi tedeschi fossero stati ideati come artiglieria semovente, l'idea del semovente controcarro fu particolarmente seguita in Italia inizialmente con il 75/18, nato per appoggio alla fanteria (analogamente allo Sturmgesch\u00fctz) ma prontamente utilizzato dagli artiglieri-carristi come cacciacarri (dato che gli M13/40 e gli M14/41 avevano una potenza di fuoco decisamente limitata, specie a partire dalla met\u00e0 del 1942). Durante il conflitto vennero ideate e sviluppate nuove munizioni a carica cava denominate EP ed EPS, che sfruttavano le basse velocit\u00e0 iniziali del pezzo e lo resero, con la speciale preparazione degli artiglieri, un veicolo letale a determinate condizioni, stante le limitate capacit\u00e0 complessive del veicolo e della protezione passiva.\nLa famiglia dei cacciacarri prosegu\u00ec con il Ansaldo M43 da 75/46, che montava l'ottimo pezzo antiaereo da 75mm/46 calibri e successivamente con il semovente d'artiglieria M.41 da 90/53.\nSi ritorn\u00f2 al semovente d'artiglieria puro con il Ansaldo 105/25 M.43 e infine con il pi\u00f9 moderno 149/40 (semovente) ma ancora in via di sperimentazione alla fine del conflitto.\nTra i cannoni trainati (a mano) fu utilizzato il pezzo da 47/32 Mod. 1935 per il quale furono sviluppate durante il conflitto sempre nuove tipologie di munizionamento, fino ad arrivare ai modelli di munizioni a carica cava, per cercare di renderlo efficace anche contro veicoli con protezioni importanti, per le quali non era stato originariamente progettato; mentre fu adattato il 65/17 Mod. 1908/1913, nato come pezzo da montagna, soprattutto in Nord Africa ed in Russia, il 100/17 ed il 105/28 per i quali, stante l'assenza di un vero pezzo controcarro avanzato, in linea con i Reparti, si cerc\u00f2 di ovviare producendo ad hoc, munizionamento a carica cava e perforante.\nIl teatro russo vide l'impiego dei pi\u00f9 moderni ed avanzati pezzi antiaerei come il 75/46 C.A. Mod. 1934 e l'ottimo 90/53 Mod. 1939, entrambi in ruolo misto antiaereo/anticarro, oltre ai pezzi d'artiglieria campale a traino meccanico 75/18 Mod. 1934/1935, 75/32 Mod. 1937, 75/34 Mod. S.F.\nGermania.\nI tedeschi nel corso della guerra svilupparono due cannoni anticarro di ottima qualit\u00e0, il 5 cm PaK 38 e il 7,5 cm PaK 40, entrambi largamente usati in tutti i teatri di guerra. Il primo a 1000\u00a0m era in grado di perforare 61\u00a0mm di corazza verticale, mentre il secondo alla stessa distanza poteva perforare 121\u00a0mm di corazza verticale. Minore fortuna ebbe l'evoluzione dell'88 come cannone anticarro (8,8 cm PaK), dato che, nell'uso come pezzo trainato, il suo peso di 5 t in ordine di marcia lo rendeva estremamente poco mobile, ebbe invece successo come \"Jagdpanzer\" (Nashorn, Elefant e Jagdpanzer V Jagdpanther).\nUna categoria di pezzi anticarro sviluppata unicamente dai progettisti tedeschi furono i cannoni decalibrati. Partendo dalla constatazione banale che, diminuendo la sezione del proiettile, si otteneva la stessa pressione sul fondo durante l'espansione dei gas nella canna, furono realizzate canne coniche e proiettili costruiti con due flange che si schiacciavano sull'anima del proiettile, riducendone quindi la sezione. In questo modo i progettisti tedeschi riuscirono ad ottenere velocit\u00e0 iniziali di 1400\u00a0m/s su armi di calibro limitato. Furono in produzione solo due pezzi di questo tipo (dati i costi notevoli per le lavorazioni meccaniche sia sulla canna sia sul proiettile, che utilizzava il tungsteno), uno di calibro 2.8/2\u00a0cm (2,8 cm sPzB 41) ed uno di calibro 4/2.9\u00a0cm (4,2 cm lePaK 41), entrambi costruiti in un numero molto limitato. Un terzo tipo progettato fu il \"7,5 cm Pak 41\".\nPer quanto riguarda i lanciarazzi i tedeschi svilupparono due modelli diversi fra loro, entrambi utilizzabili da un singolo fante. Il primo era un lanciarazzi a perdere, il Panzerfaust, in cui il razzo era inserito su una canna metallica e, una volta lanciato, il complesso poteva essere abbandonato, invece il secondo Panzerschreck era chiaramente ispirato al \"bazooka\" statunitense.\nOltre ai cannoni di produzione propria i tedeschi utilizzarono un gran numero di cannoni ottenuti come preda bellica, in particolare il cannone sovietico 76,2 mm M1936 (7,62\u00a0cm FK 296(r) nella denominazione tedesca) e il cannone cecoslovacco 4,7 cm KP\u00daV vz. 36 (4,7\u00a0cm PaK 36(t) nella denominazione tedesca). Entrambe queste bocche da fuoco furono utilizzate principalmente come cacciacarri, il 76,2\u00a0mm nei Marder II e Marder III e il 47\u00a0mm nel Panzerj\u00e4ger I.\nGran Bretagna.\nIn Gran Bretagna, constatate le limitazioni del \"2 libbre\" fu sviluppato un pezzo di 57\u00a0mm di calibro, il 6 pdr QF (6 libbre a tiro rapido), pesante 1112\u00a0kg in ordine di marcia e con velocit\u00e0 iniziale di 900\u00a0m/s e capace di perforare 69\u00a0mm di corazza a 915\u00a0m (1000 iarde). Questo pezzo, entrato in servizio nel 1942, si dimostr\u00f2 molto valido, ed addirittura fu accreditato della distruzione di carri Panzer VI Tiger I nella campagna di Tunisia. Dopo il 6 libbre fu ulteriormente aumentato il calibro producendo un pezzo da 76.2\u00a0mm (3\u00a0in), il 17 pdr QF, che si dimostr\u00f2 estremamente poco maneggevole, considerando il peso di 2923\u00a0kg in ordine di combattimento, tuttavia aveva una grande potenza, con il suoi 950\u00a0m/s di velocit\u00e0 iniziale e la capacit\u00e0 di perforare 130\u00a0mm di corazza a 915\u00a0m. Un pezzo ancora maggiore (il 32\u00a0lb, 94\u00a0mm di calibro) non diede risultati soddisfacenti e non super\u00f2 lo stadio di prototipo. Un pezzo avente compiti diversi, ma che dimostr\u00f2 la sua validit\u00e0 anche in funzione controcarri, fu il cannone-obice QF 25 lb (25 libbre, 87.6\u00a0mm di calibro), che diede risultati pi\u00f9 che validi (penetrazione di 54\u00a0mm a 1000\u00a0m), nonostante fosse stato necessario produrre un munizionamento particolare, con una carica di lancio potenziata.\nL'unica arma individuale controcarri prodotta in Gran Bretagna fu il PIAT (\"Projector Infantry Antitank\"), che utilizzava l'energia elastica di una molla a spirale per attivare la carica di lancio del proiettile. La carica di lancio, agendo sulla barra che l'attivava, ricaricava a sua volta il mollone. Dato che, per armare il mollone, era necessario diverso tempo e l'impegno di due uomini, un colpo a vuoto (cio\u00e8 se si scaricava il mollone senza che la carica di lancio esplodesse) rendeva l'arma inutilizzabile, essendo impensabile ricaricarla in presenza del nemico.\nStati Uniti.\nGli Stati Uniti produssero poche armi destinate esclusivamente all'uso controcarri. In particolare produssero il 37 mm Gun M3 e il 57 mm Gun M3. Il primo aveva la stessa bocca da fuoco del tedesco 3,7\u00a0cm PaK 35, montata su un affusto diverso, mentre il secondo era semplicemente il 6 pdr britannico costruito su licenza, con l'unica modifica dell'eliminazione del parafiamma alla volata. L'unico pezzo di costruzione originale fu il 3 inch Gun M5 (di calibro 76,2\u00a0mm), costruito sulla bocca da fuoco di un precedente pezzo contraereo su un affusto a code divaricabili. Con un peso di 2632\u00a0kg in ordine di marcia poteva essere spostato solo con difficolt\u00e0, ma con una velocit\u00e0 iniziale di circa 800\u00a0m/s riusciva a perforare una corazza da 84\u00a0mm a 1830\u00a0m (2000 iarde).\nInvece nel campo delle armi controcarro da fanteria fu prodotto il bazooka, che, con un costo estremamente basso, fu prodotto in quasi 500.000 esemplari nel corso della guerra. Il bazooka praticamente rimase l'arma controcarri da fanteria pi\u00f9 diffusa fino all'avvento del missili controcarro.\nUnione Sovietica.\nIl pezzo pi\u00f9 utilizzato in funzione controcarri dai sovietici fu il cannone-obice M36 76,2 mm, molto apprezzato anche dai tedeschi, che utilizzarono una grande quantit\u00e0 di pezzi catturati come \"7,62\u00a0cm Pak 36(r)\". Nel corso della guerra furono prodotte versioni rimodernate di questo cannone. Oltre a rimodernare questo pezzo furono prodotti pezzi da 85\u00a0mm e da 100\u00a0mm, utilizzati principalmente su scafo semovente. Il cannone da 85 mm (derivato dall'efficace 85 mm 52-K contraereo) venne anche installato sulla torretta del carro T-34/85, che \u00e8 stato, insieme al pi\u00f9 pesante e costoso Panzer V Panther, uno dei migliori corazzati della guerra. Con gli ultimi modelli di proiettili introdotti nel 1944 era capace di perforare corazze da 96 mm inclinati di 30\u00b0 dalla verticale alla distanza di 2000 m, valore assolutamente soddisfacente per affrontare carri contemporanei ben pi\u00f9 corazzati del piccolo carro russo. Il pezzo da 100 mm M1944 non trov\u00f2 impiego su nessun carro armato, restando un'arma principalmente trainata o veicolata in cacciacarri sprovvisti di torretta rotante (il temuto SU-100), con ottimi risultati: con i proiettili AP era capace di colpire e distruggere un Tiger a ben 1700 m di distanza, mentre con l'ausilio della carica cava gli operatori poterono raddoppiare questo livello, e il proiettile riusciva a perforare 180 mm di corazza inclinati a 30\u00b0 dall'orizzontale dai 1500 m in poi, mentre a distanze minori la penetrazione \u00e8 indicata di 265 mm di acciaio omogeneo non inclinato. Infatti, a causa della spoletta rudimentale, il tiro a distanze troppo brevi su corazze ben inclinate poteva non attivare la carica HEAT, facendo slittare via il proiettile. Gli artiglieri impararono a sopperire al problema puntando le zone dove la corazza era meno inclinata, come la torretta, che a distanze inferiori di 1200 m risultavano semplici da colpire, vista l'ottima precisione del pezzo. Nel corso della Seconda guerra mondiale, inoltre, l'Unione Sovietica addestr\u00f2 dei cani anticarro per contrastare i Panzer tedeschi.\nIl declino della specialit\u00e0.\nDopo la seconda guerra mondiale apparve chiaro che la soluzione di usare artiglierie di grosso calibro per fermare i carri armati non era pi\u00f9 quella ottimale, dato che, negli ultimi anni di guerra, il bazooka e il \"Panzerfaust\" si erano dimostrati letali per i carri, tutto questo con un costo e un ingombro che non erano neppure paragonabili con quelli di un cannone dello stesso calibro. D'altra parte il cacciacarri era stato reso obsoleto dal carro armato da combattimento che aveva tra le sue caratteristiche operative specifiche la capacit\u00e0 di contrastare mezzi similari. Comunque alcuni cacciacarri furono costruiti fino agli anni '80, due per l'Armata Rossa e uno per la Bundeswehr (l'esercito della Germania Ovest).\nNella Repubblica Federale Tedesca, appena ricostituite le forze armate dopo la guerra, si inizi\u00f2 lo studio di un nuovo veicolo per contrasto ai carri armati, questo veicolo fu denominato \"JPZ 4-5\", armato con un cannone da 90\u00a0mm derivato dall'armamento principale dei carri M47 Patton ed M48 Patton (poteva usare il munizionamento di quei carri) fu costruito in 750 esemplari fra il 1965 e il 1967. La linea di produzione fu riaperta in Belgio pochi anni dopo per la costruzione su licenza di altri 80 esemplari. Altri 370 scafi furono utilizzati per la costruzione del cacciacarri \"Jaguar 1\", armato di missili HOT.\nIn Unione Sovietica sono stati costruiti due cacciacarri, uno verso la fine degli anni '50 e presentato solo nel 1962, l\"ASU 85\", aviotrasportabile, derivato dal carro PT-76, armato con un cannone da 85\u00a0mm. Nonostante il suo peso limitato, non conservava le caratteristiche anfibie del PT-76, quindi poteva guadare corsi d'acqua non pi\u00f9 profondi di 1\u00a0m. Precedente \u00e8 l\"ASU 57\", presentato nel 1957, anche questo aviotrasportabile, con lo scafo in alluminio, armato con un cannone da 57\u00a0mm ad alta velocit\u00e0 alla bocca. Cannoni anticarro trainati sono ancora presenti negli organici delle divisioni russe, perlopi\u00f9 in calibro 100\u00a0mm, in via di sostituzione con un 125\u00a0mm.\nLa fine definitiva dell'artiglieria controcarri si ebbe con la guerra del Kippur, in cui l'impiego di missili controcarro da posizioni coperte inflisse severe perdite ai carri della IDF (Israel Defense Forces), che, in quel momento, era una delle forze carriste pi\u00f9 addestrate del pianeta.\nA oggi la difesa dal carro armato non si basa pi\u00f9 sui cannoni, ma sul missile anticarro sia come arma \"individuale\", sia come arma su veicoli con blindatura leggera. L'impegno dei carri con cannoni avviene solo da parte dei MBT, mentre la funzione tattica del cacciacarri, cio\u00e8 la difesa ravvicinata della fanteria dai veicoli corazzati nemici, \u00e8 assegnata agli elicotteri corazzati ed armati con razzi o missili controcarri."}
{"id": "537693", "revid": "29863", "url": "https://it.wikipedia.org/wiki?curid=537693", "title": "Yo Yokaris", "text": ""}
{"id": "537698", "revid": "1354930", "url": "https://it.wikipedia.org/wiki?curid=537698", "title": "Nibbiola", "text": "Nibbiola ([nib-bi\u00f2-la]; \"Nibiola\" in piemontese, \"Nibi\u00f2la\" in lombardo) \u00e8 un comune italiano di 806 abitanti della provincia di Novara in Piemonte.\nGeografia fisica.\nNibbiola si trova a circa 10 km a sud di Novara, il territorio non \u00e8 del tutto pianeggiante ma caratterizzato da piccoli rilievi collinari; il nucleo del paese sorge infatti sul Terrazzo Novara-Vespolate, di origine fluvio-glaciale, sopraelevato di una decina di metri rispetto al territorio circostante. Nel territorio del comune scorrono il torrente Ri, il torrente Sparso, il torrente Neralo ed il torrente Arbogna.\nStoria.\nIl paese \u00e8 citato per la prima volta in una carta dell'archivio del Duomo di Novara del marzo 902. I resti archeologici, con il ritrovamento di anfore, di monete e di coppe e balsamari in vetro nella tenuta di Montarsello, indicano la presenza in epoca romana di una piccola necropoli.\nNome locale.\nIn lombardo occidentale, che \u00e8 il dialetto parlato nel Comune come in quasi tutta la provincia di Novara, \u00e8 \"Nibiola\" (ni'bj\u0254la). La versione in grafia piemontese, con cui \u00e8 noto nel resto del Piemonte, \u00e8 sempre \"Nibiola\", ma pronunciato ni'bj\u028ala.\nSimboli.\nLo stemma del comune di Nibbiola \u00e8 stato concesso con decreto del presidente della Repubblica del 2 febbraio 1950.\nMonumenti e luoghi d'interesse.\nCastello.\nIl Castello venne fatto erigere nel 1198 dagli allora consoli del comune, i Graciano di San Vittore. Pass\u00f2 quindi a diverse famiglie di Novara e di Milano (gli Sforza, i della Porta, i Tornielli e gli Ala Ponzone). Nel XV secolo le fortificazioni furono adeguate ai tempi.\nCostruito in mattoni a vista, presenta sul lato di accesso due torri angolari e una torre centrale a difesa dell'ingresso, con ponte levatoio tuttora funzionante, per oltrepassare il fossato che un tempo circondava l'intera struttura e di cui oggi si leggono solo le tracce alla base della facciata.\nAll'interno gli ambienti si articolano intorno ad un cortile porticato, realizzato nella sua forma attuale nel XVIII secolo.\nDal cortile si accede al \"Giardinone\", realizzato quando il complesso aveva funzioni residenziali e non pi\u00f9 difensive. Il giardino \u00e8 interamente circondato da un grande muraglione ed era collegato tramite un viale al laghetto dove si trovava un casotto di caccia col bordello e le gondole.\nUna delle caratteristiche di questo castello \u00e8 che conserva ancora uno dei pochi ponti levatoi funzionanti.\nEconomia.\nI pendii collinari nei dintorni dell'abitato, negli due secoli sono stati ampiamente terrazzati, sostituendo del tutto le tradizionali colture, come la vite, con quella del riso.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "537700", "revid": "200568", "url": "https://it.wikipedia.org/wiki?curid=537700", "title": "Temuera Morrison", "text": "Biografia.\nNato e cresciuto a Rotorua, sull'Isola del Nord della Nuova Zelanda, in una famiglia d'origini m\u0101ori, scozzesi ed irlandesi, \u00e8 nipote di Sir Howard Morrison, celebre in Patria come intrattenitore televisivo e radiofonico. \nMorrison \u00e8 principalmente conosciuto per aver interpretato Jake \"the Muss\" Heke (Jake \"la Furia\" Heke nella versione italiana) in \"Once Were Warriors - Una volta erano guerrieri\" (\"Once Were Warriors\", 1994), ruolo poi ripreso nel suo sequel \"Once Were Warriors 2 - Cinque anni dopo\" (\"What Becomes of the Broken Hearted?\", 1999). \nNel 2002 \u00e8 diventato popolare per aver interpretato il ruolo di Jango Fett in \"Star Wars Episodio II - L'attacco dei cloni (Star Wars: Episode II - Attack of the Clones)\". A causa di ci\u00f2 Morrison ha ridoppiato la voce del personaggio Boba Fett, visto nella trilogia originale di Guerre stellari su DVD, sostituendo la voce di Jason Wingreen. Siccome il personaggio Jango Fett era il modello da cui sono stati ricavati i Clone trooper nel secondo episodio, Temuera Morrison compare anche nel terzo episodio, svolgendo la parte del Comandante Cody e di altri piloti. Essendo conosciuto come voce della armata dei cloni ha partecipato in diversi giochi prodotti da LucasArts, come in ', ', e \"\".\nNel 2020 interpreta Boba Fett nelle serie televisiva \"The Mandalorian\", distribuita su Disney+. \u00c8 tornato ad interpretare il personaggio nella serie a lui dedicata \"The Book of Boba Fett\", che \u00e8 stata distribuita a partire da dicembre 2021, sempre sulla stessa piattaforma.\nDoppiatori italiani.\nDa doppiatore \u00e8 sostituito da:"}
{"id": "537701", "revid": "729019", "url": "https://it.wikipedia.org/wiki?curid=537701", "title": "Giorgio Basta", "text": "Fu impiegato dall'imperatore del Sacro Romano Impero Rodolfo II per comandare le forze asburgiche nella Lunga Guerra del 1591\u20131606. \nIn seguito fu mandato ad amministrare la Transilvania come vassallo imperiale e a riportare il cattolicesimo come la religione dominante nella regione.\nOrigini e carriera militare.\nBasta nacque in una famiglia arb\u00ebresh\u00eb. Si suppone sia nato a Rocca, l'odierna Roccaforzata (TA) nel 1544, in Terra d'Otranto. Altra tradizione bibliografica lo vorrebbe invece nato nel Monferrato, a Rocca sul Tanaro, o a San Nicola dell'Alto presso Crotone.\nEra il figlio di Demetrio Basta, un epirota albanese fuggito in Italia dopo la conquista ottomana dell'Albania. Arrivato in Italia, Demetrio serv\u00ec l'impero spagnolo combattendo nella campagna piemontese a met\u00e0 del 1500 e poi nelle Fiandre come comandante di un reggimento di cavalleria sotto il duca di Alba. Molto giovane, Giorgio divenne un soldato, e alla fine fu promosso al rango di ufficiale in un reggimento comandato da Demetrio. Dopo la morte del padre, Giorgio serv\u00ec in una societ\u00e0 di cavalleria guidata dal fratello maggiore Niccol\u00f2.\nGiorgio Basta inizi\u00f2 la sua carriera militare al servizio di Carlo V e Filippo II, principalmente sul fronte francese, poi (1590) pass\u00f2 al comando di Alessandro Farnese nelle Fiandre. Morto Farnese, Basta, con le raccomandazioni di Filippo II, entr\u00f2 da generale nell'esercito dell'imperatore Rodolfo II. Milit\u00f2 principalmente in Ungheria, ove comand\u00f2 le forze asburgiche durante la Lunga Guerra (1591\u20131606) contro l'Impero Ottomano. Ambrogio Merodio, nella sua \"Istoria Tarantina\", cos\u00ec riassunse il suo operato: \"\u00abfu lo spavento delle armi ottomane\u00bb\".\nLa conquista della Transilvania.\nAll'aprirsi del XVII secolo, le ostilit\u00e0 con la Sublime Porta entrarono in una fase di stasi. Giorgio Basta venne allora destinato dall'imperatore a nuove mansioni.\nDal 1598, Rodolfo II aveva deciso l'annessione delle terre transilvane, donategli dall'allora voivoda Sigismondo B\u00e1thory. Quando B\u00e1thory torn\u00f2 sulle sue decisioni e nomin\u00f2 suo successore il cugino Andrea B\u00e1thory, Rodolfo II si coalizz\u00f2 con il voivoda di Valacchia, Michele il Coraggioso, contro B\u00e1thory. Basta venne incaricato di affiancare i valacchi nella lotta contro i transilvani ed i loro alleati polacchi. Sconfitti i Bathory nella Battaglia di \u0218elimb\u0103r (1599), fu il voivoda Michele a divenire pericoloso per l'imperatore. Basta attacc\u00f2 i territori valacchi (1600) e sconfisse Michele nella Battaglia di Mir\u0103sl\u0103u, salvo poi tornare a schierarsi al fianco di Michele nella Battaglia di Goroszl\u00f3 (1601) contro le truppe polacche schieratesi al fianco di Sigismondo Bathory, tornato a reclamare il suo trono. Sconfitto Bathory, Basta chiuse la questione facendo assassinare, da mercenari valloni al suo comando, Michele il Coraggioso nell'agosto del 1601.\nGiorgio Basta conquist\u00f2 la Transilvania nel 1604, facendone uno stato vassallo dell'Impero. Instaur\u00f2 nelle terre magiare un regno del terrore: vennero sottratte le terre ai nobili, la popolazione venne germanizzata e venne recuperato il primato del cattolicesimo attraverso la controriforma. Gli storici ungheresi e rumeni sostengono che Basta sia stato un uomo perfido, licenzioso e violento, motivato da un odio patologico per i Magiari. Durante il suo breve governo la Transilvania precipit\u00f2 nel caos, nel terrore e nell'anarchia. In quegli anni la regione perse un terzo della popolazione.\nIl malcontento crebbe rapidamente e si concentr\u00f2 intorno alla figura di Istv\u00e1n Bocskai, gi\u00e0 consigliere di Sigismondo Bathory, che scaten\u00f2 una rivolta contro il regime asburgico.\nIl ritiro e l'attivit\u00e0 editoriale.\nIl generale Basta, conte di Huszt dal 1602, con il pretesto dell'insoddisfacente andamento delle operazioni militari in Ungheria, fu per cos\u00ec dire \"mandato in pensione\" a Praga. Qui, memore delle esperienze di guerra in Europa Orientale, scrisse molti manuali militari, di cui i pi\u00f9 noti sono \"Il maestro di campo generale...\" (Venezia 1606) ed \"Il governo della cavalleria leggiera\" (postumo, Venezia 1612).\nNell'estate del 1604, Basta inizi\u00f2 a fare pressioni verso la Casa d'Austria affinch\u00e9 gli versasse le notevoli somme di cui gli era debitrice. Per tenerlo a bada la Corte imperiale gli promise i feudi di Troppau e di Greifenstein (in Slesia) che non gli vennero mai concessi. Solo alla fine del 1605, per interessamento dell'arciduca Massimiliano, i ragionieri cesarei fecero un computo delle sue spettanze che risultarono essere di 42.200 fiorini, da cui poi, con artificiose detrazioni si giunse a riconoscergli la somma di 3.240 fiorini.\nCome altri condottieri al soldo degli Asburgo (su tutti l'esempio di Ambrogio Spinola), Giorgio Basta non ricevette mai quanto era in suo diritto. La mattina del 20 novembre 1607, dopo cinque giorni di febbre originatasi da un raffreddamento, il generale mor\u00ec improvvisamente a causa di un colpo apoplettico."}
{"id": "537702", "revid": "32116", "url": "https://it.wikipedia.org/wiki?curid=537702", "title": "Temuera Derek Morrison", "text": ""}
{"id": "537703", "revid": "486946", "url": "https://it.wikipedia.org/wiki?curid=537703", "title": "Grande Massacro Jedi", "text": ""}
{"id": "537704", "revid": "80598", "url": "https://it.wikipedia.org/wiki?curid=537704", "title": "Un minuto prima dell'alba", "text": "Un minuto prima dell'alba \u00e8 un album dei Pooh uscito nel 1998, anche se precedentemente era stato pubblicato come primo Cd dei 6 che comprendevano il cofanetto celebrativo del Poohbook uscito nel 1995.\nSi tratta di una raccolta nella quale i membri attuali della band rielaborano e riarrangiano i pezzi dei primi Pooh degli anni '60.\nTroviamo cos\u00ec Red cantare \"E dopo questa notte\", brano dell'album Contrasto, Stefano D'Orazio interpretare \"La solita storia\" e Roby Facchinetti tornare a gridare la propria rabbia giovanile in una versione molto pi\u00f9 rock di \"Per quelli come noi\" oppure il terrorismo in Alto Adige nella nuova versione di \"Brennero 66\".\nLe chitarre di Dodi Battaglia colorano di nuove sonorit\u00e0 e virtuosismo diverse delle canzoni, come mostrano gli assoli di \"Mary Ann\" e \"Buonanotte Penny\" (peraltro il primo brano interpretato da Dodi nel suo esordio coi Pooh, nel 1968), mentre Roby rispolvera l'organo Hammond nella maggior parte delle canzoni."}
{"id": "537706", "revid": "762947", "url": "https://it.wikipedia.org/wiki?curid=537706", "title": "Giacomo Gotifredo Ferrari", "text": "Biografia.\nVenne battezzato il 2 aprile del 1763: alla morte dei genitori, commercianti della seta a Rovereto, part\u00ec per Napoli (1784) dove frequent\u00f2 Giovanni Paisiello, modello ed esempio di operista giunto in quegli anni ai vertici della sua esperienza creativa, e il barese Gaetano Latilla, che gli fu insegnante di contrappunto.\nAll'esperienza teatrale, quale maestro concertatore al cembalo, Ferrari accost\u00f2 fin da allora la frequentazione, in veste di insegnante di canto e accompagnatore di cantanti, degli ambienti aristocratici.\nNel luglio 1787 si spost\u00f2 a Parigi, subito inserito nell'ambiente della nobilt\u00e0; ma in seguito alla Rivoluzione prefer\u00ec trasferirsi a Londra (1792), dove rimase per cinquanta anni, fino alla morte.\nGli \"Aneddoti\", autobiografia del Ferrari.\n\"Aneddoti piacevoli e interessanti occorsi nella vita di Giacomo Gotifredo Ferrari da Rovereto\": questo il titolo di una interessante autobiografia in due volumi, pubblicata a Londra nel 1830 e dedicata al re Giorgio IV; essa ci permette di conoscere pi\u00f9 da vicino questo personaggio della storia della musica a cavallo tra il XVIII e il XIX secolo, valido musicista e osservatore arguto della realt\u00e0 che lo circondava. L'uomo Ferrari, quale ci appare dalla sua autobiografia, fu dotato di carattere estroverso e sereno, amante dell'avventura con equilibrata moderazione, desideroso di conoscere, vivere nuove esperienze, viaggiare.\nNumerosi sono i personaggi di cui Ferrari diede testimonianza diretta nella sua autobiografia: Franz Joseph Haydn, Muzio Clementi, Luigi Cherubini, nei confronti dei quali nutr\u00ec ammirazione e rispetto; pagine di commossa venerazione egli dedic\u00f2 a Wolfgang Amadeus Mozart, definito \"il compositore pi\u00f9 eminente che mai sia comparso\".\nOpere.\nFerrari dedic\u00f2 molta parte della sua opera alla musica vocale: fu insegnante di canto e autore di trattati, compositore di opere serie e opere buffe, e scrisse inoltre una gran quantit\u00e0 di ariette. L'unica opera teatrale di cui si conserva l'intera partitura \u00e8 Li Due Svizzeri, rappresentata a Londra nel 1799. Cospicua \u00e8 anche la sua produzione di musica strumentale, nella quale spiccano Concerti per pianoforte, Sonate per pianoforte e per violino, pezzi per arpa, composizioni per organici cameristici pi\u00f9 ampi (settimino, ecc.)."}
{"id": "537708", "revid": "729019", "url": "https://it.wikipedia.org/wiki?curid=537708", "title": "7th Cavalry Regiment", "text": "Il 7th Cavalry Regiment, ovvero 7\u00ba Reggimento di cavalleria, \u00e8 un'unit\u00e0 leggendaria dell'esercito degli Stati Uniti d'America costituita nel 1866.\nStoria.\nLa nascita.\nCon la riforma dell'esercito del 1866 si prevedeva l'istituzione di quattro nuovi Reggimenti di cavalleria tra cui, appunto, il 7\u00ba Cavalleria con funzione prettamente anti-indiana. Il Reggimento, sotto il comando del col. Andrew J. Smith, si istitu\u00ec presso Fort Riley, nel Kansas, che era gi\u00e0 stato raggiunto dalla nuova ferrovia Kansas-Pacific. Il col. Smith, durante la Guerra di secessione, aveva raggiunto il grado di generale di divisione \"brevet\" (ovvero valido per il solo periodo di guerra) e, al termine del conflitto, era stato \"retrocesso\" al grado di tenente colonnello.\nIl comando di Custer.\nGiunto nel luglio 1866 a Fort Riley, il col. Smith venne ben presto affiancato da un altro ex-Generale \"brevet\", il ten.col. George Armstrong Custer che, giunto al reparto il 25 settembre, ne assumer\u00e0 il comando, essendo intanto il col. Smith stato destinato al Quartier Generale dell'esercito, il 3 novembre dello stesso anno.\nAll'atto di assunzione di comando, il 7\u00ba non era ancora a pieno organico giacch\u00e9 non tutti e 12 gli Squadroni previsti erano formati e quelli gi\u00e0 esistenti avevano una forza ridotta rispetto a quella prevista. Pochi squadroni, inoltre, erano effettivamente accampati nei pressi di Fort Riley mentre la maggior parte del personale era disseminato in posti militari e distaccamenti ove avveniva il primo addestramento che mancava, cos\u00ec, di unitariet\u00e0 di indirizzo. I soldati erano, inoltre, scadenti anche sotto il profilo individuale essendo il reparto, in massima parte, costituito da soldati sbandati della recente Guerra, da stranieri (al Little Big Horn, dei circa 260 caduti, quasi 90 non erano ancora statunitensi), che avevano difficolt\u00e0 anche ad interpretare la lingua, e da chi non aveva trovato di meglio da fare che arruolarsi per raggranellare il misero stipendio di 13$ al mese per un Soldato, 22 per un Sergente scapolo.\nMolti uomini erano scarsamente addestrati, pochi sapevano effettivamente sparare e taluni non sapevano andare neppure a cavallo. Ad aggravare ancora la situazione si consideri la presenza, nel medesimo reparto, di persone che, fino a non molti mesi addietro, avevano militato sui contrapposti fronti di guerra. L'armamento, in origine, non prevedeva armi di \"reparto\" (cannoni o mitragliere) ed era costituito solo da armi individuali tra cui la carabina Spencer a 7 colpi cal. 0,50 a ripetizione ordinaria (l'arma doveva essere ricaricata manualmente ad ogni colpo sparato), il revolver Colt a 6 colpi cal. 0,45 e la sciabola che faceva parte dell'equipaggiamento pi\u00f9 per tradizione che per effettivo utilizzo (nella storia delle guerre Indiane sono noti solo due o tre episodi di impiego delle sciabole durante un attacco e, in un caso, si dovette ricorrere ad esse poich\u00e9 il freddo aveva reso inutilizzabili i fucili).\n Aiutato dalla moglie Elizabeth \"Libbie\" Bacon, Custer provvide anche a creare un buon rapporto sociale tra le famiglie degli ufficiali aumentando cos\u00ec la coesione del quadro di comando.\nL'attivit\u00e0 di polizia e la lotta contro gli indiani.\nDopo la battaglia del Washita, le compagnie del 7\u00ba Cavalleria vennero impiegate in operazioni di polizia militare negli stati del sud vuoi per la repressione delle attivit\u00e0 del Ku Klux Klan, vuoi per la scoperta delle distillerie clandestine che producevano whisky, di pessima qualit\u00e0 e talvolta letale, da rivendere ai nativi americani.\nIl 7\u00b0, intanto, venne notevolmente \"ammodernato\" in quanto ad equipaggiamenti e, soprattutto, armamenti con l'adozione, quasi generalizzata, di carabine Springfield a retrocarica, calibro 45 (in luogo dei precedenti fucili \"Spencer\" e \"Sharp\": da una tabella di prova dell'esercito statunitense risulta che, su 76.000 colpi sparati, gli Spencer si erano inceppati 2.700 volte, il 3,5% circa, mentre su 96.000 colpi, gli Springfield si erano inceppati \"solo\" 1.900 volte, il 2% circa). Quello che non mut\u00f2, per\u00f2, fu l'addestramento che rimase molto scadente limitandosi ad impartire alle reclute elementi basilari di disciplina e di manovra solo fino a livello, massimo, di compagnia. Scarse erano anche le munizioni e le cavalcature; di conseguenza, molto rare le esercitazioni di tiro e le esercitazioni di manovra a cavallo. Si consideri che, al Little Big Horn, la forza del 7\u00b0 era notevolmente ridotta proprio per mancanza di cavalcature (ne mancavano oltre un centinaio).\nLa battaglia del Little Bighorn e la fine.\nNella primavera del 1867 il gen. Hancock con sette compagnie del 37\u00ba Fanteria ed una batteria del 4\u00ba Artiglieria (la cosiddetta colonna del Dakota), cui si erano aggiunti sei squadroni del 7\u00ba comandati dal ten.col. Custer, si mise in marcia con lo scopo di dissuadere i pellerossa dal ripetere attacchi ai danni degli insediamenti \"bianchi\".\nInquadrato nella colonna del Dakota il 22 giugno 1876, si poneva in marcia lungo la valle del torrente Rosebud verso la localit\u00e0 chiamata Little Big Horn ingaggiando una battaglia ove il reparto sarebbe stato annientato, con la morte di 268 uomini tra cui il comandante del reggimento, tenente colonnello George Armstrong Custer.\nL'inno di battaglia \"Garryowen\".\nUna curiosit\u00e0 riguarda l'inno del 7\u00ba Cavalleria; si tratta di un brano gaelico del Settecento, \"Garryowen\" (\"Il giardino di John\"), gi\u00e0 inno di battaglia dell'87\u00b0 Royal Irish Fusiliers - un reggimento di fucilieri irlandese - suggerito a Custer, nel 1867, dal capitano Myles Keogh e suonato dalla formazione bandistica del 7\u00b0 (13 musicisti e direttore Felix Vinatieri) durante l'assalto del Washita, ma non a Little Big Horn giacch\u00e9 la banda non venne impiegata e venne lasciata con le salmerie presso Fort Lincoln."}
{"id": "537713", "revid": "767487", "url": "https://it.wikipedia.org/wiki?curid=537713", "title": "Best of the Best", "text": "Best of the Best \u00e8 una raccolta antologica dei Pooh pubblicata nell'autunno del 2001 in occasione dei 35 anni del gruppo.\nDescrizione.\nEsistono due versioni differenti del disco: la prima versione viene venduta in confezione singola, includendo oltre ai brani pi\u00f9 importanti della carriera artistica del quartetto, tre pezzi inediti confezionati per l'occasione: \"Portami via\", composta da Red Canzian, dal testo e dalla melodia molto simili a \"Stai con me\", e scelta come singolo promozionale per il mercato radiofonico e dei Cd singoli, \"E arrivi tu\" e la prima versione di \"Figli\", successivamente inclusa nell'album \"Pinocchio\" e qui proposta in una versione arrangiata molto pi\u00f9 rock, con l'innesto della batteria di Stefano D'Orazio e un violento assolo di chitarra elettrica di Dodi Battaglia, quasi un assaggio di quello che sar\u00e0 l'anno successivo il concept-album che il gruppo dedica al popolare personaggio creato dalla fantasia di Collodi.\nLa seconda versione del disco \u00e8 composta da due Cd, che oltre ai tre inediti include una pi\u00f9 ampia selezione dei brani storici inseriti in scaletta. \nIl singolo \"Portami via\" contiene una seconda traccia Live estratta dal Tour di Cento di queste vite. I brani proposti sono quelli del medley sinfonico e comprendono. \"Lettera da Berlino Est\", \"L'ultima notte di caccia\", \"L'anno, il posto, l'ora\" e \"Parsifal\".\nNel tour che segue l'uscita della raccolta, i Pooh propongono in scaletta un altro assaggio del disco \"Pinocchio\", con Roby che esegue al pianoforte in versione strumentale \"C'era una volta\".\nIl brano \"Non lasciarmi mai pi\u00f9\", come anche \"Non siamo in pericolo\", si trova solo nelle raccolte antologiche del complesso."}
{"id": "537714", "revid": "125685942", "url": "https://it.wikipedia.org/wiki?curid=537714", "title": "Dino Crisis", "text": " \u00e8 un videogioco survival horror sviluppato e pubblicato da Capcom originariamente per la console PlayStation nel 1999. \u00c8 il primo capitolo della serie \"Dino Crisis\" ed \u00e8 stato concepito dalla stessa squadra dietro la serie \"Resident Evil\" di Capcom, tra cui il game director Shinji Mikami, condividendo molte somiglianze con essa. La trama segue le vicende di Regina, un'agente speciale inviato con una squadra specialistica ad indagare su una struttura di ricerca remota su un'isola, invasa da dinosauri, che Regina deve combattere, fino a scoprire i segreti della struttura e uscirne viva.\nInvece degli sfondi pre-rendering tipici dei giochi \"Resident Evil\" che l'hanno preceduto, \"Dino Crisis\" utilizza un motore grafico con elaborazione dati in tempo reale e dotato di ambienti 3D. Il gameplay si basa sui concetti base del survival horror, tra cui azione e risoluzione di enigmi, ed \u00e8 stato sviluppato per incutere terrore pi\u00f9 viscerale e coerente grazie ai dinosauri, rapidi, intelligenti e violenti. La squadra di sviluppo ha utilizzato gli odierni animali carnivori come riferimenti per animare i dinosauri e programmare i loro comportamenti. La visione di Mikami per il gioco non \u00e8 mai stata pienamente soddisfatta, in quanto voleva sviluppare un'intelligenza artificiale dei dinosauri pi\u00f9 complessa, seppure abbia ritenuto che la squadra \u00e8 stata in grado di creare ambienti sufficientemente dettagliati nonostante le limitazioni hardware di PlayStation.\n\"Dino Crisis\" \u00e8 stato un successo commerciale e di critica, con la versione PlayStation che vendette oltre 2.4 milioni di copie. La stampa specializzata ha evidenziato il confronto con \"Resident Evil\", arrivando a descriverlo come \"Resident Evil coi dinosauri\". Sono state elogiate l'intensit\u00e0 del gioco, la grafica e il gameplay stesso. Alcune critiche sono state rivolte alla mancanza di variet\u00e0 di dinosauri, agli ambienti ripetitivi e agli enigmi. \"Dino Crisis\" \u00e8 stato convertito per Sega Dreamcast e Microsoft Windows nel 2000 e poi rilasciato su PlayStation Network a partire dal 2006. Due versioni diverse per Game Boy Color erano in fase di sviluppo, ma entrambe sono state cancellate.\nTrama.\nLa storia di \"Dino Crisis\" si svolge nel 2009, su un'isola remota conosciuta come \"Ibis Island\". L'ente militare \"Secret Operation Raid Team\" \u2013 S.O.R.T. \u2013 ha inviato un agente, Tom, per indagare su di una struttura di ricerca presente su Ibis. Durante la missione di ricognizione, Tom apprende che il dottor Edward Kirk, uno scienziato di fama mondiale creduto morto nel 2006, sta conducendo pericolosi esperimenti segreti all'interno della struttura. Il S.O.R.T. invia gli agenti Regina, Gail, Rick e Cooper per recuperare Kirk e metterlo agli arresti. La squadra arriva sull'isola durante la notte, atterrando tramite paracadute. Atterrano all'esterno della struttura Regina, Rick e Gail, mentre Cooper atterra erroneamente in mezzo ad una foresta in cui verr\u00e0 divorato da un \"Tyrannosaurus rex\" poco dopo.\nUna volta all'interno della base, gli agenti scoprono i cadaveri eviscerati e parzialmente divorati del personale di sicurezza e degli scienziati. Procedendo apprendono che il bagno di sangue \u00e8 stato causato da dinosauri, in particolare Velociraptors, che ora si aggirano liberi per l'intera struttura. Bench\u00e9 l'ordine di recuperare il dottor Kirk \u00e8 ancora valido, a causa delle recenti scoperte la priorit\u00e0 pi\u00f9 importante \u00e8 per\u00f2 segnalare un SOS. Regina si prefigge di attivare l'antenna principale per lanciare il segnale e dopo aver ripristinato le comunicazioni, torna alla sala di controllo.\nRegina e Rick, incontrano l'agente Tom, gravemente ferito e prossimo alla morte. Rick lo porta nella sala medica ma un Velociraptor li attacca; Tom si sacrifica uccidendo il dinosauro e salvando Rick. Pi\u00f9 tardi, Regina e il team riescono ad individuare il dottor Kirk e a catturarlo. Mentre si stanno preparando ad andarsene con l'elicottero che ha risposto al SOS, un \"Tyrannosaurus rex\" distrugge il velivolo, costringendoli a ritirarsi mentre Kirk riesce a scappare. Regina e Rick fuggono e individuano le chiavi di una nave, unico sistema rimasto per lasciare Ibis Island. Tuttavia la via per raggiungere il deposito della nave \u00e8 soggetta ad una \"anomalia fisica\" che non permette di passare. Rick deduce che un'anomalia simile ma pi\u00f9 grande \u00e8 stata la causa di una distorsione dello spaziotempo che ha portato i dinosauri nel futuro dal Mesozoico. La ricerca per trovare lo scienziato continua, e Regina finisce per essere minacciata da Kirk, che riesce a coglierla di sorpresa; fortunatamente l'arrivo del caposquadra Gail la salva e Kirk \u00e8 di nuovo catturato e posto in arresto.\nKirk conferma la teoria di Rick: i dinosauri sono stati portati dal loro tempo nel presente, durante l'esperimento che stava eseguendo utilizzando la \"Terza Energia\". La frattura dello spaziotempo ha fatto in modo che una parte della Ibis Island del presente sia stata scambiata con quella di milioni di anni nel passato, portando appunto con s\u00e9 i dinosauri. Kirk ammette che se i reattori della base vanno in sovraccarico, l'energia liberata e l'anomalia che blocca l'accesso alla nave finirebbero in una annichilazione reciproca. Dopo che Regina ottiene lo stabilizzatore e l'inizializzatore e li usa per sovraccaricare i reattori, l'energia liberata scuote la base e Gail resta ferito permettendo a Kirk di liberarsi e fuggire nuovamente. Causa il sovraccarico, i reattori di Ibis Island stanno per esplodere e i membri del team si apprestano a fuggire usando l'imbarcazione. Gail \u00e8 per\u00f2 determinato a catturare Kirk, torna a inseguirlo nella base per prenderlo, ma ordina a Regina e Rick di andarsene senza di lui se non torner\u00e0 entro trenta minuti.\nDiversi finali sono possibili perch\u00e9 determinati dalle scelte che il giocatore ha fatto. Tutti i finali coinvolgono comunque una battaglia contro il Tirannosauro e la fuga dall'isola. Regina sopravvive in ogni epilogo, mentre altri personaggi possono morire a seconda del modo in cui il gioco si \u00e8 svolto.\nPersonaggi.\nRegina \u00e8 l'unico membro donna della squadra, ed \u00e8 il personaggio giocante. \u00c8 una spia intelligente ed una esperta di armi, tende ad analizzare attentamente le situazioni che la coinvolgono e prende decisioni basandosi sul proprio buon giudizio.\nGail \u00e8 una spia veterana, oltre che il caposquadra. La sua reputazione lo precede: \u00e8 noto per il suo essere determinato e con una volont\u00e0 d'acciaio. Vede il proprio lavoro come gli scacchi, dove ogni pezzo \u00e8 sacrificabile e manipolabile.\nRick \u00e8 il terzo componente della squadra. \u00c8 un afroamericano esperto di informatica, medicina e operazioni con veicoli. Spesso tende a mettere per importanza i membri del proprio team, prima degli obiettivi di missione.\nIl dottor Edward Kirk \u00e8 lo scienziato pazzo responsabile della teoria \"Terza Energia\". \u00c8 ossessionato dal suo lavoro, arrogante ed egoista, non riesce a distinguere concretamente il bene dal male.\nModalit\u00e0 di gioco.\nIl gameplay di \"Dino Crisis\" \u00e8 tipico di un videogioco survival horror, e condivide molte analogie con la serie \"Resident Evil\" della stessa Capcom. Regina pu\u00f2 camminare, correre, girarsi, indietreggiare, spingere e salire sugli oggetti oltre ad eseguire un giro su se stessa di 180 gradi. Una mappa mostra la posizione di Regina, l'obiettivo attuale, i punti di salvataggio e le porte chiuse. I punti di salvataggio sono rappresentati da stanze che richiederanno al giocatore di salvare quando sar\u00e0 in procinto di uscire. Alcune porte sono bloccate da un sistema \"D.D.K.\" (\"Chiave a disco digitale\"). Per aprire queste porte, il giocatore ha bisogno sia di un \"Code Disk\" che di un \"Input Disk\" da utilizzare insieme per decifrare i codici e sbloccare le porte. In tutto il complesso sono presenti anche misure di sicurezza a campo di forza che possono essere attivati per bloccare l'accesso ai dinosauri.\nRegina ha un inventario che pu\u00f2 contenere oggetti chiave, armi, munizioni e kit di pronto soccorso. \u00c8 possibile anche combinare alcuni elementi per aggiornarli o farne di completamente nuovi, come i dardi imbottiti di benzodiazepine. Questi elementi possono essere lasciati anche in \"scatole di emergenza\" \u2013 diffuse in tutto il mondo di gioco \u2013 che devono essere sbloccate con chiavi speciali chiamate \"spine\" prima che siano utilizzabili. Le scatole di emergenza sono organizzate in colori rosso, verde o giallo. Ogni scatola consente accesso al contenuto delle altre scatole gi\u00e0 sbloccate dello stesso colore.\nIl giocatore pu\u00f2 muoversi imbracciando armi ed utilizzando un sistema di memorizzazione della posizione del nemico quando prende la mira \u2013 un agganciamento automatico, quindi. Gli avversari possono disarmare Regina, costringendo il giocatore a recuperare l'arma. Le armi principali del gioco sono la pistola Glock 34 e il fucile a pompa Franchi SPAS-12; dove la prima garantisce una bassa potenza di fuoco ma elevata stabilit\u00e0, la seconda eccelle per danno ma scarso controllo del rinculo. In alcuni casi un segnale a schermo pu\u00f2 mostrare la scritta \"PERICOLO\" lampeggiante, a quel punto il giocatore deve premere una serie di pulsanti del controller il pi\u00f9 rapidamente possibile per sopravvivere. Se Regina rimane ferita cambia il proprio atteggiamento, muovendosi affannosamente, sanguinando dalle ferite e continuando a perdere la salute. L'applicazione di un laccio emostatico pu\u00f2 fermare una emorragia, mentre per una cura definitiva vi \u00e8 bisogno di un kit di pronto soccorso. Se Regina muore, il giocatore pu\u00f2 continuare dalla stanza in cui \u00e8 deceduta grazie ad un \"checkpoint\". Dopo che cinque checkpoints vengono esauriti, il giocatore deve obbligatoriamente continuare dal suo ultimo punto di salvataggio.\nSviluppo.\n\"Dino Crisis\" \u00e8 stato diretto e prodotto da Shinji Mikami, sviluppato da una squadra che sarebbe diventata poi parte del famigerato \"Capcom Production Studio 4\". Il ruolo di \"director\" sarebbe dovuto appartenere, inizialmente, a Sh\u016b Takumi \u2013 ideatore della nota serie \"Ace Attorney\" \u2013 che per\u00f2 a causa di problematiche nella gestione del team venne sostituito da Mikami, contribuendo comunque allo sviluppo del gioco.\n\u00c8 stato sviluppato come progetto parallelo alla popolare serie di \"Resident Evil\" creata dallo stesso Mikami; tuttavia il suo team ha voluto allontanarsi dagli zombie e fare qualcosa che avesse un che di pi\u00f9 reale. Ispirandosi a opere come \"Il mondo perduto - Jurassic Park\" ed \"Aliens - Scontro finale\", Mikami opt\u00f2 quindi per i dinosauri come antagonisti, definendoli grandi, forti, temibili e violenti.\nIl gioco \u00e8 stato sviluppato e commercializzato con l'idea di dover affrontare una paura pi\u00f9 coerente, laddove i dinosauri sarebbero stati pi\u00f9 intelligenti, veloci e in grado di inseguire il giocatore, rispetto ai comuni zombie. Mikami ha descritto \"Resident Evil\" come \"l'horror nella casa\" e \"Dino Crisis\" come \"l'horror sulle montagne russe\".\n\"Dino Crisis\", invece degli sfondi in pre-rendering tipici dei giochi \"Resident Evil\", avrebbe utilizzato un motore grafico con elaborazione dati in tempo reale e dotato di reali ambienti 3D. Mikami ha scelto un motore grafico con elaborazione in tempo reale per consentire una migliore azione cinematografica e rappresentazioni dei personaggi pi\u00f9 drammatiche che altrimenti sarebbero state impossibili. Tuttavia, dovendo sfruttare questa funzionalit\u00e0, le limitazioni hardware di PlayStation resero difficile per gli sviluppatori creare ambienti dettagliati. Una parte del gioco ambientata nella giungla venne rimossa a causa di queste problematiche. Mikami ha per\u00f2 ritenuto che la squadra \u00e8 stata in grado di creare ambienti sufficientemente dettagliati nonostante le limitazioni nel mesh poligonale.\nCome \"Resident Evil\", il gioco si sarebbe ambientato principalmente al chiuso, in un grande edificio, poich\u00e9 Mikami voleva mantenere la sensazione di claustrofobia, pensando che potesse costituire un elemento aggiuntivo per generare paura.\nPoich\u00e9 non \u00e8 del tutto noto come i dinosauri si muovessero o si comportassero, gli sviluppatori hanno dovuto usare la propria immaginazione ed animali come i coccodrilli e i cani come riferimento. L'intelligenza artificiale dei dinosauri venne costruita osservando i comportamenti dei leoni, tigri ed altri carnivori terrestri che rappresentano un pericolo per gli esseri umani. La visione dei dinosauri che Mikami aveva non era tuttavia pienamente riuscita. Il game director avrebbe voluto includere un'intelligenza artificiale dei dinosauri ancora pi\u00f9 complessa, con ogni specie dotata di caratteristiche proprie e capaci di valutare le condizioni del giocatore o di tendere imboscate. Anche le animazioni e le grida dei dinosauri non hanno rispecchiato le aspettative di Mikami. Il numero di dinosauri nella versione nordamericana \u00e8 maggiore rispetto alla versione giapponese, mentre la variet\u00e0 delle specie presenti \u00e8 rimasto identica.\n\"Dino Crisis\" \u00e8 stato rivelato per la prima volta all'edizione primaverile del Tokyo Game Show 1999, con una finestra di lancio proiettata al 1\u00ba luglio dello stesso anno in Giappone, due mesi prima della pubblicazione di \"\".\nAccoglienza.\n\"Dino Crisis\" ha ricevuto valutazioni piuttosto positive riuscendo a polarizzare una media di voti pari ad 83 su GameRankings. La stampa specializzata ha confrontato \"Dino Crisis\" con \"Resident Evil\", correlandolo anche a \"Jurassic Park\", e descrivendo il gioco come \"Resident Evil coi dinosauri\". Nonostante queste somiglianze, \u00e8 stato notato per\u00f2 che il gioco \"valorizza e altera\" la formula di \"Resident Evil\" con i propri punti di forza. \"Dino Crisis\" \u00e8 stato un successo commerciale, divenendo un best seller soprattutto in Giappone. La versione PlayStation ha venduto 2.4 milioni di copie in tutto il mondo e per questo ha ricevuto da Capcom il riconoscimento di \"Titolo Platinum\".\nI critici hanno elogiato l'azione e l'intensit\u00e0 del gioco, supportata dalla reale computer grafica 3D e colonna sonora. \"GamePro\" ha dichiarato che il titolo possiede un grande mix di azione e strategia, grazie anche all'intelligenza artificiale dei dinosauri che tengono l'azione sul filo del rasoio. \"IGN\" ha definito il gioco \"feroce, implacabile\", notando i picchi di accelerazione del gameplay durante le sequenze d'azione. Alcune lodi sono state rivolte verso il realismo del gioco, dei comportamenti dei dinosauri e il modo in cui le ferite subite pesano in modo marcato \u2013 come il sanguinamento del personaggio. \nLa grafica in reale 3D \u00e8 stata generalmente apprezzata, con i critici che l'hanno descritta \"pulita\" e \"nitida\", \"GameSpot\" in particolare ha elogiato i modelli dei personaggi e gli effetti di luce, dichiarando che \"l'utilizzo di sfondi poligonali ha aumentato la sensazione di paura anche di pi\u00f9 di Resident Evil\". La realizzazione dei dinosauri \u00e8 stato un punto di discussione molto forte tra i critici. Sebbene \"GamePro\" ha elogiato l'intelligenza artificiale dei dinosauri, altri hanno criticato la scarsa variet\u00e0 di specie presenti nel gioco. \"IGN\" ha infatti bocciato la variet\u00e0 dei nemici, ritenendoli \"al 90% solo velociraptor\", apprezzandone gli effetti audio ma giudicandoli meno spaventosi degli aberranti mostri di \"Resident Evil\".\nEredit\u00e0.\n\"Dino Crisis\" ha avuto un sequel pi\u00f9 incentrato sull'azione intitolato \"Dino Crisis 2\" che \u00e8 stato pubblicato per PlayStation nel 2000, ed ha riscosso buone valutazioni. Nel 2002, Capcom ha rilasciato \"Dino Stalker\", uno sparatutto con pistola ottica per PlayStation 2, che ha ottenuto responsi contrastanti. Successivamente un terzo capitolo, per\u00f2 prettamente basato sull'azione, \"Dino Crisis 3\", \u00e8 stato rilasciato nel 2003 per Xbox, ricevendo pareri contrastanti a sua volta. La protagonista di \"Dino Crisis\", Regina, \u00e8 stata inserita come personaggio giocabile nell'action RPG \"Namco \u00d7 Capcom\", pubblicato su PlayStation 2. L'iconica tuta da combattimento di Regina \u00e8 disponibile anche come costume selezionabile in \"\" e in \"Dead Rising 3\" come contenuto scaricabile.\nRipubblicazioni ed altre versioni.\nDi \"Dino Crisis\" sono state anche realizzate due versioni alternative, una per la console Sega Dreamcast e l'altra per Microsoft Windows, entrambi pubblicate nel 2000.Ambedue le versioni hanno ricevuto recensioni piuttosto controverse, contornate da critiche per i pochissimi miglioramenti allo scopo di sfruttare un hardware decisamente superiore a quello di PlayStation. La qualit\u00e0 grafica \u00e8 stata ritenuta inaccettabile soprattutto su Windows, con \"IGN\" che l'ha definita \"raggrinzita\". La versione per Dreamcast era sostanzialmente identica alla versione PlayStation, con un miglioramento al texture mapping che su PlayStation generava problemi. Questa versione di \"Dino Crisis\" \u00e8 stata anche messa a confronto con \"\", altro videogioco survival horror Capcom pubblicato proprio nel 2000, uscendone inevitabilmente surclassata e sconfitta da quest'ultimo, che \u00e8 stato definito un'esperienza ludica di gran lunga superiore per la macchina SEGA.\nUna reinterpretazione del gioco era in fase di sviluppo per il Game Boy Color, ma \u00e8 stata annullata, in favore della creazione di \"Resident Evil Gaiden\", pubblicato nel 2001 per la console portatile. Una versione del gioco per il Game Boy Color entr\u00f2 nuovamente in sviluppo ed avrebbe contenuto tutti e quattro i personaggi della versione originale, nonch\u00e9 sette ambientazioni, centinaia di stanze diverse e cinque specie di dinosauri. Tuttavia, anche questa seconda versione venne annullata.\n\"Dino Crisis\" \u00e8 stato ripubblicato come \"Classico PSOne\", ottenibile tramite download su PlayStation Network, il 21 dicembre 2006 in Giappone ed il 24 novembre 2009 in America del Nord."}
{"id": "537716", "revid": "287204", "url": "https://it.wikipedia.org/wiki?curid=537716", "title": "Citidina", "text": "La citidina \u00e8 un nucleoside composto dalla base azotata pirimidinica citosina a cui \u00e8 attaccato un anello di ribosio (o ribofuranosio) attraverso un legame \u03b2-N1-glicosidico.\nSe la citosina \u00e8 attaccata ad un anello di deossiribosio, si ha la molecola di deossicitidina."}
{"id": "537717", "revid": "1917458", "url": "https://it.wikipedia.org/wiki?curid=537717", "title": "Omofilia", "text": "La parola omofilia \u00e8 stata utilizzata nell'ambito del primo movimento omosessuale come sinonimo o indicatore di omosessualit\u00e0, dagli anni '20 alla fine degli anni '60. Con la definizione di omofilo ci si pu\u00f2 anche riferire a un individuo che accetta gli omosessuali, che \u00e8 sostenitore delle loro richieste, che ha pensieri positivi circa l'omosessualit\u00e0, o infine \u00e8 un sostenitore della sua accettazione sociale.\nA partire dalla met\u00e0 del XX secolo \u00e8 stato un concetto ampiamente utilizzato in sociologia e in altri campi.\nEtimologia e uso in ambiente omosessuale.\nIl termine omo-filia \u00e8 preferito e favorito da alcuni perch\u00e9 sottolinea l'amore (\"-phile \"dal greco \u03c6\u03b9\u03bb\u03af\u03b1) piuttosto che il sesso, come accade ad esempio in omo-sessuale. Coniato per la prima volta dal medico, poligrafo e giornalista pubblicista tedesco Karl-G\u00fcnther Heimsoth che, nella sua tesi di dottorato datata 1924 \"Hetero- und Homophilie\", lo introduce nell'ambito della sessuologia; diviene di uso comune negli anni '50 e '60 da parte di organizzazioni pro-omosessuali e nelle pubblicazioni a loro correlate; i gruppi di questo periodo sono ormai noti collettivamente per aver fatto parte del cosiddetto movimento omofilo.\nL'uso di omofilia, associato al movimento omofilo, ha cominciato a scomparire con l'emergere del contemporaneo movimento di liberazione omosessuale tra la fine degli anni '60 e i primi anni '70 del XX secolo, sostituito sempre pi\u00f9 da una nuova serie di termini come gay, lesbiche, bisessuale e transgender e, nel sul far degli anni '90 da queer insieme all'acronimo LGBTQ; ci\u00f2 anche se alcuni \"gruppi omofili\" sopravvissero fino agli anni '80 e '90.\nLa Chiesa d'Inghilterra ha usato ancora il termine \"homophile\" in certi contesti almeno dal 1991 - ad esempio per indicare \"l'orientamento omofilo\" e la \"relazione omofila sessualmente attiva\"\nIn quasi tutte le lingue in cui le parole \"omofili\" e \"omosessuali\" sono stati entrambi in uso, \"omosessuale\" ha vinto come il moderno termine neutro convenzionale maggiormente utilizzato. L'unica eccezione \u00e8 il norvegese, dove \u00e8 successo il contrario, e \"homofil[i]\" \u00e8 il moderno termine neutro convenzionale per \"omosessuale [lit\u00e0]\" in lingua norvegese.\nAnche nel mondo anglosassone la parola \"homophilia\" \u00e8 stato in una certa misura variamente utilizzato; ma entro la fine degli anni '60, in seguito ai moti di Stonewall, \u00e8 stata sempre pi\u00f9 sostituita e abbandonata. La dicitura di \"Homofili\" stata per la prima volta usata in Norvegia nel 1951 un opuscolo del ramo norvegese della danese Lega pro-omosessuali fondata nel 1948.\nInoltre, il termine \u00e8 talvolta usato colloquialmente nella comunit\u00e0 gay per descrivere un \"eteroalleato\", vale a dire una persona che si identifica come eterosessuale ma che, nonostante questo, si sente vicina alle persone LGBT nei loro rapporti sociali o \u00e8 molto legata alla comunit\u00e0 LGBT e alla sua cultura.\nIn sociologia.\nL'omofilia (vale a dire, \"l'amore del simile/dell'uguale\") \u00e8 la tendenza degli individui di associarsi e di creare legami con altri considerati simili per alcune peculiari caratteristiche. La presenza di omofilia \u00e8 stata descritta in una vasta gamma di studi i quali hanno osservato l'omofilia in vari contesti e modalit\u00e0 e stabilito una connessione di somiglianza in differenti ambiti tra cui l'et\u00e0, l'identit\u00e0 di genere, la classe sociale e il ruolo organizzativo.\nGli individui nelle relazioni omofiliche condividono caratteristiche comuni (credenze, valori, educazione, etc.) che rendono la comunicazione e la relazione di formazione pi\u00f9 facile. L'omofilia porta spesso a omogamia-matrimonio tra persone con caratteristiche simili.\nNel contesto dell'analisi di rete sociale, il termine usato \u00e8 quello pi\u00f9 vicino all'originale in sociologia; \"omofilia\" qui corrisponde al fenomeno causato dalla somiglianza tra individui in una o pi\u00f9 caratteristiche rilevanti, all'interno della rete sociale in cui si trovano ad essere interconnessi tra di loro. Robert K. Merton e Paul Lazarsfeld distinguono tra lo \"status omofilia\" e il \"valore omofilia\": il primo descrive gli individui con similitudini di stato sociale che, date le loro caratteristiche in comune, hanno maggiori probabilit\u00e0 di associarsi tra loro; il secondo, invece, si riferisce alla tendenza ad associarsi con altre persone che la pensano in modo simile, indipendentemente dalle differenze di status.\nL'opposto di omofilia \u00e8 qui l'eterofilia."}
{"id": "537719", "revid": "33689", "url": "https://it.wikipedia.org/wiki?curid=537719", "title": "Dino Crisis 2", "text": " \u00e8 un videogioco d'avventura dinamica e sparatutto in terza persona sviluppato e pubblicato da Capcom originariamente per la console PlayStation nel 2000. \u00c8 il secondo capitolo della serie \"Dino Crisis\", ed \u00e8 stato diretto da uno degli autori del primo capitolo, Sh\u016b Takumi, e scritto da Noboru Sugimura, storico sceneggiatore di molti videogiochi Capcom.\nLa trama segue ancora una volta le vicende di Regina, protagonista del primo capitolo, affiancata ora dal suo partner Dylan Morton ed inviata ad investigare su eventi simili a quanto accaduto nelle vicende che coinvolgevano lo scienziato pazzo Edward Kirk. In \"Dino Crisis 2\" il giocatore controlla due personaggi \u2013 Regina e Dylan, appunto, che si alternano nel corso delle vicende \u2013 ed ha a disposizione un vasto arsenale per difendersi dai dinosauri. La modalit\u00e0 di gioco pone meno enfasi sulla gestione delle risorse e sull'orrore per spostarsi su un'azione continua e pi\u00f9 feroce, spingendo il giocatore ad aumentare il proprio punteggio nell'abbattere i nemici.\nIl gioco richiese circa un anno di sviluppo e tecnologicamente fa uso degli sfondi in pre-rendering tipici dei primi giochi \"Resident Evil\", andando nella direzione opposta alla visione tecnologica voluta dal padre della serie Shinji Mikami \u2013 meno arcaica, ma dai requisiti tecnici pi\u00f9 alti \u2013 basata su un motore grafico con elaborazione dati in tempo reale e dotato di ambienti 3D.\n\"Dino Crisis 2\" venne ben accolto dalla critica e si rivel\u00f2 un successo commerciale come il primo capitolo. La stampa specializzata apprezz\u00f2 la modalit\u00e0 di gioco pi\u00f9 improntata sull'azione, lodando anche la componente grafica e visiva del gioco, sicuramente datata ma abbastanza matura da apparire nella sua migliore forma possibile. \"Dino Crisis 2\" ha venduto oltre 1,2 milioni di copie su PlayStation. Nel 2002 \u00e8 stato pubblicato anche per Microsoft Windows e in seguito anche su PlayStation Network a partire dal 2011.\nTrama.\n2010: \u00e8 passato un anno dalla disavventura di Regina con le creature preistoriche di Ibis Island e la cattura del dottor Kirk. Nel frattempo la ricerca sulla \"Terza Energia\" \u00e8 continuata ininterrottamente da parte del governo, e un altro \"incidente\" si \u00e8 verificato. Come risultato la struttura dedicata alla ricerca, chiamata \"Edward City\", scompare del tutto, misteriosamente rimpiazzata da una giungla.\nRegina, il suo partner Dylan Morton e un grande contingente di soldati del \"Tactical Reconnoitering and Acquisition Team\" (T.R.A.T.) vengono perci\u00f2 inviati nel periodo in cui si trova anche Edward City, per salvare eventuali sopravvissuti e recuperare qualsiasi dato riguardo alla ricerca sulla \"Terza Energia\". La missione si complica da subito: la maggior parte del contingente T.R.A.T. viene massacrata nel loro campo base. Dylan e Regina iniziano quindi la loro missione da soli, per recuperare i dati e salvare i superstiti.\nDurante l'avventura alcune rivelazioni fanno luce sugli eventi accaduti: dopo gli anni 2010 furono condotti vasti esperimenti di \"perforazione del tempo\" ad Edward City, che portarono a un disastroso paradosso temporale, minacciando l'esistenza stessa della razza umana sulla Terra. Fu presto chiaro che gli uomini e i dinosauri non avrebbero mai potuto convivere. Per porre rimedio a tutto ci\u00f2 venne attuato il \"Piano Arca di No\u00e8\": l'obiettivo era trasportare i dinosauri tre milioni di anni nel futuro, dove avrebbero potuto prosperare, per poi essere riportati nella loro epoca d'origine \u2013 prima dell'estinzione di massa del Cretaceo-Paleocene \u2013 una volta che l'utilizzo della \"Terza Energia\" fosse stato perfezionato.\nTuttavia, il sistema che avrebbe dovuto portare i dinosauri nel futuro ebbe un altro sovraccarico. La popolazione di Edward City rimase cos\u00ec intrappolata nel futuro assieme ai dinosauri. Tutti i sopravvissuti vennero sterminati dai grandi rettili, ma i bambini vennero portati in salvo in una struttura di sostentamento, dove rimasero in camere a sistema di supporto vitale, che li protessero mentre crescevano, consentendogli di sopravvivere. Il supporto vitale era per\u00f2 stato creato per i dinosauri non per gli umani e per questo i bambini persero l'uso della parola e iniziarono ad agire proteggendo i dinosauri, divenendo cos\u00ec i misteriosi \"sopravvissuti\" di Edward City, che Regina e Dylan incontrano.\nQuesta stesso piano venne portato avanti dallo stesso Dylan Morton, nel 2055, e una dei sopravvissuti \u00e8 sua figlia Paula. Il vecchio Dylan lascia istruzioni \u2013 sapendo che il T.R.A.T. avrebbe investigato \u2013 tramite un ologramma, al s\u00e9 stesso pi\u00f9 giovane e a Regina, spiegando che c'\u00e8 un solo punto di collegamento per tornare nella loro epoca, ma che funzioner\u00e0 solo una volta, chiedendo ai due di portare Paula con loro.\nMentre Dylan e Regina cercano di portare via Paula, uno dei sopravvissuti attiva l'autodistruzione di Edward City, causando forti scosse. A causa di questo, negli ultimi minuti decisivi durante l'evacuazione dalla struttura, Paula rimane con le gambe incastrate sotto un macchinario crollato e Dylan decide di non abbandonarla, suggerendo a Regina di mettersi in salvo.\nRiuscendo a recuperare i dati, Regina usa il ponte di Einstein-Rosen per fuggire, lasciandosi Dylan e Paula alle spalle con la promessa che sarebbe tornata a salvarli il prima possibile.\nModalit\u00e0 di gioco.\nIn \"Dino Crisis 2\" si utilizzano due personaggi giocanti: Dylan e Regina. Durante il gioco il controllo dei due personaggi viene alternato, procedendo con le vicende nella trama da due punti di vista differenti che poi finiscono per congiungersi.\nRispetto al primo Dino Crisis, \"Dino Crisis 2\" si sviluppa in modo pi\u00f9 movimentato, ponendo meno accentuazione sul lato survival horror. Per combattere i dinosauri, il gioco mette a disposizione un sistema basato sull'utilizzo di due armi contemporaneamente, una primaria (pi\u00f9 potente ed ingombrante) ed una secondaria (pi\u00f9 leggera). Similmente al primo capitolo, \"Dino Crisis 2\" presenta un inventario accessibile, che mette il gioco in pausa, e nel quale \u00e8 possibile selezionare le armi da equipaggiare tra quelle trasportate, utilizzare oggetti raccolti, consultare i file recuperati e legati alle vicende del gioco e le mappe delle zone in cui ci si muove.\nSconfiggendo i dinosauri il giocatore ottiene punti, noti come \"Punti Estinzione\". Il punteggio viene accumulato nel corso del gioco, e pu\u00f2 essere soggetto ad alcune variazioni come \"Combo\", un bonus che aggiunge ulteriori punti per l'uccisione di dinosauri in rapida successione, oppure \"Nessun danno\", un bonus che viene ottenuto uccidendo pi\u00f9 di cinque dinosauri senza subire danni. I \"Punti Estinzione\" possono poi essere spesi attraverso un \"Save Point\" \u2013 l'equivalente di uno sportello automatico \u2013 che permette di salvare la partita, acquistare nuove armi, cure e munizioni; molteplici \"Save Point\" sono dislocati in tutto il mondo di gioco per essere utilizzati.\nIl giocatore deve tenere sotto osservazione i punti ferita del personaggio giocante, evitando di farlo morire e causare un game over. Se il personaggio viene ferito pu\u00f2 essere guarito con l'utilizzo di kit di pronto soccorso piccoli, medi e grandi; in base alla loro dimensione varia la quantit\u00e0 di punti ferita ripristinati. Gli attacchi pi\u00f9 critici possono causare ferite pi\u00f9 gravi che possono mandare il personaggio in grave emorragia, causando quindi una perdita graduale di punti ferita nel tempo, e richiedendo l'utilizzo di un laccio emostatico o di un grande kit di pronto soccorso per essere guarite.\nTramite HUD, in basso a sinistra viene visualizzata l'arma in uso e le munizioni residue, in alto al centro il numero di \"Punti Estinzione\" appena guadagnati e a destra una barra che indica i punti ferita rimanenti.\nPersonaggi.\nSopravvissuta agli eventi del precedente capitolo, Regina \u2013 ancora al servizio del S.O.R.T. \u2013 \u00e8 ora impegnata in una missione congiunta con agenti del T.R.A.T. ed \u00e8 stata reclutata per via della sua esperienza in combattimento contro i dinosauri.\nDylan \u00e8 un militare fisicamente molto forte e mentalmente preparato al combattimento. Fa parte del T.R.A.T. e diventa partner di Regina, collaborando con lei e affrontando per la prima volta i feroci rettili preistorici.\nDavid \u00e8 un membro del T.R.A.T. ed amico di Dylan. Il suo umorismo, anche nelle situazioni pi\u00f9 disperate, e il suo ottimismo tengono alto il morale della squadra.\nI misteriosi sopravvissuti di Edward City. Ostili all'arrivo del T.R.A.T. sull'isola, vengono incontrati svariate volte da Dylan e Regina.\nSviluppo.\nDurante la pre-produzione, nel dicembre 1999, Capcom conferm\u00f2 che il gioco era in sviluppo per PlayStation 2; tuttavia vi fu un cambiamento di piani e lo sviluppo e la pubblicazione del gioco vennero quindi destinati alla prima console Sony.\nA differenza del primo capitolo, \"Dino Crisis 2\" non venne diretto da Shinji Mikami, ma da uno dei suoi co-progettisti, Sh\u016b Takumi \u2013 ideatore della nota serie \"Ace Attorney\" \u2013 che ricopr\u00ec questo ruolo per la sua prima volta. A lui si affiancarono Hiroyuki Kobayashi, per la prima volta nel ruolo di produttore, e il noto sceneggiatore Noboru Sugimura, gi\u00e0 autore della sceneggiatura di Resident Evil 2.\nAl contrario del primo capitolo, \"Dino Crisis 2\" venne pensato e sviluppato per avere una modalit\u00e0 di gioco pi\u00f9 arcade e meno basata sulla gestione dell'inventario, allo scopo di concedere al giocatore un'azione diretta e immediata nel combattere e soverchiare i nemici. Il produttore, Hiroyuki Kobayashi, descrisse l'idea alla base di questa modalit\u00e0 di gioco come \"il generare una euforia nello sconfiggere sistematicamente una serie di dinosauri dietro l'altra\". Il sistema \"Punti Estinzione\" fu infatti ideato in modo che i giocatori si sentissero spronati a combattere per aumentare il proprio punteggio, utilizzando poi questi punti per acquistare munizioni e armi pi\u00f9 potenti, contribuendo cos\u00ec ad eliminare la necessit\u00e0 di una gestione critica dell'inventario e di scarse risorse. Le \"armi secondarie\" furono ideate per offrire ai giocatori un modo alternativo di combattere i dinosauri.\nLa direzione grafica e artistica venne affidata a Kazunori Tazaki, responsabile inoltre per la creazione dei personaggi del gioco. Tecnicamente, \"Dino Crisis 2\", venne sviluppato con una idea tecnologica pi\u00f9 arcaica, mettendo da parte l'elaborazione dati in tempo reale con ambienti 3D del capitolo precedente, e tornando a far uso di sfondi in pre-rendering come nei primi tre giochi di \"Resident Evil\". I concept art degli sfondi di gioco vennero quindi disegnati \"stanza per stanza\". Una volta scelto il concept art migliore, una squadra pi\u00f9 numerosa lo avrebbe dunque convertito in computer-generated imagery. Allo scopo di ricreare una giungla il pi\u00f9 convincente possibile, una squadra effettu\u00f2 delle ricerche di approfondimento sulle svariate giungle al mondo e sul comportamento dell'illuminazione nel fitto sottobosco.\nLa realizzazione della sceneggiatura della trama di \"Dino Crisis 2\" venne suddivisa tra il \"Reparto Pianificazione\" interno a Capcom e lo studio di scrittura professionale esterno, noto come \"Flagship\". La trama venne scritta principalmente dal capo sceneggiatore Noboru Sugimura, assieme ai co-sceneggiatori Yusuke Hirano e Kishiko Miyagi. Durante le prime fasi, il processo di scrittura si focalizz\u00f2 sui filmati iniziali e finali del gioco; in seguito il resto della sceneggiatura fu scritta ed ideata intorno agli obiettivi progettati dai designers, che il giocatore avrebbe dovuto raggiungere, decidendo insieme al \"Reparto Pianificazione\" durante svariati meetings.\nLa scrittura della trama sub\u00ec alterazioni e cambiamenti prima di essere conclusa. Il filmato finale avrebbe dovuto avere una sceneggiatura che lo avrebbe reso pi\u00f9 lungo con Regina che, una volta riuscita a fuggire attraverso il ponte di Einstein-Rosen, sarebbe corsa ad abbracciare il suo amante, Alex. Questa scena venne rimossa e Alex fin\u00ec per essere escluso dal gioco. Il personaggio di Paula era inizialmente destinato ad essere la figlia del dottor Edward Kirk, apparso nel gioco precedente, ma questo colpo di scena venne rielaborato in favore di quello attuale come MacGuffin complementare alla questione legata al viaggio nel tempo.\nAccoglienza.\n\"Dino Crisis 2\" ha ottenuto un'accoglienza positiva da parte della critica videoludica, con un punteggio medio di 86/100 su Metacritic e dell'80,70% su GameRankings.\nNella sua recensione, GameSpot, ha notato di come in fin dei conti, il primo Dino Crisis, non era che \u00abun sostituire gli zombi con dei dinosauri\u00bb allo scopo di creare un quasi spin-off di \"Resident Evil\". Per questo, ha elogiato \"Dino Crisis 2\" definendolo \u00abun'esperienza originale e divertente che non pu\u00f2 pi\u00f9 essere considerata solo l'ennesimo gioco survival horror, in quanto evita gli stereotipi del genere e offre uno degli esercizi videoludici pi\u00f9 innovativi nel genere degli action in terza persona\u00bb.\nIGN ha apprezzato la deriva pi\u00f9 action intrapresa da \"Dino Crisis 2\", elogiandola come un \u00abfuturo luminoso\u00bb ed ulteriormente perfezionabile. Anche i livelli sott'acqua hanno ricevuto largo apprezzamento, cos\u00ec come i contenuti extra post-partita. Eurogamer ha dichiarato: \u00ab\"Dino Crisis 2\" si libera dai confini di un genere ormai stantio. La sua qualit\u00e0 grafica dovrebbe ormai essere messa in discussione, ma nel complesso il gioco rappresenta una delle ultime scintille di PlayStation prima della sua dipartita\u00bb.\nGamePro ha dato a \"Dino Crisis 2\" un punteggio perfetto, lodando la grafica come una delle migliori mai viste su PlayStation, cos\u00ec come l'impianto audio; in generale definendolo \u00abun biglietto per una terra [del divertimento] che il tempo non ha invecchiato\u00bb. Game Surf ha definito \"Dino Crisis 2\" come \u00abimpressionante, un gioco d'azione bellissimo\u00bb, ritenendo come unico vero difetto la longevit\u00e0, non propriamente elevata.\nVersione Microsoft Windows.\nUna versione di \"Dino Crisis 2\" per Microsoft Windows \u00e8 stata pubblicata nel 2002 in Giappone e America del Nord e nel 2003 in Europa. Questa versione \u00e8 nota per aver ottenuto un'accoglienza decisamente pi\u00f9 negativa, con un punteggio medio di 57,33% su GameRankings. \"Everyeye.it\" ha recensito il gioco su Windows affermando: \u00ab\"Dino Crisis 2\" si rivela un vero e proprio buco nell'acqua. Capcom non si \u00e8 mai distinta per la bellezza dei suoi porting, ma questo \u00e8 uno dei peggiori\u00bb.\nVendite.\n\"Dino Crisis 2\" si \u00e8 rivelato un successo di vendite come il primo capitolo e, nel report dell'anno fiscale a marzo 2001, Capcom ha certificato il milione di copie vendute su PlayStation. Questa versione ha poi superato le 1,2 milioni di copie vendute in tutto il mondo e per questo ha ricevuto da Capcom il riconoscimento di \"Titolo Platinum\".\nRipubblicazioni e seguiti.\n\"Dino Crisis 2\" \u00e8 stato ripubblicato come \"Classico PSOne\", ottenibile tramite download su PlayStation Network, il 13 aprile 2011 in Giappone e il 19 aprile dello stesso anno in America del Nord.\nNel 2002, Capcom ha pubblicato \"Dino Stalker\", uno sparatutto con pistola ottica per PlayStation 2, che ha ottenuto responsi contrastanti. Successivamente un terzo capitolo, \"Dino Crisis 3\", \u00e8 stato pubblicato nel 2003 per Xbox, ricevendo pareri contrastanti a sua volta."}
{"id": "537720", "revid": "1632387", "url": "https://it.wikipedia.org/wiki?curid=537720", "title": "Vain Glory Opera", "text": "Vain Glory Opera \u00e8 il terzo album della power metal band Edguy, uscito nel 1998 per la AFM Records.\nIl disco.\nCon quest'album la band tedesca ha gettato le basi per i loro successivi album ed \u00e8 -probabilmente- l'album pi\u00f9 conosciuto del gruppo. All'album hanno collaborato Timo Tolkki, chitarrista dei Stratovarius (che, oltre ad aver suonato in \"Out of Control\" ha anche prodotto il disco) e Hansi K\u00fcrsch dei Blind Guardian (voce in \"Out of Control\" e nella title track). Ulteriori contributi nel cantato di sottofondo sono stati dati da Ralf Zdiarstek e da Norman Meiritz."}
{"id": "537721", "revid": "122580971", "url": "https://it.wikipedia.org/wiki?curid=537721", "title": "Fiat 147", "text": "La Fiat 147 era la versione brasiliana della Fiat 127, prodotta nello stabilimento Fiat di Betim dal 1976 al 1986 e disponibile anche in versione Panorama.\nUno dei suoi meriti \u00e8 quello di essere stata la prima auto al mondo ad usare un motore alimentabile ad alcool invece che a benzina; anche se il consumo di alcool era superiore, il suo costo inferiore a quello raggiunto dalla benzina a causa della crisi petrolifera, lo rendeva una valida alternativa ai carburanti tradizionali. Da quei primi studi si pu\u00f2 far risalire la tecnologia che sta alla base dell'attuale motore Flex.\nIl contesto.\nNe apparvero molte versioni successive, sia sul mercato brasiliano che su quello argentino, alcune riconoscibili da denominazioni come \"Fiat Spazio\" o \"Fiat Brio\", \"Fiat Vivace\" e \"Fiat Sorpasso\". La versione di punta era la GLS.\nIl nome \"Fiat 147\" comparve pochissimo nei listini ufficiali italiani, tuttavia quest'automobile arriv\u00f2 comunque sul mercato nazionale \"mascherata\" variamente nella gamma 127. Nel 1979 la 147, con alcune modifiche che le conferivano un aspetto da piccolo fuoristrada, viene importata in Italia come \"127 Rustica\", nel 1980 la carrozzeria e la scocca vengono utilizzate per la 127 Diesel (che, in pratica, differiva dalla 147 solo per il motore); la \"127 Panorama\" e alcune versioni del Fiat Fiorino erano in realt\u00e0 basate sulla 147; infine la 147 venne importata tra il 1983 e l'87 come 127 Unificata.\nAnche alcune 147 effettive vennero importate in Italia per un breve periodo all'inizio degli anni 80\nVenne sostituita nel 1986 dalla Fiat Uno e nel 1987 dalla Fiat Premio Weekend per quanto riguarda la Fiat 147 Panorama, ma continu\u00f2 a essere prodotta fino al 1996.\nDallo stesso telaio, nella versione allungata utilizzata dalla Panorama della lunghezza di 3.966 mm, e con una motorizzazione da 1.300 cm\u00b3 venne ricavata anche una curiosa versione berlina a tre volumi chiamata Fiat Oggi, prodotta in Brasile dal 1983 al 1985, che poteva vantare uno dei bagagliai pi\u00f9 spaziosi nelle auto di questa categoria.\nLa produzione fu di 232.807 esemplari in Argentina tra il 1981 ed il 1996, e di 709.210 in Brasile tra il 9 luglio 1977 ed il 1986, anno in cui fu definitivamente sostituita dalla Fiat Uno."}
{"id": "537722", "revid": "718859", "url": "https://it.wikipedia.org/wiki?curid=537722", "title": "Omofilo", "text": ""}
{"id": "537723", "revid": "1305772", "url": "https://it.wikipedia.org/wiki?curid=537723", "title": "Dino Crisis 3", "text": " \u00e8 un videogioco survival horror per Xbox, terzo ed ultimo capitolo della serie, \"Dino Crisis\". L'azione si svolge nello spazio, precisamente su una stazione spaziale. A differenza degli altri capitoli della serie, i nemici nel gioco non sono veri dinosauri, ma creazioni formate da mutazioni del DNA di alcune specie di dinosauro.\nIl gioco \u00e8 stato inizialmente previsto per Xbox e PlayStation 2, ma quest'ultima versione \u00e8 stata abbandonata poco dopo l'inizio dello sviluppo.\nModalit\u00e0 di gioco.\nNel corso del gioco \u00e8 possibile utilizzare un certo set di armi, il cui numero \u00e8 stato ridotto a 2 pistole con 6 tipi di munizioni oltre a piccole macchine chiamate \"WASPS\" che aiutano negli scontri contro i dinosauri. Il gioco svolto in gran parte attraverso il personaggio Patrick, mentre solo una piccola sezione del gioco \u00e8 stata dedicata a Sonya . Sono disponibili tre tipi di armature.\nTrama.\nCi troviamo nell'anno 2548, sono passati pi\u00f9 di 300 anni da quando la Terra ha perso il contatto con la nave colonia ONU Ozymandias. In qualche modo, la nave \u00e8 ricomparsa nei pressi di Giove. Un gruppo chiamato S.O.A.R. viene inviato per indagare a bordo della nave sonda Seyfert, nel tentativo di salire sulla Ozymandias. Ma, mentre stavano raggiungendo la nave colonia tramite una navetta, dalla Ozymandias parte un raggio laser che distrugge la Seyfert, tentativo che viene ripetuto contro la navetta, ma Patrick Tyler, Sonya Hart, il comandante Jacob Ranshaw, McCoy riescono a sfuggire all'attacco, raggiungendo l'Ozymandias e a salire a bordo della nave. La nave mostra essere in uno stato di totale abbandono, anche se \u00e8 presente e disponibile energia.\nMinigiochi.\nDopo che il gioco sar\u00e0 terminato a qualsiasi difficolt\u00e0, saranno sbloccati 2 mini-giochi:\nDinosauri.\nAlgol.\nL'Algol \u00e8 un predatore di media taglia, ma compensa ampiamente le sue dimensioni non proprio imponenti con una velocit\u00e0 e ferocia impressionanti, e delle zampe posteriori molto sviluppate, grazie alle quali \u00e8 in grado di fare salti enormi. Quando \u00e8 agitato, pu\u00f2 rilasciare delle scosse elettriche generate da un organo posto in cima alla sua testa, simile a quella di uno squalo martello. L'Algol ha inoltre un grande spirito di gruppo, perci\u00f2 caccia in branchi molto uniti ed organizzati. Pi\u00f9 avanti nel gioco si scopre che gli Algol hanno anche una capacit\u00e0 camaleontica che gli consente di apparire quasi del tutto trasparenti, lasciando visibile solo il contorno del loro corpo.\nAustralis.\nL'Australis \u00e8 il risultato di un esperimento che prevedeva di creare una creatura in grado di sopravvivere nel vuoto dello spazio, rivelatosi poi un completo fallimento. In quanto destinato a sopravvivere nel vuoto dello spazio, la sua cute non \u00e8 sviluppata correttamente, e non poche zone del suo corpo sono completamente esposte, lasciando intravedere i muscoli, le ossa, e addirittura in un punto alcuni organi interni. Tuttavia, la sua impressionante capacit\u00e0 di auto-guarigione e la sua ferocia lo rendono ugualmente un temibile avversario per chiunque lo incroci sul suo percorso. \u00c8 inoltre dotato di un organo di produzione di elettricit\u00e0, per cui la creatura \u00e8 in grado di rilasciare dei raggi elettrici.\nIl primo Australis incontrato dai protagonisti \u00e8 anche il primo dinosauro ad essere visto nel gioco. Dopo aver ucciso McCoy, prendendolo fra le fauci e scagliandolo con violenza contro la parete della nave, viene a sua volta ucciso da un folto gruppo di affamati Rigel, che lo divorano vivo dopo essere penetrati nel suo corpo. Gli altri Australis devono invece essere sconfitti dal giocatore: il secondo viene invece visto nella stazione energetica, mentre il terzo attacca Patrick nel ponte dell'hangar di sostegno alla vita, mentre non funziona correttamente, e il quarto e ultimo Australis viene ucciso da Patrick e Sonya nel settore dei motori della nave.\nCebalrai.\n\u00c8 l'avversario pi\u00f9 pericoloso del gioco, un tentativo, riuscito, di sviluppare un'ultima forma di vita : il Cebalrai \u00e8 in grado di sopravvivere sia sulla terra che nello spazio. Possiede due teste e due code, e durante la lotta, gliene cresce una terza. Come l'Australis, pu\u00f2 emettere raggi elettrici e possiede una muscolatura possente, anche se in gran parte esposta a causa della pelle poco sviluppata. L'aggressivit\u00e0 e la ferocia che il Cebalrai mostra \u00e8 ben al di l\u00e0 del suo istinto predatorio.\nIl Cebalrai, come il Rigel, pu\u00f2 anche cambiare il suo aspetto. L'unica parte che subisce un cambiamento significativo nella materia \u00e8 la sua testa. Non possiede una buona vista, ma in compenso \u00e8 dotato di finissimi olfatto ed udito. Alla fine, il Cebalrai, dopo essere miracolosamente sopravvissuto alla caduta dalla piattaforma con Caren e all'esplosione della Ozymandias aggrappandosi alla scialuppa di salvataggio usata da Sonya e Patrick, viene definitivamente sconfitto da quest'ultimo, che, vendicando la morte dell'amica, con un razzo lancia il mostro lontano dalla nave verso le immense profondit\u00e0 dello spazio.\nKornephoros.\nUna seconda creatura generata dal DNA dei raptor. La manipolazione genetica del DNA, che ha mescolato la mappa genetica dei raptor con quella dei primati, gli ha causato una grossa alterazione dei muscoli e dello scheletro. Di conseguenza, il Kornephoros possiede molte caratteristiche fisiche e comportamentali di grande scimmia antropomorfa, aggressiva ed incredibilmente forte ed intelligente, che caccia sistematicamente in gruppo.\nMiaplacidus.\nManipolato geneticamente con gli anfibi per ottenere una creatura in grado di sopravvivere sia sulla terra che in acqua, il Miaplacidus \u00e8 una creatura aggressiva, dotato di una robusta pinna dorsale e numerose creste a ventaglio intorno alla testa. Oltre a possedere una grande forza fisica ed armi letali, \u00e8 anche in grado di sputare getti di acqua ad alta pressione, garantendogli la possibilit\u00e0 di effettuare attacchi a lungo raggio. Il giocatore lo incontra due volte durante il gioco, prima in un livello sommerso dove il Miaplacidus si ritira dopo essere stato ferito, ma la seconda volta lo si affronta a terra, dove viene definitivamente ucciso.\nM.T.H.R..\nQuesto M.T.H.R. (doppiato da Jasmin Paolo) \u00e8 un modello computerizzato di ultimissima generazione utilizzato sulle navi spaziali. Dopo 300 anni trascorsi dall'ultimo contatto con un membro Ozymandias o con un qualunque altro essere umano, ha sviluppato una forma cibernetica di follia. Ritiene che i dinosauri siano i suoi 'figli', a causa del fatto che lei li ha creati, mescolando i vari DNA, tendando di ostacolare la squadra in tutti i modi, cercando di eliminare qualunque superstite o membro della squadra di salvataggio, con qualunque mezzo a disposizione.\nRegulus.\nLa pelle nella parte superiore del corpo del Regulus \u00e8 rivestita con spesse piastre di armatura organica, in grado di resistere agli attacchi dei Rigel e a proiettili di piccolo e medio calibro, mentre il ventre non possiede alcuna difesa significativa, per cui rappresenta il suo punto debole. Proprio per proteggere il suo ventre morbido, in caso di pericolo il Regulus si chiude a riccio e carica il suo avversario per ucciderlo schiacciandolo con il suo peso. Tuttavia, la bassa velocit\u00e0 della creatura la rende molto vulnerabile agli attacchi ben posizionati. Durante il gioco, ne viene avvistato uno nel laboratorio di estrazione del DNA, dove il Capitano Evans si sacrifica collocando una bomba nella bocca del Regulus. Durante l'esplosione, il Regulus si chiude a riccio e con il suo modo di attaccare crea un passaggio attraverso un muro, sopravvivendo all'incontro. In seguito, riappare nella lobby principale, dove sar\u00e0 poi distrutto da Patrick.\nRigel.\nIl nemico pi\u00f9 comune nel gioco. Singolarmente, questa particolare specie dal corpo serpentiforme e dalla testa sproporzionata e dalla forma allungata, non rappresenta alcun pericolo significativo. Tuttavia, un appetito insaziabile accoppiato con una tendenza di nutrirsi alla cieca di tutto ci\u00f2 che si muove lo rende una creatura molto pericolosa, soprattutto quando ce ne sono molti nei paraggi. Il Rigel \u00e8 un essere metamorfico, che cambia il suo aspetto con l'et\u00e0 : la sua forma adulta \u00e8 il Cebalrai.\nRigel Domain.\nIl Rigel Domain \u00e8 una gigantesca torre organica collocata al centro del grande spazio di archiviazione. Rilascia spore mortali e invia ondate di Rigel contro il giocatore. La sfera \u00e8 l'unica debolezza della torre. Se attaccata, lo strato esterno della sua 'pelle' si rompe in pezzi e si sgretola.\nAccoglienza.\n\"Dino Crisis 3\" ha ricevuto recensioni miste con una media del 56% sulla base di 37 voti a Game Rankings, con il maggior numero di critiche negative a causa del suo essere poco, o per nulla aderente, ai precedenti giochi della serie. \u00c8 stato considerato il flop totale della saga."}
{"id": "537728", "revid": "16157", "url": "https://it.wikipedia.org/wiki?curid=537728", "title": "Dionigi il piccolo", "text": ""}
{"id": "537735", "revid": "2134764", "url": "https://it.wikipedia.org/wiki?curid=537735", "title": "Nazionale di pallacanestro del Brasile", "text": "La nazionale di pallacanestro del Brasile (Sele\u00e7\u00e3o Brasileira de Basquetebol) \u00e8 la rappresentativa cestistica del Brasile ed \u00e8 posta sotto l'egida della Federazione cestistica del Brasile."}
{"id": "537737", "revid": "77358", "url": "https://it.wikipedia.org/wiki?curid=537737", "title": "Nazionale brasiliana di pallacanestro", "text": ""}
{"id": "537740", "revid": "830939", "url": "https://it.wikipedia.org/wiki?curid=537740", "title": "Kurt Latte", "text": "Latte studi\u00f2 alle Universit\u00e0 di K\u00f6nigsberg, Bonn e Berlino. Conseguito il dottorato a K\u00f6nigsberg nel 1913, inizi\u00f2 a lavorare all'edizione del glossario di Esichio di Alessandria. Richiamato alle armi durante la prima guerra mondiale, nel 1920 Kurt Latte consegu\u00ec l'abilitazione alla docenza presso l'Universit\u00e0 di M\u00fcnster con un lavoro sul diritto sacro nell'antica Grecia. Nel 1923 fu professore anche a Greifswald, nel 1926 a Basilea e nel 1931 a Gottinga. A causa delle sue origini ebraiche nel 1935 fu messo a riposo forzato.\nNel 1945 fu di nuovo assunto alla cattedra di G\u00f6ttingen. Dal 1949 al 1956 fu presidente e vice presidente dell'Accademia delle Scienze di G\u00f6ttingen e presidente della \"Mommsen-Gesellschaft\" (\"Societ\u00e0 Mommsen\"). Dal suo pensionamento nel 1957 si ritir\u00f2 a Tutzing.\nLa sua attivit\u00e0 scientifica si concentr\u00f2 soprattutto sull'edizione di Esichio e sulla storia delle religioni."}
{"id": "537747", "revid": "122326404", "url": "https://it.wikipedia.org/wiki?curid=537747", "title": "Nazionale di pallacanestro del Canada", "text": "La nazionale di pallacanestro del Canada, selezione dei migliori giocatori di pallacanestro di nazionalit\u00e0 canadese, rappresenta il Canada nelle competizioni internazionali di pallacanestro organizzate dalla FIBA. \u00c8 gestita dalla Basketball Canada.\nStoria.\nAffiliata alla FIBA dal 1936, la nazionale canadese, anche se rappresentante di un Paese di non eccelsa tradizione cestistica, ha raggiunto nel passato un buon livello tecnico, che le ha consentito di salire sul podio nei massimi Tornei internazionali. A testimonianza di ci\u00f2, il fatto che tra i giocatori che hanno vestito questa maglia, tanti sono quelli che hanno saputo ricoprire ruoli da protagonisti nei vari campionati sparsi per il mondo, NBA compresa. Su tutti, Steve Nash, e Bill Wennington, quest'ultimo famoso in Italia per aver contribuito per alcuni anni ai successi della Virtus Bologna.\nHa vinto una medaglia d'argento nel Torneo Olimpico del 1936, dove vennero sconfitti dagli .\nHa partecipato a dodici edizioni dei Campionati Mondiali, senza risultati di particolare rilievo, eccetto due sesti posti consecutivi.\nAi Campionati Americani, ha partecipato quattordici volte, andando a medaglia 5 volte.\nIn tutte le manifestazioni internazionali a cui \u00e8 andata a medaglia, non \u00e8 mai salita sul gradino pi\u00f9 alto del podio."}
{"id": "537749", "revid": "3115", "url": "https://it.wikipedia.org/wiki?curid=537749", "title": "Nessus", "text": "Nell'ambito della computer security Nessus \u00e8 un software proprietario di tipo client-server di scansione di tutti i tipi di vulnerabilit\u00e0. Costituito da nessusd, il demone, che effettua la scansione, e da nessus, il client, il quale fornisce all'utente i risultati della scansione, tramite lo scan e l'abilitazione di plugin appositamente configurabili a seconda della tipologia di host e vulnerabilit\u00e0 che si andr\u00e0 ad analizzare, rileva le vulnerabilit\u00e0 presenti suggerendo le possibili soluzioni attraverso report di facile analisi in vari formati (Html, pdf, ecc. etc).\nTuttora Nessus con le sue tante opzioni per la scansione, la possibilit\u00e0 di scrivere plugin e per il tipo di reportistica prodotta rimane uno dei migliori strumenti per vulnerability assessment. \u00c8 lo scanner di vulnerabilit\u00e0 pi\u00f9 diffuso al mondo, utilizzato, secondo le stime, da oltre 75.000 organizzazioni in tutto il mondo, classificatosi al primo posto nel 2000, 2003 e nel 2006 a seguito di un esame dei tool di sicurezza effettuato da SecTools.Org.\nStoria.\nIl Progetto \"Nessus\" venne avviato da Renaud Deraison nel 1998 per fornire alla comunit\u00e0 Internet uno scanner remoto di sicurezza libero, potente, aggiornato e semplice da usare. Nessus \u00e8 attualmente considerato dall'industria della sicurezza come uno dei prodotti migliori nel suo genere, e viene utilizzato da organizzazioni professionali di sicurezza informatica come il SANS Institute.\nIl 5 ottobre 2005, Tenable Security, la compagnia co-fondata da Renaud Deraison, ha cambiato la licenza di Nessus 3 in proprietaria (sorgente chiuso). Il motore di Nessus 3 \u00e8 ancora gratuito, sebbene Tenable faccia pagare gli ultimi plugin. Il motore di Nessus 2 e una piccola quantit\u00e0 di plugin sono ancora GPL. Di conseguenza, alcuni sviluppatori hanno creato dei progetti open source indipendenti basati su Nessus. Esempi sono OpenVAS e Porz-Wahn\nFunzionamento.\nTipicamente, Nessus inizialmente effettua una port scan con il suo portscanner interno (oppure talvolta utilizza Nmap) per determinare quali porte sono aperte sull'obiettivo e poi tenta diversi exploit sulle porte aperte. I test di vulnerabilit\u00e0, disponibili sotto forma di corposi plugin, sono scritti in NASL (Nessus Attack Scripting Language), un linguaggio di programmazione ottimizzato per l'interazione tra reti differenti.\nIn pi\u00f9, i risultati della scansione possono essere forniti in diversi formati, quali plain text, XML, HTML e LATEX. I risultati possono anche essere salvati in un database di riferimento per future scansioni di vulnerabilit\u00e0. La scansione pu\u00f2 essere effettuata automaticamente mediante un client a riga di comando.\nSe l'utente lo decide, disabilitando l'opzione \"safe checks\" alcuni dei test di vulnerabilit\u00e0 di Nessus cercano di attivare dei servizi vulnerabili, oppure di mandare in crash il sistema operativo. Ci\u00f2 consente ad un utente di verificare la resistenza di un dispositivo prima di metterlo in produzione.\nNessus fornisce ulteriori funzionalit\u00e0, oltre a quella di testare delle vulnerabilit\u00e0 di rete ben note. Per esempio, pu\u00f2 utilizzare le credenziali di Windows per esaminare i patch level sui computer che seguono il sistema operativo Windows, e pu\u00f2 effettuare l'auditing delle password utilizzando attacchi a dizionario e metodi di brute force."}
{"id": "537752", "revid": "289247", "url": "https://it.wikipedia.org/wiki?curid=537752", "title": "Eustochia Smeralda Calafato", "text": ""}
{"id": "537754", "revid": "1935652", "url": "https://it.wikipedia.org/wiki?curid=537754", "title": "Georg G\u00e4nswein", "text": "Biografia.\nNasce a Riedern am Wald, nell'arcidiocesi di Friburgo in Brisgovia, il 30 luglio 1956, primo dei cinque figli (due fratelli e due sorelle pi\u00f9 piccoli) di Albert e Gertrud G\u00e4nswein. Il padre \u00e8 un fabbro proveniente da una famiglia che svolge il suddetto mestiere da ben sette generazioni, mentre la madre \u00e8 casalinga.\nFormazione e ministero sacerdotale.\nDopo la maturit\u00e0 studia teologia a Friburgo in Brisgovia e Roma.\nIl 19 dicembre 1982 viene ordinato diacono dall'arcivescovo metropolita di Friburgo in Brisgovia Oskar Saier, il quale lo ordina presbitero il 31 maggio 1984.\nDopo aver svolto per due anni le funzioni di cappellano nella propria arcidiocesi, studia diritto canonico a Monaco di Baviera, dove ottiene il dottorato nel 1993, presso l'Universit\u00e0 Ludwig Maximilian di Monaco. Nel 1994 \u00e8 nominato dall'arcivescovo Saier vicario della cattedrale di Friburgo in Brisgovia e suo segretario personale. Nel 1995 \u00e8 nominato, dall'allora prefetto della Congregazione per il culto divino e la disciplina dei sacramenti Antonio Mar\u00eda Javierre Ortas, collaboratore della congregazione stessa. Nel 1996 \u00e8 trasferito alla Congregazione per la dottrina della fede su esplicita richiesta dell'allora prefetto Joseph Ratzinger. Ottiene anche una cattedra di diritto canonico presso la Pontificia Universit\u00e0 della Santa Croce a Roma, appartenente all'Opus Dei.\nNel 2000 papa Giovanni Paolo II gli concede il titolo onorifico di cappellano di Sua Santit\u00e0.\nDal 2003 \u00e8 segretario personale del cardinale Joseph Ratzinger; dopo l'elezione al soglio di Pietro, il 19 aprile 2005, \u00e8 confermato nell'incarico. Nel marzo 2006 papa Benedetto XVI lo onora con l'ulteriore titolo di prelato d'onore di Sua Santit\u00e0.\nIl 14 novembre 2006 protesta per la satira, in alcuni programmi televisivi italiani, nei confronti suoi e di papa Benedetto XVI. In particolare vengono prese di mira, anche da editoriali sul quotidiano \"Avvenire\", la sua imitazione, fatta da Fiorello su Radio2, e la parodia del papa di Maurizio Crozza su LA7.\nL'11 dicembre 2010 interviene, presso la Pontificia universit\u00e0 urbaniana, alla cerimonia di premiazione della IX edizione del Premio Internazionale \"Giuseppe Sciacca\" e, cosa molto rara per lui, prende la parola per portare il saluto del papa.\nMinistero episcopale.\nIl 7 dicembre 2012 papa Benedetto XVI lo nomina prefetto della Casa Pontificia ed arcivescovo titolare di Urbisaglia; succede a James Michael Harvey, precedentemente nominato arciprete della basilica di San Paolo fuori le mura. Il 6 gennaio 2013 riceve l'ordinazione episcopale, con gli arcivescovi Angelo Vincenzo Zani, Fortunatus Nwachukwu e Nicolas Th\u00e9venin, nella basilica di San Pietro in Vaticano, per l'imposizione delle mani dello stesso pontefice, coconsacranti i cardinali Tarcisio Bertone e Zenon Grocholewski. Nella circostanza adegua il proprio stemma episcopale: la blasonatura personale viene spostata in partizione sulla destra, mentre a sinistra si aggiunge quella del papa regnante.\nDopo la rinuncia al ministero petrino di papa Benedetto XVI, il 28 febbraio 2013, resta prefetto della Casa Pontificia e suo segretario particolare, vivendo con lui dapprima presso il Palazzo Pontificio di Castel Gandolfo e in seguito nel Monastero Mater Ecclesiae.\nIl 31 agosto 2013 papa Francesco lo conferma nel suo incarico prefettizio.\nIl 26 luglio 2017, in occasione della festa di Sant'Anna, presenta il suo nuovo stemma episcopale, che sostituisce la blasonatura pontificia di Benedetto XVI con quella del regnante papa Francesco.\nDal 15 gennaio 2020 risulta assente alle udienze di papa Francesco, in seguito a una redistribuzione degli incarichi.\nStemma.\nBlasonatura.\n\"Partito; nel 1\u00ba d'azzurro, all'ombra di sole raggiante e fiammeggiante d'oro caricato delle lettere IHS di rosso (la H sormontata da una croce) e dei tre chiodi della Passione di nero posti in punta (emblema dei gesuiti); alla stella a otto raggi d'oro sul canton destro della punta; al fiore di nardo pure d'oro, posto in sbarra, sul canton sinistro della punta; nel 2\u00ba d'azzurro, al drago d'oro, lampassato di rosso, trafitto da una lancia rovesciata d'argento posta in palo, sormontato da una stella a sette raggi dello stesso.\"\nSpiegazione dello stemma.\nLo stemma di monsignor G\u00e4nswein riporta da un lato lo stemma del Pontefice regnante, secondo una prassi concessa ai prefetti della Casa pontificia, e dall'altro lo stemma personale.\nAttualmente nella prima partizione \u00e8 presente lo stemma di papa Francesco, mentre nella seconda sono raffigurati una stella a 7 raggi e un drago trafitto da una lancia, che rappresentano rispettivamente la Vergine Maria e San Giorgio, suo protettore, ai quali monsignor G\u00e4nswein affida il suo ministero episcopale.\nMotto.\nIl motto di monsignor G\u00e4nswein \u00e8 \"Testimonium perhibere veritati\", che in latino significa \"Per rendere testimonianza alla verit\u00e0\", ed \u00e8 tratto dal vangelo secondo Giovanni in cui \u00e8 scritto: \nGenealogia episcopale.\nLa genealogia episcopale \u00e8:"}
{"id": "537756", "revid": "332944", "url": "https://it.wikipedia.org/wiki?curid=537756", "title": "Palasport (album)", "text": "Palasport \u00e8 il primo album live del complesso italiano dei Pooh, pubblicato nel 1982 in collaborazione con l'etichetta CGD.\nDescrizione.\nRegistrato dal vivo al Palasport di Reggio Emilia durante la tourn\u00e9e che promuoveva \"Buona fortuna\", comprende diversi brani di questo album. Trovano spazio, oltre alle canzoni nuove del gruppo, anche i brani degli anni 1966-1972, proposti in un celebre medley riassuntivo che viene introdotto e concluso dal pezzo \"Banda nel vento\" (per i pezzi degli anni sessanta si tratta di una novit\u00e0 assoluta: prima del 1981, infatti, essi venivano sistematicamente ignorati nei concerti del gruppo). La produzione del complesso tra il 1974 ed il 1978 resta invece piuttosto sacrificata, eccezion fatta per il brano \"Pierre\". In quest'ultimo, che non prevede l'uso della batteria, Stefano D'Orazio suona il flauto traverso. All'ultimo momento prima della pubblicazione viene escluso del materiale abbastanza importante per i concerti di allora: si tratta del medley con diversi nuovi pezzi dell'album \"Buona fortuna\" (\"Lascia che sia, Fotografie\" ed altre): infatti questo disco, uscito pochi mesi prima, continua ancora a vendersi molto bene.\nIl gruppo tarda un poco con questa prima esperienza di incisione dal vivo, presumibilmente a causa di un certo perfezionismo. Infatti, i Pooh volevano produrre un album live rinunciando il pi\u00f9 possibile a manipolazioni successive in studio (che saranno fatte parsimoniosamente, solo per le tastiere nelle sezioni finali dei pezzi \"Parsifal\" ed \"Inca\").\nEscono in questo album due pezzi inediti che facevano parte del concerto della tourn\u00e9e: \"Canzone per l'inverno\" e \"Siamo tutti come noi\". Questi sono tuttora gli unici della discografia a non essere mai usciti in versione studio.\nNella versione su CD sono state eliminate alcune parti in cui i componenti del gruppo parlano del proprio repertorio.\nTracce.\nCD1 \nCD2 "}
{"id": "537757", "revid": "539155", "url": "https://it.wikipedia.org/wiki?curid=537757", "title": "Elisabeth Schwarzkopf", "text": "Biografia.\nNata a Jarotschin, nella provincia di Posen, (ex Prussia, ora Polonia), da Friedrich Schwarzkopf ed Elisabeth Fr\u00f6hling, fin da piccola dimostr\u00f2 interesse per la musica.\nNel 1934 cominci\u00f2 a studiare da mezzosoprano a Berlino, alla Hochschule f\u00fcr Musik, ma su consiglio del baritono Karl Schmitt-Walter pass\u00f2 al registro di soprano, continuando gli studi sotto la guida del celebre soprano lirico-leggero Maria Ivog\u00fcn e del marito di lei, il pianista Michael Raucheisen.\nEsordio e prima carriera.\nLa Schwarzkopf debutt\u00f2 come professionista all'Opera di Berlino il 15 aprile 1938 nel ruolo del Secondo Fiore nel \"Parsifal\" di Wagner.\nCant\u00f2 a Berlino nei quattro anni successivi, aderendo nel frattempo al partito nazista, decisione che le imped\u00ec per molti anni di esibirsi negli Stati Uniti.\nNel 1942 esord\u00ec alla Staatsoper di Vienna dove cant\u00f2 nel \"Ratto dal serraglio\" di Mozart (Costanza), Musetta e Mim\u00ec nella \"Boh\u00e8me\" di Puccini, Zerbinetta in \"Ariadne auf Naxos\" di R. Strauss.\nNel 1945 la Schwarzkopf ottenne la cittadinanza austriaca per poter cantare stabilmente a Vienna ed interpret\u00f2 Nedda nei \"Pagliacci\" di Ruggero Leoncavallo. Al Wiener Staatsoper il soprano and\u00f2 in scena per 153 rappresentazioni fino al 1965.\nLa consacrazione.\nTra il 1947 e il '48 si esib\u00ec in tourn\u00e9e con la Staatsoper di Vienna alla Royal Opera House di Londra dove cant\u00f2 nel ruolo di Donna Elvira nel \"Don Giovanni\" di Mozart (settembre 1947), che sarebbe divenuto uno dei suoi cavalli di battaglia, e nel ruolo di Pamina nel \"Flauto magico\" (gennaio 1948). Sempre nello stesso anno al \"Covent Garden\" si esib\u00ec anche in \"La traviata\", in una particolare versione in lingua Inglese, che l'artista afferm\u00f2 non essere stata per nulla facile da cantare. Cant\u00f2 inoltre sempre a Londra ne \"Il cavaliere della rosa\", \"La boh\u00e8me\", \"I maestri cantori di Norimberga\" e \"Fidelio\".\nIl 28 dicembre 1948 esord\u00ec al Teatro alla Scala come Contessa di Almaviva ne \"Le nozze di Figaro\" di Mozart, ruolo che diventer\u00e0 anch'esso uno dei suoi cavalli di battaglia. Alla Scala cant\u00f2 in seguito ogni anno fino al 1963.\nRitorn\u00f2 a Milano nel giugno del 1950 per cantare la parte di soprano nella \"Missa Solemnis\" di Beethoven, che esegu\u00ec nel settembre dello stesso anno anche al Teatro La Fenice di Venezia, oltre alla Messa in Si minore di Johann Sebastian Bach.\nLa Scala diventer\u00e0, nel corso degli anni Cinquanta, il teatro dei suoi maggiori trionfi in una grande variet\u00e0 di ruoli: \"Pell\u00e9as et M\u00e9lisande\" di Debussy, \"Eracle\" di H\u00e4ndel, \"Faust\" di Gounod, \"Lohengrin\" di Richard Wagner, Fiordiligi in \"Cos\u00ec fan tutte\" di Wolfgang Amadeus Mozart (Piccola Scala) e la Marescialla nel \"Cavaliere della rosa\" di Strauss, il suo ruolo per eccellenza.\nAl Teatro la Fenice di Venezia l'11 settembre 1951 cant\u00f2 in anteprima mondiale nel ruolo di Anne Truelove in \"The Rake's Progress\" di Stravinskij, e sempre in settembre, la Messa da requiem di Giuseppe Verdi.\nIl debutto americano avvenne all'Opera di San Francisco il 20 settembre 1955 nel ruolo della Marescialla con la quale debutter\u00e0 anche al Metropolitan di New York il 19 dicembre 1964. Al Metropolitan si esib\u00ec in 14 rappresentazioni fino al 1968 e all'Opera di San Francisco fino al 1964.\nSempre nel 1955 \u00e8 Pamina ne \"Il flauto magico\" al Teatro alla Scala.\nNel 1956 \u00e8 Fiordiligi nel Cos\u00ec fan tutte e Donna Elvira in \"Don Giovanni\" al Teatro alla Scala con Cesare Siepi e Italo Tajo.\nDalla stagione 1957 - 1958 alla stagione 1961 - 1962 \u00e8 nuovamente Donna Elvira in \"Don Giovanni\" alla Wiener Staatsoper (recite in lingua tedesca).\nNegli anni Sessanta la Schwarzkopf cant\u00f2 esclusivamente 5 ruoli: Donna Elvira, Fiordiligi, la Contessa Almaviva e la Marescialla, con una sporadica apparizione nella parte di Alice Ford nel \"Falstaff\" di Verdi.\nLa sua ultima apparizione operistica ebbe luogo il 31 dicembre 1971 al Teatro La Monnaie di Bruxelles nel ruolo della Marescialla. La Schwarzkopf si dedic\u00f2 dal quel momento in poi esclusivamente all'attivit\u00e0 concertistica.\nSi ritir\u00f2 definitivamente dalle scene il 19 marzo 1979 dopo un concerto a Zurigo e si dedic\u00f2 all'insegnamento in vari Conservatori, in particolare alla Juilliard School of Music di New York.\nGli ultimi anni.\nDopo aver vissuto per molti anni a Zurigo (1982 - 2003) si trasfer\u00ec definitivamente a Schruns, nel Vorarlberg (Austria), dove mor\u00ec nel sonno nelle prime ore del 3 agosto 2006, all'et\u00e0 di 90 anni. Aveva sposato il produttore discografico Walter Legge.\nVocalit\u00e0 e personalit\u00e0 interpretativa.\nLa Schwarzkopf \u00e8 stata uno dei pi\u00f9 celebri e ammirati soprani del XX secolo grazie agli splendidi mezzi vocali e alla grande musicalit\u00e0, nonch\u00e9 per la sua avvenenza.\nVoce dolce e limpida, piena, morbida, estesa, molto duttile e agile, omogenea nei registri e sorretta da un'ottima preparazione tecnica.\nSoprano prettamente lirico, si accost\u00f2 anche, per\u00f2, anche a parti d'agilit\u00e0, grazie alla buona tecnica di coloratura, nonch\u00e9 ai ruoli pi\u00f9 drammatici di Verdi (Alice Ford, Violetta).\nCome attrice possedeva vivacit\u00e0, grazia, fascino e senso della misura, qualit\u00e0 che le resero congeniali i ruoli belcantistici sette-ottocenteschi, ma grazie alla straordinaria versatilit\u00e0 si fece apprezzare anche in ruoli di carattere ed elegiaci.\nCaratteristiche peculiari della Schwarzkopf sono state l'intelligente uso della parola, l'incisivit\u00e0 del fraseggio e l'attenta analisi psicologica ed intimistica dei personaggi.\nRepertorio.\nOltre alle sue esibizioni operistiche, \u00e8 impossibile non ricordare il suo contributo alla storia interpretativa del Lied tedesco (Mozart, Schubert, Brahms, Wolf, Schumann, Mahler e altri), di cui fu anche ottima insegnante.\nIncise i Vier letzte Lieder di Strauss, subito dopo la loro composizione.\nTra i pianisti con cui ha inciso ricordiamo: Edwin Fischer, Walter Gieseking, Gerald Moore, Alfred Brendel, Glenn Gould. Una vera rarit\u00e0 fu eseguire l'opera di\nVerdi \"Alzira\", nel 1938, con Alfred Hubner, Rupert Glowitsch ed altri, in lingua tedesca.\nDiscografia.\nLa Schwarzkopf \u00e8 una delle poche cantanti liriche che possono vantare una discografia compilata con cura e cospicua. Oltre ad alcune opere complete, spiccano i numerosi dischi di recital e Lieder, in particolare di Strauss e Wolf, che la cantante prediligeva.\nLa Schwarzkopf ha registrato esclusivamente per l'etichetta EMI.\nOnorificenze.\nNel 1977 le venne data la Laurea honoris causa dalla Cambridge University. Nel 1993 divenne membro a vita del \"Wiener Staatsoper\" e nel 1992 fu fatta \"Dame Commander\" dall'Ordine dell'Impero Britannico."}
{"id": "537764", "revid": "2154197", "url": "https://it.wikipedia.org/wiki?curid=537764", "title": "Dramma giocoso", "text": "Il dramma giocoso \u00e8 un genere operistico che ebbe origine in Italia verso la met\u00e0 del XVIII secolo.\nIl termine venne per la prima volta usato da Giovanni Cosimo Villifranchi come prefazione al suo lavoro comico \"L'Ipocondriaco\", per\u00f2 fu Carlo Goldoni che inizi\u00f2 ad impiegarlo regolarmente dal 1748. Un dramma giocoso ha un intreccio sentimentale o patetico concluso da un lieto fine e si colloca quindi a met\u00e0 strada tra l'opera seria e l'opera buffa. Il genere si sviluppa dalla tradizione dell'opera napoletana, principalmente grazie al lavoro di Goldoni a Venezia.\nDrammi giocosi furono musicati da Baldassare Galuppi, Niccol\u00f2 Piccinni, Antonio Salieri, Domenico Cimarosa, Franz Joseph Haydn, Gioachino Rossini e da molti altri compositori. Oggi tra le opere appartenenti a questo genere sono rimaste in repertorio soprattutto \"Don Giovanni\" e \"Cos\u00ec fan tutte\" di Mozart e Da Ponte, \"L'italiana in Algeri\" e \"La Cenerentola\" di Rossini e \"L'elisir d'amore\" di Donizetti."}
{"id": "537765", "revid": "122997691", "url": "https://it.wikipedia.org/wiki?curid=537765", "title": "Nazionale di pallacanestro dell'Argentina", "text": "La nazionale di pallacanestro dell'Argentina, selezione dei migliori giocatori di pallacanestro di nazionalit\u00e0 argentina, rappresenta l'Argentina nelle competizioni internazionali di pallacanestro organizzate dalla FIBA. \u00c8 gestita dalla \"Confederaci\u00f3n Argentina de B\u00e1squetbol\".\nStoria.\nDagli anni trenta la nazionale di pallacanestro argentina ha preso parte al campionato sudamericano, vincendo le edizioni del 1930, 1935, 1941 e 1943.\nNel 1950, si disputa il primo campionato del mondo a Buenos Aires, nonostante le aspettative di un successo non erano molto elevate, la nazionale allenata da Jorge Canavesi e Casimiro Gonz\u00e1lez Trilla si \u00e8 laureata campione del mondo battendo anche i favoriti Stati Uniti. Negli anni successivi la nazionale Argentina ha continuato a raccogliere risultati positivi vincendo due argenti ai campionati panamericani del 1951 e 1955 e arrivando quarta alle Olimpiadi di Helsinki 1952.\nNonostante alcuni successi a livello continentale, a partire dal 1955 fino al 1982, la pallacanestro argentina ha avuto un periodo di crisi a causa della mancanza di organizzazione della federazione. In quegli anni non era organizzato un campionato nazionale, ma solo campionati regionali e un torneo con le rappresentative provinciali.\nNei primi anni ottanta il direttore tecnico Leon Najnudel ha presentato un piano per creare un campionato nazionale organizzato in tre divisioni, che si \u00e8 realizzato nel 1985. Il campionato \u00e8 cresciuto, tra alti e bassi, e presto ha cominciato a dare i suoi frutti. Nel 1990, l'Argentina ha ospitato di nuovo il campionato mondiale chiudendo in ottava posizione, nel 1995 ha vinto i Panamericani e nel 2001 la Coppa America, giocando in casa entrambe le manifestazioni.\nLa consacrazione di questa squadra a livello internazionale, \u00e8 arrivata con il secondo posto ai mondiali di Indianapolis e la vittoria alle Olimpiadi di Atene 2004.\nNegli anni successivi l'Argentina si \u00e8 confermata ad ottimi livelli arrivando quarta ai mondiali del 2006 e vincendo la medaglia di bronzo alle Olimpiadi del 2008, risultato che gli ha consentito di arrivare al primo posto della classifica FIBA.\nAttualmente, il team argentino, insieme a quello brasiliano, \u00e8 una delle potenze cestistiche del continente sudamericano. L'Argentina \u00e8 stata la prima nazionale a vincere il campionato mondiale maschile, nel 1950, nel 2004 ha vinto anche il torneo olimpico maschile battendo l' in finale. Nel suo palmar\u00e8s ci sono anche tredici Tornei sudamericani e due Campionato americano.\nAl termine del torneo olimpico 2008, l'Argentina ha raggiunto il primo posto nella classifica mondiale per nazioni stilata dalla FIBA."}
{"id": "537766", "revid": "1860334", "url": "https://it.wikipedia.org/wiki?curid=537766", "title": "Legis actio per pignoris capionem", "text": "La legis actio per pignoris capionem \u00e8 un'azione prevista dal diritto romano pi\u00f9 antico; si tratta, per\u00f2, d'un'azione speciale, poich\u00e9 non del tutto esecutiva. Consisteva nell'impossessamento da parte del creditore di cose, probabilmente solo mobili, appartenenti al debitore.\nLe particolarit\u00e0 dell'azione.\nEssa pu\u00f2 essere esperita pure in assenza del Pretore e dell'avversario; neppure \u00e8 necessario l'attendere l'avvento di giorni fasti - come sarebbe obbligatorio nel caso delle altre \"legis actiones\", ma codesta particolarit\u00e0 \u00e8 legata all'assenza del Pretore, il quale, pertanto, non soggiace alla proibizione di pronunziare i termini \"do, dico\" od \"addico\" -, nemmanco ci si deve recare in Tribunale; per questo, taluni contestano che si tratti, realmente, di una \"legis actio\", ma talaltri, fra cui Gaio, sindacano che, data la presenza dei \"certa verba\", si tratti di ci\u00f2.\nIn virt\u00f9 di questo, si afferma che si tratta di azione di legge se e solo se vi siano dei \"certa verba\". Il problema \u00e8 che tale definizione \u00e8, parzialmente, in contrasto con la definizione che lo stesso Gaio d\u00e0 di tali istituti, precedentemente - vale a dire che essi ricalchino o s'ispirino alle parole della Legge. \nEssendo, comunque, le parole delle leggi immutabili \u2013 poich\u00e9 incise nel bronzo \u2013 si pu\u00f2, comodamente, asserire che tale definizione sia perfettamente accettabile.\nUlteriore problema \u00e8 che Gaio sostiene, prima, che le \"actiones\" siano istituite per legge, ma, qui, si nota come esse possano, pure, nascere dalla consuetudine; inoltre, in questo caso, l'azione non comprende un rapporto dialogico fra attore e convenuto \u2013 va, comunque, detto che un errore nella pronuncia della formula, invaliderebbe l'intera azione \u2013, a differenza delle altre azioni, nelle quali, in contumacia del convenuto, non si pu\u00f2 pergiungere alla fase della \"litis contestatio\".\nLe varie cause di legittimazione attiva.\nCon codest'azione, si agisce, talora, in base alla legge, mentre, in altri casi, in base al \"mos maiorum\" \u2013 ed \u00e8 alquanto importante notarlo. Si configura la consuetudine, quando, compiendo un gesto, si agisce, pensando di stare adempiendo ad un precetto normativo; si configura, cos\u00ec, una traslazione da una norma descrittiva ad una prescrittiva. \nQuando la \"pignoris capio\" \u00e8 usata in forza d'una consuetudine, la convinzione della sua cogenza deve insistere nel convenuto, il quale non deve opporsi al ricorrere da parte dell'attore a tale azione, dimostrando di considerare detta convenzione come sua propria pure.\nAzione contro il tribuno.\nA Roma, il cittadino paga le tasse in relazione al suo censo \u2013 cos\u00ec come egli vota per frazione, parimenti si fraziona il gettito fiscale ed \u00e8 per ci\u00f2 che si definisce la \"civitas\" come Repubblica timocratica. L'introito va al \"tribuno erario\", affinch\u00e9 lo redistribuisca ai soldati in istato di ferma \u2013 che, in effetti, sono, poi, coloro che hanno pagato tali tasse \u2013; pertanto, ciascun soldato ha un diritto di credito verso il tribuno - ai fanti spetta l'\"aes militare\", ai cavalieri, in aggiunta, anche l'\"aes aequestre\" e l'\"aes hordiarum\" - e pu\u00f2 chiedergli di vedersi pagato il soldo. Qualora questo nicchi, il creditore \u00e8 autorizzato a prendere un suo bene in pegno \u2013 che non deve avere, necessariamente, il medesimo valore del credito vantato, poich\u00e9 non ha funzione di saldare il dovuto, bens\u00ec di contribuire a fare pressione \u2013, per urgerlo all'adempire.\nAzione del cittadino.\nSecondo le Leggi delle XII tavole, quest'azione \u00e8 esperibile anche contro chi, acquistato un animale da sacrificio, non ne paghi il prezzo. \nLa medesima legge prevede che l\"'actio\" possa essere attivata pure nel caso, ove una persona dia in locazione un animale da soma, ripromettendosi di utilizzare il denaro ricavato per allestire un banchetto sacrificale in onore degli d\u00e8i, e, per\u00f2, il conduttore si rifiuti di versare la mercede.\nAzione del pubblicano.\nMentre a Roma l'imposta \u00e8 versata direttamente al tribuno, nelle province, l'incarico di esigere i tributi \u00e8 appaltato a dei \"publicani\", vale a dire delle persone ricche di patrimonio, che promettono di versare una determinata quota di denaro e, poi, provvedono a torchiare i provinciali, tenendo per loro la differenza fra quanto promesso e quanto effettivamente riscosso; per questo, si tratta di persone rapaci ed ingorde; ragione per cui, sono particolarmente invise. La Legge Censoria permette loro di agire con la \"pignoris capio\" verso coloro che non pagano quanto dovuto.\n\"Ratio\" dell'azione.\nTutte queste azioni hanno in comune un grande interesse non solo per l'attore, bens\u00ec anche per l'intera comunit\u00e0. Solitamente, l'interesse comune \u00e8 molto sbiadito\u00a0\u2013 si limita, pi\u00f9 che altro, ad una situazione di principio, ove giova il ribadire che chi v\u00ecola il diritto, viene sanzionato \u2013, qui, per converso, esso \u00e8 particolarmente sentito: senza il tributo, non si pu\u00f2 condurre una guerra n\u00e9 sostenere un esercito stabile; senza sacrifici, si rischia di ledere la \"pax deorum\"; senza la possibilit\u00e0 per i pubblicani di rivalersi contro gli insolventi, si rischia di non avere nessuno che provveda all'esazione dei tributi, necessari per il mantenimento dello stato.\nLa sorte del pegno.\nOggigiorno \u00e8 incerto quale fosse la sorte del pegno, ma sono immaginabili due corsi d'azione: trascorso un determinato periodo, o il creditore ne diventa proprietario o diviene autorizzato a venderlo.\n\u00c8 stato, recentemente, trovato un pezzo di pergamena che contiene una parte di Legge Censoria, con l'accordo per l'esazione delle tasse in Asia, ove si afferma che il pubblicano acquisisce il diritto di propriet\u00e0 sul bene. \nOvviamente, \u00e8 incerto se tale sia la sorte di tutti i pegni o solo di quelli acquisiti per effetto del mancato pagamento dei tributi."}
{"id": "537769", "revid": "1305772", "url": "https://it.wikipedia.org/wiki?curid=537769", "title": "Karl Abraham", "text": "Fu uno dei pionieri della psicoanalisi in Germania. Fondatore dell'Istituto Psicoanalitico di Berlino, \u00e8 stato anche presidente della \"International Psychoanalytical Association\".\nBiografia.\nI suoi genitori furono Nathan Abraham, un ebreo insegnante di religione (1842 \u2013 1915) e sua moglie (e cugina) Ida (1847 \u2013 1929).\nAbraham studi\u00f2 medicina a W\u00fcrzburg e Berlino e si laure\u00f2 a Friburgo in Brisgovia. Dal 1904 al 1907 fu assistente di Eugen Bleuler nella clinica psichiatrica universitaria di Zurigo, il Burgh\u00f6lzli. In questo periodo conobbe anche la teoria della psicoanalisi (Psicologia analitica) di Carl Gustav Jung e divenne studente di Sigmund Freud, con il quale prese parte alle \"riunioni del mercoled\u00ec\" a Vienna, prima di stabilirsi a Berlino come neurologo. Durante la prima guerra mondiale costitu\u00ec e diresse sul fronte orientale una \"unit\u00e0 psichiatrica\" e raccolse le osservazioni compiute in un saggio di interpretazione psicoanalitica delle nevrosi di guerra. Nel 1920 fond\u00f2 con Max Eitingon l'Istituto psicoanalitico di Berlino con finalit\u00e0 didattica e terapeutica.\nFurono studenti di Abraham: Felix Boehm, Helene Deutsch, Rudolf Foerster, Edward Glover, James Glover, Karen Horney, Melanie Klein, Hans Liebermann, Josine M\u00fcller, Carl M\u00fcller-Braunschweig, S\u00e1ndor Rad\u00f3, Theodor Reik, Ernst Simmel, Alix Strachey, Alexandra Wolff Stomersee.\nAbraham complet\u00f2 la teoria dello sviluppo psicosessuale freudiana definendo alcune sotto-fasi e si interess\u00f2 inoltre a temi quali la simbologia dei sogni, il rapporto genitori-figli, etnologia, nevrosi e psicosi, arte."}
{"id": "537774", "revid": "125017871", "url": "https://it.wikipedia.org/wiki?curid=537774", "title": "Buonanotte ai suonatori", "text": "Buonanotte ai suonatori \u00e8 il terzo album dal vivo dei Pooh uscito nel 1995.\nIl disco.\nDoppio disco dal vivo ricavato \ndalle registrazioni effettuate dalla tourn\u00e9e elettrica di Musicadentro e dal fortunato tour acustico che ha toccato diverse piazze storiche in Italia.\nSi riascoltano dal vivo brani passati nel dimenticatoio, riarrangiati in chiave acustica. Sfilano cos\u00ec \"Santa Lucia\" in originale interpretata da Dodi ma da ora in avanti eseguita coralmente dai quattro nei concerti, \"Alessandra\", \"Quinta stagione\" (con l'utilizzo di un gruppo di campane tubolari) insieme ai pezzi che hanno fatto la storia del gruppo, come \"Dammi solo un minuto\" e \"Non siamo in pericolo\" oppure canzoni pi\u00f9 recenti come \"Il cielo \u00e8 blu sopra le nuvole\" riletta in chiave blues, con un arrangiamento stravolto rispetto all'originale.\nLa versione dal vivo di \"E non serve che sia Natale\", canzone che chiude il percorso musicale di Musicadentro, \u00e8 quella che i Pooh hanno realizzato nella Sala Nervi in Vaticano davanti a Papa Giovanni Paolo II, per il tradizionale concerto di Natale. Insieme a \"Senza musica e senza parole\" \u00e8 l'unico brano dell'ultimo album a finire nella doppia antologia dal vivo.\nDurante la tappa milanese dei concerti, in sala si \u00e8 presentato Mario Goretti, ex membro del gruppo, chitarrista dal 1966 al 1968.\nTracce.\nDisco 1 \nDisco 2"}
{"id": "537775", "revid": "228587", "url": "https://it.wikipedia.org/wiki?curid=537775", "title": "S\u00e1ndor Ferenczi", "text": "Giovinezza e ascesa.\nNacque a Miskolc, ottavo dei dodici figli di Baruch Fraenkel, un ebreo della Galizia che, emigrando in Ungheria, aveva magiarizzato il suo nome in Bern\u00e1t Ferenczi, e di R\u00f3za Eibesch\u0171tz, pure emigrata dalla Galizia.\nIl padre era un piccolo editore, la cui libreria-tipografia era nota come vivace centro culturale per le sue pubblicazioni e i suoi cenacoli letterari. Alla precoce scomparsa del padre, avvenuta quando S\u00e1ndor aveva quindici anni, la madre, donna forte ma scarsamente affettiva, ne prese in mano l'impresa, potenziandola. S\u00e1ndor visse in un'atmosfera stimolante, a contatto con molti bei nomi dell'intelligentsija ungherese, ma senza un fondamentale contatto affettivo con i punti di riferimento familiari pi\u00f9 vitali. Questa carenza ebbe un ruolo nello sviluppo della sua personalit\u00e0 complessa e sofferente di \"bambino precocemente saggio\" (wise baby, secondo la definizione, che egli stesso formul\u00f2, delle conseguenze del malaccoglimento familiare sul carattere dei bambini).\nCome osserva Franco Borgogno (\"Ferenczi, S\u00e1ndor\", in \"Psiche - Dizionario storico di psicologia, psichiatria, psicoanalisi, neuroscienze\") questa condizione di carenza fu \"il fatto esistenziale alla base della sua vivacit\u00e0 di liceale 'autodidatta' e della sua vocazione medica, volta fin dall'inizio ad aiutare i pazienti pi\u00f9 svantaggiati e a denunciare le insufficienze nella gestione della malattia\".\nTrasferitosi a Vienna all'inizio degli anni '90 del XIX secolo per studiare medicina, si laure\u00f2 nel 1894 e inizi\u00f2 a esercitare come psichiatra, mantenendo i suoi interessi per la poesia e l'ipnosi. Lavor\u00f2 all'ospedale R\u00f2kus (Budapest), e poi al Szent Erzs\u00e9bet, facendo esperienza con pazienti con gravi disturbi fisici e psichici: in particolare prostitute, anziani e omosessuali, contribuendo anche a combattere la discriminazione anti-omosessuale.\nDal 1899 collabor\u00f2 con la rivista medica Gy\u00f3gy\u00e1szat (\"Terapia\"), diretta dal medico progressista Miksa Sch\u00e4chter, suo amico e primo mentore.\nI lavori pre-analitici di Ferenczi testimoniano una tensione intellettuale ed emotiva \"gi\u00e0 orientata ai temi e allo spirito della sua futura esplorazione\" (Borgogno, cit.): la relazione, il dialogo tra gli inconsci, ci\u00f2 che comunica al di l\u00e0 delle parole, il rispetto per il dolore e l'ineluttabilit\u00e0 della funzione di quest'ultimo come soggetto del processo di guarigione.\nLesse L'interpretazione dei sogni poco dopo la pubblicazione (1900), ma ne rimase poco entusiasta. Pochi anni dopo, seguendo i suoi interessi in materia di scrittura automatica, adott\u00f2 il test delle associazioni di Jung (C. G. Jung, \"Diagnostische Assoziationstudien\", Leipzig, 1906), il che lo rese pi\u00f9 ricettivo alle idee di Sigmund Freud. Il 2 febbraio 1908 gli fece visita, dando avvio a un sodalizio che durer\u00e0 tutta la vita. Il suo impegno nel movimento psicoanalitico \u00e8 immediato: al I Congresso di Psicanalisi, tenutosi a Salisburgo lo stesso anno, port\u00f2 un contributo su \"Psicanalisi e psicopedagogia\".\nL'impegno di Ferenczi nella diffusione delle idee di Freud \u00e8 immediato e prolifico: elemento di spicco nei circoli intellettuali di Budapest, non fa fatica a sollevare interesse tra i suoi amici, mentre pi\u00f9 difficoltosa \u00e8 l'accettazione delle idee psicoanalitiche da parte dell'ambiente medico. Nel 1910 getta le basi della Societ\u00e0 psicoanalitica internazionale con lo scritto \"L'organizzazione del movimento psicanalitico\". Nel 1913, forte dell'esperienza nella Societ\u00e0 Psicoanalitica di Vienna, fonda la Societ\u00e0 Ungherese di Psicoanalisi, di cui rester\u00e0 presidente per tutta la vita. Nel 1914, la prima guerra mondiale, con la chiamata alle armi, \u00e8 un'occasione per lui e per l'amico Freud, con il quale studia le nevrosi di guerra. Ma la guerra porta anche povert\u00e0 in casa Ferenczi: reclutato come medico da campo, vive questi anni traducendo i \"Tre saggi sulla teoria della sessuale\", che lo porteranno nel 1924 a pubblicare \"\".\nNel 1918, a guerra finita, l'offerta di una cattedra all'universit\u00e0 di Budapest, dove insegner\u00e0, primo al mondo, Psicoanalisi, segna il ritorno alla parziale stabilit\u00e0 economica per Ferenczi e il riconoscimento della psicoanalisi come scienza. Nei mesi successivi diventa presidente per breve tempo dell'Associazione Psicoanalitica Internazionale, e nel 1920 getta le basi per la creazione dell\"'International Journal of Psycho-Analysis\".\nIn seguito, con l'avvento al potere del regime di estrema destra dell'ammiraglio Mikl\u00f3s Horthy, l'aver ottenuto la sua cattedra sotto gli uffici del governo di sinistra di B\u00e9la Kun causer\u00e0 molti problemi a Ferenczi, che inizier\u00e0 a fare molti soggiorni all'estero anche per allontanarsi dal clima di tensione avvertito a Budapest.\nIn questi anni torna a occuparsi di omosessualit\u00e0, della tipologia caratteriale degli omosessuali e dei meccanismi paranoici che secondo il suo approccio, il loro comportamento rivelerebbe.\nNegli anni successivi sviluppa i temi dell'idea megalomane di onnipotenza dei bambini e del narcisismo nelle nevrosi e nelle psicosi, e, tra il 1929 ed il 1931, l'approfondimento degli aspetti organici e psicosomatici della psicoanalisi, sotto l'influenza del suo caro amico e medico personale Georg Groddeck.\nFondamentale anche il suo contributo sul ruolo del pensiero magico nei processi di pensiero e nella condotta umana, e, soprattutto, la sua profonda riflessione sul tema del trauma psicologico, destinata ad influire molto sulle elaborazioni psicoanalitiche successive in quest'ambito. Il tema del cosiddetto \"trauma attuale\" aveva infatti rappresentato uno dei temi di maggiore difficolt\u00e0 per la teoria psicoanalitica freudiana, soprattutto dal punto di vista della sua trattabilit\u00e0 teorica nell'ambito del modello pulsionalista; la sua elaborazione segn\u00f2 un fondamentale sviluppo dei modelli di inquadramento teorico-clinico dello stesso.\nFu analista di Melanie Klein, di Michael Balint, e amico di Lou von Salom\u00e9.\nMor\u00ec di anemia perniciosa il 22 maggio 1933 a Budapest dove fu sepolto nel cimitero ebraico di Farkasret.\nL'originalit\u00e0 di Ferenczi. Prime difficolt\u00e0 in seno al Movimento.\nCon \"Lo sviluppo della psicoanalisi\", che Ferenczi scrive a quattro mani con Otto Rank, arrivano le prime difficolt\u00e0 con Freud: il libro viene accolto con imbarazzo dal fondatore dalla psicoanalisi e criticato da Karl Abraham ed Ernest Jones. Rank si spinge oltre, scrivendo Il trauma della nascita, un libro che lo porta a rompere con tutto il resto del movimento e, dal Congresso di Salisburgo, con lo stesso Ferenczi, che per\u00f2 a questo punto \u00e8 isolato: il resto della Societ\u00e0 Internazionale di Psicoanalisi gli contesta la \"tecnica attiva\" che Ferenczi ha introdotto nel 1920, una pratica usata per consentire ai pazienti pi\u00f9 difficili di superare i punti morti dell'analisi (e che poi lui stesso abbandoner\u00e0 quasi del tutto dal 1926).\nGli anni successivi saranno caratterizzati da un intenso lavoro di revisione e critica delle idee di Freud; negli ultimi intensi anni, Ferenczi svilupper\u00e0 un approccio fondato sullo sviluppo di nuovi paradigmi psicoanalitici. Opere quali \"L'adattamento della famiglia al bambino\" (1928), e \"Il bambino mal accolto e la sua pulsione di morte\" (1929), porranno le basi per un approccio relazionale all'eziologia del conflitto, mentre lavori come \"L'elasticit\u00e0 della tecnica psicoanalitica\" (1928) e \"Principi di rilassamento e neocatarsi\" (1930) costituiranno il fondamento di ci\u00f2 che in seguito si chiamer\u00e0 \"approccio bipersonale\" alla psicanalisi.\nLa rottura con Freud. Il Diario Clinico. La fine.\nIn questi anni, Ferenczi riprende il tema dell'eziologia traumatica delle nevrosi, che, a partire dall'abbandono della teoria della seduzione da parte di Freud (1897), era stato messo un po' in sordina dagli psicanalisti dell'epoca. Ma nel 1932, a pochi mesi dalla morte, Ferenczi presenter\u00e0, come \"lecture\" al Congresso di Wiesbaden dell'Associazione Psicoanalitica Internazionale, l'articolo \"La confusione delle lingue tra l'adulto e il bambino. Il linguaggio della tenerezza e della passione\", uscito postumo nel 1933. L'articolo, presentato a Freud in forma privata poche ore prima del Congresso, scatena una drammatica rottura fra i due, che fin dal 1908 avevano mantenuto un rapporto personale intenso, scandito da un fitto scambio di corrispondenza e da un forte reciproco affetto. Ferenczi otterr\u00e0 di leggere ugualmente il lavoro, nonostante le insistenze di Freud per farlo desistere; subito dopo la lettura, Ferenczi abbandoner\u00e0 il Congresso e fa ritorno nella sua casa di Budapest. Era il settembre 1932: sei mesi dopo, il 22 maggio 1933 Ferenczi moriva per un'anemia perniciosa di cui soffriva da alcuni anni, senza aver rivisto Freud, con il quale era tuttavia rimasto in contatto epistolare.\nL'ultimo periodo della vita di Ferenczi vide un progressivo distacco dalle idee di Freud, molto doloroso per entrambi. Di tale sviluppo, sia pure contrassegnato da elaborazioni controverse e non prive di rischi (\"analisi reciproca\" tra paziente e analista) furono fornite interpretazioni volte a sostenere l'ipotesi di una psicosi dalla quale Ferenczi sarebbe stato affetto. Tali insinuazioni, sostenute soprattutto da Ernest Jones, sono oggi valutate infondate da autorevoli studiosi (Dupont, Bonomi); tale infondatezza risulta pi\u00f9 chiara dalla lettura dell'ultima parte del carteggio Freud-Ferenczi (il cui ultimo volume non \u00e8 tradotto in italiano ma \u00e8 reperibile in francese: si veda la bibliografia) e del \"Diario Clinico\", opera postuma scritta da Ferenczi nei mesi tra il Congresso di Wiesbaden e la morte.\nIl lascito ferencziano e la \"renaissance\".\nL'estensione del lascito ferencziano e la sua diramazione in molte branche della psichiatria e in molte declinazioni della psicoanalisi \u00e8 oggi riconosciuto e oggetto di numerosi studi (Antonelli, Aron, Bosch\u00e0n, Borgogno, Haynal, per citarne alcuni). Dagli anni ottanta, una volta giunti alla sofferta pubblicazione del Carteggio Freud-Ferenczi e del Diario Clinico, l'interesse per la sua opera ha conosciuto un ampio sviluppo, che sotto il nome di \"renaissance\" ferencziana ha dato luogo a numerosi congressi internazionali."}
{"id": "537781", "revid": "1603714", "url": "https://it.wikipedia.org/wiki?curid=537781", "title": "Chiesa di San Francesco della Vigna", "text": "La chiesa di San Francesco della Vigna \u00e8 un edificio religioso della citt\u00e0 di Venezia, situato in Campo San Francesco della Vigna, nel sestiere di Castello. L'attuale chiesa, costruita per i francescani, fu cominciata da Jacopo Sansovino nel 1534 e completata nel 1554. Dieci anni pi\u00f9 tardi (1564) fu affidata ad Andrea Palladio la costruzione della grandiosa facciata. Costituisce una delle maggiori architetture del Rinascimento veneziano.\nStoria.\nLa parrocchia di San Francesco della Vigna (istituita nel 1810 a seguito della fusione con le vicine Santa Giustina, Santa T\u00e8rnita e Sant'Antonino) deve il suo nome al fatto che in origine il luogo in cui sorge era coltivato a vigneti, i pi\u00f9 estesi e fecondi di tutta Venezia (appartenenti alla famiglia Ziani). Nei pressi di questi vigneti sorgeva una piccola e modesta chiesa dedicata a san Marco poich\u00e9, secondo una tradizione dell'epoca, era proprio questo il luogo dove aveva albergato l'evangelista durante una tempesta e gli era apparso poco dopo un angelo salutandolo con le parole \"Pax tibi Marce Evangelista meus\" (motto della Serenissima) e profetizzandogli la futura fondazione di Venezia.\nAlla morte di Marco Ziani conte d'Arbe, componente della famiglia sopraccitata e figlio del doge Pietro Ziani, si stabil\u00ec tramite testamento datato 25 giugno 1253 che i vigneti, la chiesa ed alcune botteghe fossero lasciati o ai frati minori, o ai frati predicatori oppure ai cistercensi. Tra i tre alla fine ebbero la meglio i minori osservanti che si stabilirono definitivamente qui; ma poich\u00e9 il loro numero andava sempre pi\u00f9 aumentando si dovette ampliare il convento e si decise di erigere una nuova chiesa su disegno di Marino da Pisa (che venne chiamata proprio \"San Francesco della Vigna\"), lasciando tuttavia intatta quella precedentemente costruita e dedicata a san Marco.\nNel XVI secolo a causa dell'esigenza del popolo, che si era insediato nella zona dell'Arsenale, di avere un nuovo centro religioso dove poter pregare e poich\u00e9 lo stesso edificio minacciava di crollare, si decise di intervenire ricostruendolo su disegno del Sansovino e la prima pietra fu posta il 15 agosto 1534 dal doge Andrea Gritti. Tuttavia, Essendo sorti dei problemi su come costruire la facciata, i lavori vennero interrotti per un certo lasso di tempo, durante il quale si consult\u00f2 persino il frate Francesco Zorzi, il quale rilasci\u00f2 per iscritto le sue idee, alle quali lo stesso Jacopo Sansovino dovette uniformarsi. Il filosofo Manfredo Tafuri in \" Armonie e Conflitti\" ribalta questa tesi ipotizzando che sia stato il Sansovino a servirsi dell'autorevole frate Francesco Zorzi per sostenere le sue idee. Con il Concilio di Trento molte cose cambiarono anche a Venezia e \" il disegno \" dell'epoca Grittiana (Zorzi-Sansovino) fu abbandonato e cos\u00ec fu scelto un altro progetto, presentato dal Palladio nel 1562; ed \u00e8 forse a queste contese che rimandano le due iscrizioni presenti sulla facciata (\"Non sine jugi exteriori\" e \"Interiorique bello\"). Finalmente completata, la chiesa venne consacrata il 2 agosto 1582 da Giulio Superchio, vescovo di Caorle.\nLa facciata palladiana.\nDopo lo sfortunato esordio veneziano di San Pietro di Castello da parte di Andrea Palladio, molto probabilmente fu ancora una volta Daniele Barbaro a favorire un incarico all'architetto padovano, convincendo il patriarca di Aquileia Giovanni Grimani ad affidargli la costruzione della facciata di San Francesco della Vigna. Scelta di non poco significato, perch\u00e9 di fatto estrometteva Jacopo Sansovino, che aveva costruito la chiesa trent'anni prima (approntando anche disegni per la facciata), preferendogli Palladio, che si imponeva cos\u00ec come alternativa concreta, sostenuta dalla parte culturalmente pi\u00f9 avanzata del patriziato veneziano, all'ormai anziano protagonista del rinnovamento architettonico di piazza San Marco. Giovanni Grimani, uomo dai gusti sofisticati e raffinato collezionista di antichit\u00e0 romane, aveva sub\u00ecto nel 1563 un insidioso processo per eresia: assolto dalle accuse, trasform\u00f2 la costruzione della facciata di San Francesco in occasione per un'autocelebrazione privata.\nNella notte del 23 giugno del 1916 la chiesa fu bombardata da un idrovolante austriaco, che danneggi\u00f2 un trittico della scuola del Vivarini e la sacrestia.\nConvento.\nAnche il convento, composto da due chiostri, dei quali il maggiore usato come cimitero, in quegli anni sub\u00ec qualche restauro ma, a seguito della soppressione degli ordini religiosi durante il periodo napoleonico, venne trasformato in caserma. Ed a tale funzione venne destinato anche dopo la riammissione dei minori osservanti a Venezia nel 1836, essi per forza di cose dovettero andare ad abitare in un secondo convento, fondato nel XV secolo da Maria Benedetta principessa di Carignano e Angela Canal per le terziarie francescane. Dopo averlo ampliato essi stessi, avendo inglobato anche il Palazzo della Nunziatura, finalmente nel 1866 poterono tornare nel loro antico convento (comperato dal \"Commissariato di Terra Santa\").\nQui vennero sepolti molti nobili veneziani. Oggi nei due chiostri si svolgono esposizioni temporanee, concerti; inoltre essi vengono adibiti a padiglioni di alcune esposizioni della Biennale. Il convento ospita un convito ecumenico e multiconfessionale di studenti e professori di teologia provenienti da tutto il mondo, numerose Bibbie ebraiche e la prima copia stampata del Corano, il pi\u00f9 antico vitigno di Venezia risalente al XIII secolo. Qui si coltivano viti di Teroldego del Trentino e viti di Refosco del Friuli, unite per produrre un vino chiamato \"Harmonia Mundi\". Alla nobile famiglia Zorzi, proprietaria dei terreni poi donati i francescani, apparteneva anche il frate ermetista Francesco che nel 1525 pubblic\u00f2 il trattato dal titolo \"De harmonia mundi\".\nBiblioteca.\nLa biblioteca di San Francesco della Vigna ha sede nel convento. Gi\u00e0 nel 1260 un \"cenacolo che raccoglieva i letterati della citt\u00e0\" si riuniva qui, ma la prima notizia certa dell'esistenza della biblioteca \u00e8 del 2 agosto 1437, quando papa Eugenio IV ordin\u00f2 che i libri dei frati defunti non fossero dispersi ma restassero nel convento. Andrea Bragantin e Girolamo Badoer nel corso del Quattrocento donarono molti zecchini d'oro per l'ampliamento della biblioteca. Venne sempre pi\u00f9 allargata, ed era frequentata anche da laici.\nAnche questa biblioteca fu sottoposta ai sequestri compiuti in epoca napoleonica.\nDal 1877 la biblioteca venne ricostituita e, grazie a lasciti e donazioni di frati e di laici, ampliata nel patrimonio letterario. Dal 1989 nel convento ha sede l'Istituto di studi ecumenici San Bernardino.\nIl patrimonio si compone di circa volumi moderni catalogati e circa libri antichi. La biblioteca conserva anche opere provenienti da alcuni conventi francescani chiusi da pochi anni.\nCampanile.\nL'altissimo Campanile di San Francesco della Vigna (che ricorda molto quello di San Marco) cominci\u00f2 invece ad essere costruito nel 1543; nel 1581 Bernardino Ongarin eresse la parte finale e fu obbligato a tamponare le aperture verso l'Arsenale (l'architetto fu poi sepolto ai piedi dell'immensa struttura); il 21 settembre 1758 l'edificio fu colpito da un fulmine e venne restaurato di l\u00ec a due anni. Nel 1779 per\u00f2 la guglia fu completamente ricostruita come la preesistente. \u00c8 alto circa 70 metri.\nDescrizione.\nFacciata.\nDa Leon Battista Alberti in poi, gli architetti del Rinascimento si sono impegnati nel difficile tentativo di adattare la fronte di un edificio ad aula unica, quale \u00e8 il tempio antico, alla planimetria a pi\u00f9 navate delle chiese cristiane. Con la facciata della chiesa di San Francesco della Vigna, Palladio offre la sua prima risposta concreta al tema, dopo lo sfortunato impegno - sostanzialmente solo progettuale - di San Pietro di Castello. Proiettate su un unico piano la navata maggiore, coperta da un grande timpano, e le due laterali coperte da due semitimpani, il problema compositivo era costituito dal collegamento organico dei due sistemi e dal rapporto modulare dei due ordini, il maggiore chiamato a reggere il timpano principale e il minore i due semitimpani. La soluzione realizzata da Palladio \u00e8 brillante, anche se lo costringe a impostare entrambi gli ordini su uno stesso alto basamento: una difficolt\u00e0 che sar\u00e0 agevolmente superata nella facciata della basilica del Redentore, anteponendo una grande scalinata alla sezione centrale della facciata.\nLe enormi statue bronzee presenti nelle nicchie della facciata raffiguranti Mos\u00e8 (a sinistra) e San Paolo (a destra) furono invece eseguite da Tiziano Aspetti per volont\u00e0 testamentaria dello stesso Grimani.\nInterno.\nLa chiesa, con pianta a croce latina, presenta un'ampia navata centrale fiancheggiata da cinque cappelle per ogni lato che fungono secondo la nuova concezione classica da navate laterali; lo spazio delle navate, in principio scandito solo da pilastri isolati con funzione di sostegno per le arcate, \u00e8 suddiviso da setti murari che terminano nel muro d'ambito creando cos\u00ec degli spazi singolarmente conclusi. La superficie calpestabile delle singole cappelle, chiuse frontalmente da una balaustra marmorea, \u00e8 sopraelevata rispetto a quella della navata principale per mezzo di tre gradini che si prolungano anche lungo il transetto (formando cos\u00ec una figura a \"T\"). Esse divennero cappelle funerarie delle famiglie che avevano costituito un fondo per la sua costruzione.\nControfacciata.\nSulla controfacciata sono presenti a destra \"Madonna con Bambino\", rilievo bizantino policromo del XII secolo, mentre a sinistra \"I Santi Girolamo, Bernardino da Siena e Ludovico di Tolosa\", trittico di Antonio Vivarini, restaurato nel 1982.\nSulle acquasantiere sono presenti le statuette bronzee di \"San Giovanni Battista\" e di \"San Francesco\", firmate da Alessandro Vittoria.\nLa chiesa nel fondo termina con un profondo presbiterio a pianta perfettamente rettangolare suddiviso in due parti da un altare dietro al quale vi era il coro dei frati. Particolarit\u00e0 di questa parte della chiesa \u00e8 che tra il muro perimetrale e quello interno che definisce la larghezza del presbiterio sono presenti due corridoi laterali che terminano in due cappelle minori (quella di \"San Bonaventura\" e quella di \"San Diego\").\nNelle due pareti di fondo della testata del transetto si aprono gli ingressi laterali: a sinistra quello del convento, a destra quello pubblico, denominato \"porta di terra Santa\", che immette nel campo adiacente ricavato eliminando lo spazio dedicato all'orto.\nCappelle laterali.\nFurono ornate a spese della nobilt\u00e0 veneziana le cappelle laterali, che ospitano illustri sepolture: a destra vi sono la \"Bragadin\", la \"Badoer-Surian\", la \"Contarini\", la \"Malipiero-Badoer\", la \"Barbaro\" e la \"Morosini\" (o \"delle Sbarre\") mentre a sinistra la \"Grimani\", la \"Montefeltro\", la \"Basso-Sagredo\", la \"Dandolo\", la \"Giustinian \"della Salute\"\" e infine la \"Priuli\"\nLa Cappella Sagredo.\na sinistra dell'ingresso con la statua del Beato Gherardo Sagredo di Andrea Cominelli ed altre sculture di Antonio Gai.\nAll'interno della chiesa \u00e8 possibile ammirare la pala d'altare dei Dolfin e la \"Sacra conversazione\" di Giovanni Bellini.\nSu lato sinistro la sesta cappella, detta anche \"cappella Priuli\", \u00e8 dedicata a San Pasquale Baylon rappresentato in una statua lignea del 1691 dello scultore gardenese Marchi\u00f2 Molziner.\nSul lato destro la quarta cappella, detta \"Malipiero Badoer\", \u00e8 dedicata alla Resurrezione e l'altare ospita la pala \"Resurrezione di Cristo\" di Paolo Veronese (1560).\nLe misure cabalistiche della Chiesa di San Francesco della Vigna.\nFrancesco Zorzi fu un francescano incaricato dei lavori per l'edificazione della chiesa. Egli era un esperto di cabala e si fond\u00f2 sul numero 3, in quanto voleva che le proporzioni dell'edificio comprendessero, oltre che il simbolo della Trinit\u00e0, anche le consonanze musicali pitagoriche, affinch\u00e9 la chiesa \"riflettesse per intero l'armonia universale\", secondo i princ\u00ecpi dell'ermetismo. La chiesa doveva avere una lunghezza pari a 3 volte la larghezza: 27 (3x9) piedi di lunghezza per 9 (3x3) piedi di larghezza; le cappelle laterali dovevano essere larghe 3 piedi (piede veneziano, cm. 35,09) e la cappella dietro l'altare doveva misurare 6 piedi di larghezza per 9 di lunghezza. Il numero 3 ricorda le note fondamentali della tradizione musicale pitagorica (Do, Sol, Mi) che nella cabala musicale esprimevano lo Spirito Santo (Do - Corpo - lunghezza della navata), il Figlio (Mi - l'Anima - la larghezza delle cappelle laterali) ed infine il Padre (Sol - lo Spirito - l'altezza della cappella dietro il coro). Per Zorzi, inoltre, i rapporti delle dimensioni della chiesa dovevano corrispondere agli intervalli musicali: i rapporti dimensionali della chiesa 4/3 corrispondono per esempio alla Quarta, i rapporti 3/6 all'Ottava e i rapporti 6/9 alla Quinta."}
{"id": "537800", "revid": "729019", "url": "https://it.wikipedia.org/wiki?curid=537800", "title": "Frank Mentzer", "text": "\u00c8 stato musicista folk dal 1968 al 1975, esibendosi anche alla Casa Bianca durante l'amministrazione del Presidente degli Stati Uniti Richard Nixon. Ha presenziato alla pi\u00f9 grande asta mondiale di giochi da tavolo che si tiene alla convention Gen Con fin dal 1983, ed \u00e8 un esperto e grande collezionatore di giochi da tavolo di gruppo e giochi di ruolo.\nMentzer \u00e8 stato dipendente della Tactical Studies Rules (TSR) nelle prime fasi di vita della compagnia, dal 1980 al 1986. Nel 1981 ha fondato la Role-Playing Game Association (RPGA). Fra le mansioni svolte alla TSR c'\u00e8 quella di Consulente Creativo per il Presidente del Consiglio di Amministrazione, Gary Gygax.\nI suoi lavori sono stati tradotti in almeno undici lingue, e i suoi \"Boxed Set\" pubblicati tra il 1983 e il 1986 hanno venduto milioni di copie in tutto il mondo.\nAttualmente, J. Franklin Mentzer risiede a Minocqua, nel Wisconsin, dov'\u00e8 dirigente di un panificio chiamato \"The Baker's House\"; ha dichiarato che in realt\u00e0 \u00e8 sua moglie Debbie (nata Schaeve, di Rockford, Illinois) che fa la maggior parte del lavoro.\nPubblicazioni.\nAltre pubblicazioni.\nMentzer ha lasciato l'industria ludica dopo il crollo definitivo della NIPI di Gygax. Le sue pubblicazioni successive includono:"}
{"id": "537803", "revid": "124644957", "url": "https://it.wikipedia.org/wiki?curid=537803", "title": "Viaccess", "text": "La codifica Viaccess (detta anche V-Card o Viacard) \u00e8 un sistema di criptazione video/audio basato sull'uso di un modulo di accesso condizionato (in inglese \"Conditional Access Module\" o CAM) sviluppato da France T\u00e9l\u00e9com ed utilizzato dalle reti televisive via satellite europee, quali i canali RSI LA1 e RSI LA2 appartenenti alla societ\u00e0 SRG SSR, e la pay tv TPS.\nIl sistema di codifica Viaccess \u00e8 simile a quelli denominati Irdeto e SECA Mediaguard. Questi ultimi sono stati soppiantati dal Viaccess in quanto pi\u00f9 sicuro e meno facilmente penetrabile o copiabile dagli hacker, anche se neanche le vecchie versioni di questa codifica sono pi\u00f9 sicure. Questi ultimi, copiando i codici delle CAM, riescono a creare carte clonate.\nEsistono ulteriori miglioramenti del sistema Viaccess, come quello adottato dalla francese TPS e che fa uso di chiavi AES (Advanced Encryption Standard) che vengono periodicamente modificate attualmente con cadenza di ogni 12 minuti circa.\nLa pirateria e contromisure.\nIl Viaccess 1 \u00e8 stato piratato e completamente rimpiazzato da Viaccess 2, ma tuttora il sistema Viaccess soffre del fenomeno del card sharing che non \u00e8 stato ancora debellato. La nuova versione Viaccess 5, chiamata anche \"Viaccess 5 praha\" (Proactive Against Hacker Attacks), ha implementato una nuova tecnologia che bloccher\u00e0 tale pratica sfruttando un marriage scheda\\decoder per impedire che vengano decodificati gli ECM provenienti da altri decoder."}
{"id": "537813", "revid": "767487", "url": "https://it.wikipedia.org/wiki?curid=537813", "title": "6 Songs (Melvins)", "text": "6 Songs \u00e8 un album del gruppo musicale statunitense Melvins, pubblicato originariamente nel 1986 dalla casa discografica C/Z Records come primo lavoro della band.\nDell'album esistono 4 differenti versioni, che si distinguono sostanzialmente per il numero dei pezzi contenuti al loro interno, che coincidono con il titolo. La prima versione \u00e8 appunto \"6 Songs\" (1986, vinile), seguita da \"8 Songs\" (1990, vinile), \"10 Songs\" (1990, CD), \"26 Songs\" (2003, CD). I pezzi sono tratti da due sessioni diverse del 1986.\nLe tracce dalla numero 1 alla 10 fanno parte dei dischi del 1990 (8-10 Songs), le tracce dalla 11 alla 16 dal vinile originale del 1986. Le tracce dalla 17 alla 19 sono tratte dal singolo \"Outtakes From First 7 inch\" del 1986. Le tracce dalla 20 alla 24 sono tratte da registrazioni precedenti mai pubblicate. La traccia 25 (\"Ever Since My Accident\") \u00e8 tratta dalla compilation \"Kill Rock Stars\", mentre \"Hugh\" \u00e8 una demo mai pubblicata prima. Nella tracklist del CD figurano 26 pezzi, mentre in realt\u00e0 le tracce 25 e 26 sono unite in un'unica traccia, la 25."}
{"id": "537821", "revid": "2160415", "url": "https://it.wikipedia.org/wiki?curid=537821", "title": "George Tenet", "text": "Carriera.\nTenet fu nominato vicedirettore della CIA nel giugno del 1995.\n\u00c8 stato quindi capo della CIA dall'11 luglio 1997 all'11 luglio 2004, quando ha lasciato il posto a John E. McLaughlin. Ha rassegnato le dimissioni il 3 giugno 2004, ufficialmente per \"motivi personali\", diventando cos\u00ec uno dei direttori pi\u00f9 longevi. Tenet ha perci\u00f2 ricoperto questo ruolo sia durante il secondo ed ultimo mandato di Bill Clinton, sia durante il primo di George W. Bush.\nMolto prima degli attentati dell'11 settembre 2001 , in particolar modo quelli provenienti dal gruppo di Al Qaida (gestita da Osama bin Laden) e quelli provenienti dalla Corea del Nord e dall'Iran.\nVita privata.\nTenet \u00e8 sposato con Stephanie Glakas-Tenet, da cui ha avuto un figlio, John Michael."}
{"id": "537828", "revid": "767487", "url": "https://it.wikipedia.org/wiki?curid=537828", "title": "Pranzo alle otto", "text": "\"Pranzo alle otto (Dinner at Eight)\" \u00e8 un film del 1933 diretto da George Cukor. Il film si rivela una formidabile testimonianza dell'America degli anni della Grande depressione: prima che il pranzo inizi, trapelano una lunga serie di informazioni e notizie sulle condizioni dei ricchi e sulla disperazione dei poveri.\nTrama.\nUn pranzo mondano fa da sfondo a una serie di comportamenti e di rapporti che si intrecciano durante la serata. \nOliver Jordan e un armatore in crisi e malato. La moglie Millicent organizza un pranzo al quele gli ospiti principali sono due nobili inglesi che disdegnano la serata e questo fatto crea malumore nella padrona di casa: al loro posto, interverranno come rimpiazzo, due parenti poveri. Gli altri invitati sono Carlotta Vance, un'anziana attrice molto ricca e vecchia fiamma del marito; Larry Renault un attore alcolizato e ormai sulla via del tramonto che ha da poco iniziato una relazione con Paola figlia dei Jordan; Dan Packard, un capitano d'industria con la moglie Kitty; il medico di famiglia - amante di Kitty - e consorte.\nProduzione.\nIl film, tratto dall'omonima commedia teatrale di Edna Ferber e George S. Kaufman del 1932 andata in scena al Music Box Theatre per il Broadway theatre con Marguerite Churchill, Constance Collier e Conway Tearle arrivando a 232 recite, \u00e8 il primo che Cukor gira per la Metro-Goldwyn-Mayer.\nDistribuzione.\nDistribuito dalla Metro-Goldwyn-Mayer, il film venne presentato a New York il 23 agosto 1933 e a Hollywood il 29, uscendo poi nelle sale in dicembre.\nSi rivel\u00f2 un grande successo commerciale grazie anche al cast di attori straordinario e alla cosiddetta commedia sofisticata..\nIl film viene citato nel documentario \"\" del 1993.\nEdizione italiana.\nIl doppiaggio effettuato negli studi della Metro-Goldwyn-Mayer Italiana fu diretto da Franco Schirato.\nRiconoscimenti.\nNel 2000 l'American Film Institute l'ha inserito all'85\u00ba posto della classifica delle cento migliori commedie americane di tutti i tempi."}
{"id": "537831", "revid": "1272592", "url": "https://it.wikipedia.org/wiki?curid=537831", "title": "Hygrophorus karstenii", "text": "Hygrophorus karstenii Saccardo &amp; Cuboni, Syll. fung. (Abellini) 5: 401 (1887), \u00e8 un fungo basidiomicete.\nL\"'Hygrophorus karstenii\" \u00e8 il primo tra i funghi estivi del genere \"Hygrophorus\" ad apparire nei boschi di montagna. Si riconosce facilmente, all'interno del suo gruppo, per l'elegante e caratteristico contrasto cromatico tra le lamelle giallo-aranciate e il cappello biancastro.\nDescrizione della specie.\nCappello.\n2\u20138\u00a0cm, abbastanza carnoso, liscio, asciutto, di forma pi\u00f9 o meno convessa. Bianco, poi con sfumature o chiazze ocra.\nLamelle.\nDecorrenti, da giallo-ocra a color albicocca, spesse e rade, con brevi lamellule.\nGambo.\n3\u20137\u00a0cm x 6\u201312\u00a0mm, concolore al cappello, pieno, asciutto, attenuato verso il basso.\nCarne.\nBiancastra, tenera, piuttosto fragile, dolce.\nSpore.\nOvali, bianche volgenti al giallino, in massa, non amiloidi, 10-12 x 6-7\u00a0\u00b5m.\nHabitat.\nSotto conifera, in montagna, tra il mirtillo nero o il muschio, da fine luglio a ottobre. Non comune. Cresce in gruppi non numerosi.\nCommestibilit\u00e0.\nDiscreta.\nEtimologia.\nDal latino \"Karstenii\" = di Karsten, dal nome del micologo Gustav Karl Wilhelm Hermann Karsten."}
{"id": "537833", "revid": "73560", "url": "https://it.wikipedia.org/wiki?curid=537833", "title": "George J. Tenet", "text": ""}
{"id": "537835", "revid": "73560", "url": "https://it.wikipedia.org/wiki?curid=537835", "title": "George John Tenet", "text": ""}
{"id": "537836", "revid": "125246552", "url": "https://it.wikipedia.org/wiki?curid=537836", "title": "Bis (programma televisivo)", "text": "Bis \u00e8 stato un programma televisivo italiano a premi condotto da Mike Bongiorno, andato in onda su Canale 5, per nove stagioni, dal 5 ottobre 1981 al 29 giugno 1990. Si trattava di un gioco consistente nel risolvere un rebus nascosto dietro un tabellone. Il format era ripreso da \"Caccia al numero\", trasmissione che lo stesso Mike aveva condotto nel 1962. Il programma era curato da Fatma Ruffini e prodotto da Margherita Caligiuri. Il programma fu poi sostituito con \"Tris\".\nIl gioco si ispirava ad un format americano della NBC durato per decenni, il cui titolo originale era \"Concentration\", ed era andato in onda gi\u00e0 verso la fine degli anni cinquanta. Di questo format fu proposto un remake nel 1992 durante la trasmissione \"Ore 12\", condotta da Gerry Scotti, che per\u00f2 si rivel\u00f2 un flop televisivo.\nStoria e messa in onda.\n\"Bis\" esord\u00ec il 5 ottobre 1981 trasmessa alle ore 12:00 durante \"Buongiorno Italia\". Nella prima puntata furono concorrenti \"cavia\" del gioco Eleonora Brigliadori e il pupazzo Five. Fatta eccezione per l'ultima edizione, nello studio non c'era il pubblico, e la regia mandava in onda degli applausi pre-registrati. Il programma era registrato negli studi \"Telepro\" che si trovavano al piano -3 della sede \"San Paolo Editore\" di Via Giotto 36 a Milano. L'ultima edizione and\u00f2 invece in onda dagli studi Bravo Productions di Via Mambretti 9, sempre a Milano. Il programma era sempre andato in onda dal luned\u00ec al venerd\u00ec: solo dal 24 febbraio 1986 al 27 giugno 1987 era andato in onda dal luned\u00ec al sabato.\nNel 1982, per 13 settimane, tutti i sabati alle ore 20:00, andavano in onda anche delle puntate speciali di \"Bis\", che venivano chiamate \"Superbis\". Al gioco partecipavano i personaggi dello spettacolo, dello sport e della canzone italiana, e i premi erano devoluti in opere di beneficenza. Nel 1987 si festeggi\u00f2 la puntata numero 1000 con concorrenti speciali quali Enrico Beruschi e Margherita Fumero. Domenica 25 dicembre 1988, si festeggi\u00f2 il Natale nella trasmissione facendo concorrere dei bambini con premi in giocattoli e beneficenza.\nCampioni.\nIn 9 stagioni si sono avvicendati molti campioni, alcuni dei quali, molto longevi e rimasti in carica per diverse settimane se non addirittura per mesi, dimostrarono una incredibile abilit\u00e0 nel risolvere rebus talvolta davvero difficilissimi.\nAl termine dell'ultima stagione furono riconvocati i dodici concorrenti che avevano vinto i montepremi pi\u00f9 alti (dai 50 milioni a oltre 100 milioni di lire). Furono disputate svariate partite a vincita diretta, facendo scontrare i dodici campioni in questo modo: il sesto in ordine di vincita contro il settimo in ordine di vincita, il quinto in ordine di vincita contro l'ottavo, il quarto contro il nono, il terzo contro il decimo, il secondo contro l'undicesimo e il primo contro il dodicesimo. Al termine di questa prima parte, i sei concorrenti che superarono il turno, tornarono a scontrarsi in tre manche progressive di semifinale, al termine delle quali, vennero definiti i quattro finalisti (con un ripescaggio a favore del semifinalista non vincitore che aveva, per\u00f2, cumulato pi\u00f9 premi). Dai quattro finalisti, con ulteriori manche, vennero definiti il primo, il secondo, il terzo e il quarto classificato.\nAd aggiudicarsi il titolo di supercampionessa fu Maria Cristina Zanni di Savona seguita, al secondo posto, da Salvatore Borriello di Napoli, al terzo posto si classific\u00f2 Isaia Spinelli di Milano e, infine, al quarto, Cinzia Nasso di Genova . Una curiosit\u00e0 riguarda il conduttore televisivo Roberto Giacobbo che ha vinto parecchie puntate (con i premi, 14 milioni di lire in buoni spesa, compr\u00f2 una motocicletta).\nCast della trasmissione.\nLa regia della prima edizione era di Mario Bianchi, pi\u00f9 tardi sostituito da Annarosa Gavazzi. L'autore della trasmissione, Ludovico Peregrini, veniva interpellato tutte le volte che per ogni casella del tabellone appariva qualche oggetto con il premio fornendo informazioni su di esso. Dal 17 ottobre 1983 al 29 giugno 1990, entr\u00f2 a far parte del cast Nino Longo col suo compito di premere i tasti della pulsantiera elettronica della parte superiore dei 2 tabelloni dei premi col quale facevano apparire i premi vinti dai concorrenti (dal 1983 al 1990), pur rimanendo anche saltuariamente come seconda voce, mentre Peregrini dal 5 ottobre 1981 al 29 giugno 1990 premeva i tasti della pulsantiera della parte inferiore che facevano apparire i 36 numeri, gli oggetti con relativi valori dei premi e le immagini del Rebus. Scenografa della trasmissione \u00e8 stata Graziella Evangelista, l'assistente di studio fu Gianni Fortunato, mentre il consulente dei rebus era Gianni Corvi (sotto lo pseudonimo di \"Giaco\"). La disegnatrice dei Rebus dall'11 gennaio 1988 al 29 giugno 1990 era Lina Buffolente, mentre nelle edizioni precedenti (dal 5 ottobre 1981 al 27 giugno 1987) il disegnatore dei Rebus era un certo \"Gallico\". Accanto a Mike Bongiorno si sono susseguite come vallette Fabrizia Carminati (5 ottobre 1981-27 maggio 1983), Fiorella Pierobon (17 ottobre 1983-1\u00ba giugno 1984) e infine Susanna Messaggio (8 ottobre 1984-29 giugno 1990). Nel 1985, prese parte anche Illy Reale che si occup\u00f2 delle telefonate nel corso delle sponsorizzazioni.\nRegolamento.\nDue concorrenti, dovevano chiamare a turno due numeri da un tabellone composto di 36 caselle, sotto il quale si nascondevano dei premi. Se sotto la coppia di numeri scelti compariva lo stesso premio, il concorrente lo vinceva e poteva proseguire il proprio turno ed inoltre sul tabellone appariva, dove prima c'erano le caselle relative ai numeri scelti, un pezzo del disegno che componeva il rebus; in caso contrario la mano passava all'avversario e le caselle tornavano coperte dai numeri iniziali. Man mano che il gioco proseguiva si scopriva il disegno del rebus e, a richiesta del concorrente, si aveva del tempo per risolvere il rebus. La partita veniva vinta da chi risolveva il rebus prima che il tabellone si scoprisse totalmente. In caso contrario, a turno, si dava un'ultima possibilit\u00e0 per rispondere esattamente e, in caso di esito negativo, la partita terminava in pari.\nOltre ai premi sotto ai numeri c'erano altre opzioni:\nAlcuni anni dopo, nella parte superiore del tabellone fu installato un display a palette. Tale dispositivo dava il diagramma numerato della definizione del rebus nascosto (ad esempio: REBUS FRASE 7,2,3). I rebus presentati erano ideati dall'enigmista \"Giaco\" e illustrati dal 1987 al 1990 dalla disegnatrice Lina Buffolente.\nPer diventare o confermarsi campione occorreva partecipare a due partite e vincerle o in alternativa vincerne una e pareggiare l'altra; in caso in cui venivano vinte una ciascuna dai concorrenti, si doveva fare una terza partita e uno dei concorrenti doveva vincerla; nel caso in cui la terza partita finiva in pareggio entrambi erano eliminati. In ogni caso i concorrenti erano eliminati se pareggiavano le prime due. Chi aveva vinto una delle \"manches\", oltre ai premi vinti vinceva un milione di lire di premio partita per la risoluzione del rebus. Nell'ultima stagione venne cambiato il regolamento della partita non vinta da nessuno: i concorrenti avevano in dotazione sul loro baracchino una pulsantiera e chi si prenotava per primo nel risolvere la soluzione del Rebus a tabellone intero, guadagnava un punto ma non vinceva il milione di premio partita.\nNell'ultima edizione fu cambiato il meccanismo del gioco: le caselle Jolly e \"Prendi un premio\" erano passate da due a quattro. Tutte le volte che usciva la casella Jolly, abbinata a un qualsiasi premio, escluse il \"Cedi un Premio\" e \"Prendi un Premio\", si scopriva anche un'altra casella che avrebbe dovuto fare coppia con l'altra, e si scoprivano altri pezzetti di rebus, per accelerare la partita. Fu modificato il meccanismo anche per chi abbinava i numeri al \"Prendi un premio\".\nDal 1981 al 1987, quando un concorrente trovava la casella del Jolly, veniva dato in regalo il pupazzo Five e la scatola gioco di \"Bis\". Quanto al premio partita di un milione, al termine della gara il concorrente vincitore doveva prendere una decisione che avrebbe successivamente interessato la potenziale vincita. Si doveva scegliere una delle tre buste con raffigurato il Jolly della trasmissione: col segno \"-\", il premio partita non veniva assegnato; col segno \"+\" il montepremi aumentava di 1.000.000; se invece usciva il segno \"=\", il montepremi non subiva variazioni. Dalle edizioni 1985 - 1986 fino al 1989 - 1990 entrambi i concorrenti (compresi i campioni di puntata) giocarono a vari giochi sponsor della trasmissione per aumentare il loro bottino che serviva per la partita di rivincita al Rebus."}
{"id": "537837", "revid": "73560", "url": "https://it.wikipedia.org/wiki?curid=537837", "title": "Codifica Viaccess", "text": ""}
{"id": "537838", "revid": "287204", "url": "https://it.wikipedia.org/wiki?curid=537838", "title": "Antonio Miglietta", "text": "Biografia.\nHa iniziato a lavorare in radio a Radio Monte Carlo nel 1978, dove ha realizzato e condotto programmi fino al 1990 come \"VIP di RadioMonteCarlo\", \"RMC Cinema\", \"Sabato e Domenica con...\" .\nNel 1982 ha iniziato una lunga e proficua collaborazione con Corrado, in molti programmi ideati per Canale 5 dallo storico presentatore, come \"Ciao gente\", \"Buona Domenica\", \"La corrida\", \"Il pranzo \u00e8 servito\", \"La cena \u00e8 servita\", \"S\u00ec o no?\".\nHa in seguito lavorato a Mediaset come autore televisivo di vari programmi, ad esempio \"Il buon paese\" (di cui era anche inviato), \"Buongiorno Italia\", \"Complotto di famiglia\", \"Scherzi a parte\",\"Una goccia nel mare\", \"Archimede\", lavorando anche per LA7 per il quiz \"Il labirinto\".\nIn Rai ha firmato cinque edizioni de \"I raccomandati\" e \"Sogni\" con Raffaella Carr\u00e0, oltre a sette edizioni di \"Domenica in\", una con Mara Venier, cinque con Pippo Baudo e una con Lorella Cuccarini.\nSempre per Baudo ha curato due edizioni de \"Il viaggio\", in onda su Rai 3. Dal 2014 \u00e8 stato uno degli autori de \"L'eredit\u00e0\" su Rai 1, programma condotto da Carlo Conti in alternanza con Fabrizio Frizzi.\n\u00c8 tra gli autori de La Corrida-Dilettanti allo sbaraglio 2018 in onda su Rai 1."}
{"id": "537840", "revid": "1543377", "url": "https://it.wikipedia.org/wiki?curid=537840", "title": "720p", "text": "Il termine 720p identifica una serie di standard video relativi alla TV digitale ad alta definizione (HDTV).\nI sistemi a 720p e 1080i sono da molto in uso e gli apparecchi atti a riceverlo (TV a tecnologia OLED, LCD e plasma certificati \"HD ready\", sono in commercio) mentre si \u00e8 ormai diffuso su larga scala il formato 1080p.\nLa tecnologia a 720p richiede un minor dispendio economico in termini di acquisizione e riproduzione dell'immagine, pertanto risulta di minor costo rispetto a quelli a 1080i e 1080p.\nSpecifiche tecniche.\nLa \"p\" presente nella sigla 720p e 1080p indica la tecnica progressiva con cui viene riprodotta (\"ridisegnata\") l'immagine sullo schermo 60 volte al secondo, mentre la \"i\" (della sigla 1080i) indica la tecnica interlacciata, ossia la riproduzione di mezza immagine 60 volte al secondo (si alternano le righe dispari a quelle pari). \nLa tecnologia progressiva offre una percezione migliore del movimento rispetto a quella interlacciata, specialmente nelle riprese veloci, per\u00f2 una risoluzione di 720 linee \u00e8 2,25 (1,5x1,5) volte inferiore a quella a 1080.\nVa sottolineato che, nonostante il termine sia spesso incontrato nella letteratura tecnica, non esiste alcuna versione interlacciata del formato a 720 linee. L'ipotetico formato 720i non \u00e8 implementato, n\u00e9 \u00e8 previsto da alcuno standard.\nIl 720p prevede un rapporto d'aspetto di 16:9, come tutti i formati per l'alta definizione, e una risoluzione di 1280\u00d7720 pixel. La cadenza di ripresa pu\u00f2 essere sia implicita sia espressa in hertz dopo la \"p\", sono comuni frequenza di 24, 25, 29.97, 30, 50 e 60\u00a0Hz. Come regola generale, i paesi tradizionalmente legati alle trasmissioni PAL e S\u00c9CAM usano le cadenze 25p e 50p, mentre quelli legati allo standard NTSC usano il 24p (per i film) e il 60p, formato questo che prevede la pi\u00f9 alta cadenza di ripresa possibile per lo standard ATSC. Sia l'ATSC che il DVB sono in grado di veicolare tutti gli standard previsti.\nCompatibilit\u00e0.\nIl 720p \u00e8 direttamente compatibile con i moderni schermi al plasma, LCD e OLED, che sono per loro natura progressivi e che devono rimuovere dall'interallacciamento i segnali in 1080i. Per contro, i segnali 720 devono essere convertiti per essere visualizzati su monitor a tubo catodico, solitamente interlacciati. In ogni caso, i monitor CRT asserviti ai computer sono in grado di visualizzare segnali 1280x720 progressivi, a 60\u00a0Hz. Nel caso dei monitor 4:3 la risoluzione ottimale \u00e8 1280x960 e alcuni monitor col tubo Trinitron sono in grado di arrivare al refresh di 85\u00a0Hz.\nDi fatto la tecnologia a 720p viene oggi usata come sistema a basso costo nella fruizione di contenuti multimediali su PC e in alternativa ai formati MiniDV e DVCPro50. Sempre in questo ambito, oggi, a patto di una spesa superiore, si pu\u00f2 usufruire della tecnologia 1080i oppure 1080p.\nIl sistema 720p risulta pertanto un \"compromesso\" temporaneo tra la qualit\u00e0 della televisione attuale e quella della TV ad Alta Definizione di tipo 1080i, fino al largo uso della 1080p."}
{"id": "537841", "revid": "344503", "url": "https://it.wikipedia.org/wiki?curid=537841", "title": "Demolition Man", "text": "Demolition Man \u00e8 un film del 1993 diretto da Marco Brambilla.\nIl film, con protagonisti Sylvester Stallone, Wesley Snipes e Sandra Bullock, racconta la storia di due uomini: un malvagio signore del crimine e un poliziotto senza scrupoli. Messi in criopreservazione nel 1996, sono riportati in vita nell'anno 2032 per ritrovarsi in una societ\u00e0 pacifica totalmente stravolta. Alcuni aspetti della trama richiamano il romanzo distopico di Aldous Huxley, \"Il mondo nuovo\" (1932).\nTrama.\nLos Angeles, 1996: John Spartan, sergente della LAPD, soprannominato \"Demolition Man\" per via dei metodi poco ortodossi, riesce finalmente a catturare il folle e spietato criminale Simon Phoenix, a cui dava la caccia da un paio d'anni. Durante l'operazione per\u00f2, a causa dell'esplosione di un vecchio palazzo dismesso dove Phoenix si nasconde, restano coinvolti anche 30 civili, passeggeri di un autobus, che il criminale aveva preso in ostaggio. In via preventiva, entrambi vengono condannati a \"congelamento correttivo\" in un crio-penitenziario.\nTrentasei anni dopo, il 3 agosto 2032, durante l'udienza per il suo rilascio, Phoenix riesce a liberarsi e fuggire, uccidendo due guardie, il direttore del carcere e un medico cui sottrae l'auto. La polizia interviene ma si ritrova impreparata a far fronte alla violenza del criminale: la societ\u00e0 ha infatti subito enormi cambiamenti, Los Angeles ha inglobato le citt\u00e0 vicine di San Diego e Santa Barbara diventando San Angeles e ora tutti i cittadini sono educati e tranquilli. I peggiori crimini sono violare il coprifuoco e dire parolacce; la violenza \u00e8 sparita, tanto che l'allarme \"187 Morte-Delitto-Omicidio\" non scatta pi\u00f9 da diversi anni. Di fronte al precipitare della situazione, il tenente Lenina Huxley, la quale \u00e8 a conoscenza delle gesta di John Spartan nel XX secolo, assieme all'agente veterano Zach Lamb, ne propone lo scongelamento anticipato, ritenendolo nuovamente l'unica persona in grado di fermare Phoenix. Spartan viene quindi decongelato e informato dei fatti.\nIntuendo che la prima cosa che un soggetto come Phoenix possa fare \u00e8 procurarsi delle armi da fuoco, Spartan, assieme a Lenina e ad Alfredo Garcia, un suo collega, si recano in un museo dedicato alla vita del XX secolo, unico luogo in cui si trovano pistole e simili. Durante l'operazione, dove il criminale riesce a fuggire, Spartan \"salva la vita\" al dottor Raymond Cocteau, governatore di San Angeles, il quale lo ringrazia invitandolo a cena la sera stessa.\nSuccessivamente Phoenix, colpito dal fatto di sentire continuamente la voce di Cocteau nella sua testa, si reca a casa sua per chiederne il significato. Il governatore gli risponde che, durante l'ibernazione, \u00e8 stato rieducato allo scopo di uccidere Edgar Friendly, un ribelle che sta a capo di un gruppo formato da diverse centinaia di persone che si rifiutano di vivere secondo lo standard di vita imposto da lui stesso e che vivono nelle gallerie e nelle fogne cittadine. Phoenix, costretto quindi a obbedire agli ordini, impone a Cocteau di scongelare altri detenuti ibernati nello stesso crio-penitenziario dov'era stato rinchiuso lui, allo scopo di avere man forte durante l'operazione.\nNel frattempo Spartan, accedendo al programma rieducativo di Phoenix, capisce la tresca di Cocteau e si reca sul luogo di lavoro del governatore assieme a Lenina per accusarlo apertamente. Cocteau allora, nel tentativo di salvarsi la faccia, ordina al tenente di riportarlo nel crio-penitenziario per dare via all'operazione di ricongelamento. La donna per\u00f2 disubbidisce agli ordini dategli e accetta, assieme al collega Garcia, di seguire invece Spartan nel sottosuolo, essendo questo anche l'unico luogo dove un criminale come Phoenix pu\u00f2 nascondersi senza dare nell'occhio. Durante le loro ricerche per\u00f2, i tre s'imbattono in Edgar Friendly e la sua gente. Dopo un momento d'iniziale tensione fra il gruppo, John si dimostra amichevole nei confronti di Friendly, esponendogli la sua contrariet\u00e0 agli ideali di Cocteau. Dopo avergli suggerito di prendere tutti i suoi affiliati e risalire in superficie per cambiare la societ\u00e0, lo informa che Phoenix lo sta cercando per ucciderlo su ordine di Cocteau. Poco dopo difatti, il criminale, spalleggiato dagli altri uomini dei quali aveva chiesto lo scongelamento, arriva sul posto. Ne nasce una sparatoria, durante la quale Phoenix riesce nuovamente a fuggire, risalendo la superficie e rubando l'auto di pattuglia di Lenina per allontanarsi. Inseguito da Spartan e dalla stessa Lenina, quando finalmente il poliziotto riesce a raggiungerlo saltando sull'auto della donna, Phoenix gli confida di essere stato lui stesso, trentasei anni prima, a uccidere i 30 ostaggi dell'autobus prima della sua cattura. Irato da quelle frasi, che gli fanno capire di avere infine pagato per un fatto non commesso, John getta Phoenix in mezzo alla strada.\nSuccessivamente, il criminale, non sopportando pi\u00f9 la presenza di Spartan e vedendo che Cocteau non fa nulla per toglierglielo di torno, si ribella al suo liberatore, facendolo uccidere da uno dei suoi spalleggiatori, dal momento che il governatore lo aveva rieducato in modo da impedirgli di fargli del male. Progetta poi di scongelare tutti i peggiori detenuti del crio-penitenziario, in modo da ottenere un esercito con cui conquistare la citt\u00e0. Nel frattempo, visti i disordini creati, il capo della polizia George Earle cerca di far arrestare Spartan, ma durante lo scontro verbale fra i due, gli agenti vengono raggiunti dai ribelli capeggiati da Friendly, dal momento che quest'ultimo ha infine deciso di seguire il consiglio di Spartan e di uscire allo scoperto. Gli uomini prestano a John le loro armi in modo da non farlo andare a mani nude ad affrontare Phoenix per l'ultima volta.\nVenuto a sapere delle intenzioni del criminale, Spartan si reca quindi nel crio-penitenziario, dove ingaggia una lotta senza esclusione di colpi con il nemico di sempre e alla fine riesce a ucciderlo. Il successivo incontro fra i ribelli e i comuni cittadini segna la fine di quel mondo eccessivamente pulito, permettendo la nascita di un nuovo modo di vivere, n\u00e9 anarchico come quello dei primi n\u00e9 restrittivo e controllato come quello dei secondi.\nProduzione.\nLe riprese vennero realizzate soprattutto in California; si possono ricordare alcune localit\u00e0 come: San Diego, Thousand Oaks, Pasadena, Los Angeles, Irvine, El Segundo, Downtown, West Hollywood, Burbank e Westlake Village. Parte delle scene vennero anche realizzate a Louisville, Kentucky. La General Motors forn\u00ec al team di produzione 18 modelli su misura per i veicoli civili e le pattuglie della SAPD presenti nel film.\nI ruoli dei protagonisti erano stati originariamente proposti a Jean-Claude Van Damme e Steven Seagal, ma entrambi declinarono l'offerta.\nIl tenente Lenina Huxley, interpretato da Sandra Bullock, \u00e8 un omaggio esplicito al romanzo \"Il mondo nuovo\", in quanto porta il nome di Lenina Crowne (una delle protagoniste) e il cognome di Aldous Huxley (l'autore).\nNella versione originale del film si dice che Taco Bell nel futuro \u00e8 \"l'unica catena sopravvissuta alla guerra dei ristoranti\". Poich\u00e9 Taco Bell detiene una popolarit\u00e0 limitata al di fuori degli Stati Uniti, la versione europea del film la sostituisce con Pizza Hut, con dialoghi ridoppiati e loghi modificati in fase di post-produzione.\nIl futuro in cui \u00e8 ambientato il film menziona Arnold Schwarzenegger come ex-Presidente degli Stati Uniti d'America. Paradossalmente, dieci anni dopo l'uscita del film, Schwarzenegger si candider\u00e0 realmente in politica per le Elezioni governatoriali in California del 2003, che lo decreteranno Governatore della California dal 2003 al 2011.\nColonna sonora.\nIl brano principale del film (udibile nei titoli di coda) \u00e8 una nuova versione della canzone omonima originariamente registrata da Grace Jones e scritta nel 1981 da Sting durante la sua militanza nei The Police. La canzone \u00e8 stata ripresa da Sting in occasione dell'uscita del film, in un EP intitolato \"Demolition Man\" nel 1993.\nLa musica orchestrale \u00e8 stata composta da Elliot Goldenthal ed \u00e8 stata pubblicata il 23 novembre 1993 da \"Var\u00e8se Sarabande\" in un'edizione costituita da 16 tracce (30 minuti di musica).\nAccoglienza.\nCritica.\nIl film ha ricevuto critiche generalmente buone. Sul sito Rotten Tomatoes registra il 61% delle recensioni professionali positive, definendolo \"uno sparatutto di fantascienza migliore della media con un sottofondo satirico\". Su IMDb ha una valutazione positiva di 6,6/10. Su Metacritic ha invece un punteggio di 34 su 100 basato su 9 recensioni.\nKenneth Turan del \"Los Angeles Times\" scrisse che il film non riusciva a dare agli appassionati l'azione che desideravano, sostituendola invece con commenti satirici fuori luogo. Vincent Canby del \"The New York Times\" lo defin\u00ec \"un importante artefatto del nostro tempo o, almeno, di questa settimana\". Richard Schickel del \"Time\" scrisse che \"alcune satire sociali pungenti rischiano di venire messe in ombra da esplosioni eccessive e casting incurante\".\nIncassi.\nIl film ha esordito al primo posto del botteghino statunitense, incassando durante la prima settimana nei cinema. Ha concluso la sua corsa al botteghino con un ricavato totale di negli Stati Uniti e in tutto il mondo.\nNel 2017 Sylvester Stallone ha querelato Warner Bros. Pictures per avere a suo dire falsificato in passato gli incassi in modo da frodarlo, non rispettando gli obblighi contrattuali che prevedevano un 15% a favore di Stallone in caso di raggiungimento di 125 milioni di dollari al botteghino.\nVideogiochi.\nLa Virgin Interactive pubblic\u00f2 due videogiochi per console tratti con licenza ufficiale dal film:\nSequel.\nIl 3 maggio 2020, durante un video sul suo profilo instagram, Sylvester Stallone ha annunciato che la Warner Bros. era al lavoro sul sequel del film."}
{"id": "537844", "revid": "601933", "url": "https://it.wikipedia.org/wiki?curid=537844", "title": "L'eterno marito", "text": "L'eterno marito (in russo: \u0412\u0435\u0447\u043d\u044b\u0439 \u043c\u0443\u0436, \"Ve\u010dnyj mu\u017e\") \u00e8 un romanzo breve dello scrittore russo F\u00ebdor Dostoevskij. Fu pubblicato per la prima volta in due puntate sulla rivista \"Zarja\" (\"Aurora\") nei volumi I e II nel 1870.\nLe tematiche.\nI protagonisti sono degli uomini qualunque, opposti ma allo stesso tempo simili tra loro, due maschere che riflettono il sottosuolo del quotidiano, tema tipico di Dostoevskij.\nLo sfondo \u00e8 evidentemente satirico, e cerca di far apparire l'uomo come un incapace succube della donna. Difatti dai personaggi maschili si potrebbero estrarre vilt\u00e0, impersonalit\u00e0 e incoerenza, debolezze per le quali l'uomo, secondo la teoria dell'autore, ha bisogno di un eterno supporto femminile. Il libro \u00e8 stato apprezzato dal pubblico anche per la forma quasi poliziesca ed a volte comica sottolineata dell'autore nella stupidit\u00e0 dei personaggi maschili e la furbizia - malvagit\u00e0 di quelli femminili.\n\u00c8 importante anche l'elemento onirico, con i due sogni di Velcianov all'inizio e alla fine, quando rischia (o forse vuole?) di venire ucciso. I sogni, l'ipocondria (fingersi malato) e l'ebbrezza sono tutte alterazioni prodotte dalla noia dell'ordinariet\u00e0.\nL'analisi di Ren\u00e9 Girard.\nNel saggio \"Menzogna romantica e verit\u00e0 romanzesca\" (1961) dell'antropologo francese Ren\u00e9 Girard, il romanzo \u00e8 utilizzato come esempio molto importante per la teoria della mediazione interna. Questa teoria, basata sul desiderio mimetico, raggiunge il suo climax nell'opera letteraria in generale di Dostoevskij, ritenuto da Girard lo scrittore romanzesco per eccellenza. Dostoevskij infatti rappresenta il male metafisico assoluto, in cui tutti i personaggi sono perdenti e non \u00e8 pi\u00f9 necessario il ruolo dell'oggetto del desiderio nel triangolo delle relazioni mimetiche.\nIn questo caso tra marito (soggetto) e amante (modello o mediatore) non c'\u00e8 di mezzo una moglie (oggetto), dato che \u00e8 gi\u00e0 morta. Le figure dei due protagonisti Velcianov e Pavlovic, sono costantemente attratte l'una dall'altra e in rapporti reciproci ambigui. Velcianov si sente in dovere di prendersi cura dell'amico spesso trascurato e ubriaco, come di sua figlia Liza, ma allo stesso tempo vorrebbe allontanarsi da lui e lasciarlo al suo destino. Pavlovic sente il bisogno della presenza di Velcianov, coinvolgendolo persino nella visita alla famiglia Zakhlebinin dove cerca una nuova moglie. Verso la fine egli lo cura quando \u00e8 a letto ma poche ore dopo tenta di ucciderlo con un rasoio.\nTrama.\nLa storia si svolge a San Pietroburgo. Il protagonista \u00e8 Vel'caninov, ordinario uomo ai margini dell'alta societ\u00e0 russa che svolge affari legali ed \u00e8 ipocondriaco. Un giorno, dopo qualche tempo che aveva l'impressione di essere seguito, viene visitato da Pavel Pavlovic. Egli \u00e8 un suo antico conoscente: infatti diversi anni prima nella citt\u00e0 di T., Vel'caninov fu l'amante di sua moglie Natalia. Pavlovic si presenta subito come un personaggio bizzarro, spesso in preda all'ubriachezza. Egli recita la parte dell'\"eterno marito\", sempre bisognoso di una donna al suo fianco.\nPavlovic, con la scusa di essere venuto ad annunciare la morte di Natalia, fa conoscere a Velcianov l'esistenza di Liza, figlia illegittima di quest'ultimo. Liza viene affidata a Velcianov (una specie di \"ricatto\" morale), ma dopo pochi giorni, dato che \u00e8 gi\u00e0 malata, morir\u00e0 anche lei. Nel corso del racconto i due antagonisti si incontrano varie volte, quasi a volersi sfidare a vicenda. Pavlovic vuole cercare una nuova moglie, coinvolgendo Velcianov ad una vista alla ricca famiglia Zakhlebinin ma fallir\u00e0 nell'impresa. Alla fine tenta pure di uccidere nel sonno il rivale, prima di andarsene definitivamente.\nIl finale, insolitamente a struttura circolare, ha luogo due anni dopo i fatti narrati. Velcianov sembra tornato in forma e i suoi affari vanno bene. Egli incontra casualmente Pavlovic ad una stazione ferroviaria: ha una nuova giovane moglie che lo invita a venire a trovarli. La storia pu\u00f2 ripetersi ma Velcianov non li seguir\u00e0.\nEdizioni italiane.\nIl romanzo \u00e8 stato tradotto in italiano da Corrado Alvaro, Augusta Osimo, Decio Cinti (dal francese), Amilcare Locatelli, Vittoria De Gavardo, Alfredo Polledro, Giacinta De Dominicis Jorio, Silvio Polledro, Clara Co\u00efsson, Licia Brustolin e Anna Maria Capponi Glouchtchenko."}
{"id": "537846", "revid": "110157", "url": "https://it.wikipedia.org/wiki?curid=537846", "title": "Ernesto Maria Pasquali", "text": "Fu attivo a Torino dal 1908 al 1919.\nBiografia.\nProveniente da una famiglia borghese piacentina, dopo la prematura morte della madre viene trasferito dal padre medico Vittorio in un collegio aostano. Trasferitosi a Torino intorno al 1896 presso lo zio deputato e filantropo, l'omonimo Ernesto Pasquali, frequenta l'istituto per ragionieri e negli stessi anni si appassiona alla scrittura e al teatro. \nInizia una breve carriera giornalistica in vari giornali torinesi e piacentini, tra cui la \"Gazzetta del Popolo\". Si distingue per lo stile brillante, ironico, attento con cui descrive i vari aspetti della vita (soprattutto culturale e sociale) torinese. \nTenta anche la carriera di commediografo teatrale con alterni risultati (tra le sue rappresentazioni \"Il Porcellino d'Oro\" del 1904 con Tina Di Lorenzo, \"La Regina Fatale\", del 1905, \"Alba Italica\" e \"L'amico Giacomo\" sempre del 1905), finch\u00e9 riesce ad essere assunto come soggettista prima, e regista poi, all\"'Ambrosio Film\", una major cinematografica torinese dell'epoca. \nForse i contrasti caratteriali con Ambrosio, o la sua voglia di indipendenza, lo allontanano dalla casa di produzione, e dopo un breve passaggio all\"'Aquila Film\", decide di tentare la sorte in proprio come produttore. Pochi mesi dopo il matrimonio nel 1908 con Bianca Sapelli, figlia del noto costumista e scenografo Luigi (detto Caramba), fonda la \"Pasquali e Tempo\" con la partecipazione del farmacista Giuseppe Tempo, per poi trasformarla un anno dopo circa, forte dei primi successi, nella \"Pasquali &amp; C\", pi\u00f9 nota come \"Pasquali Film\". \nSe inizialmente alterna la regia alla produzione, dopo i primi mesi si dedica esclusivamente alla produzione, ma non solo. I numerosi rapporti con le istituzioni da lui intessuti si concretizzano nel 1911 con l'elezione a presidente dell'UIC, l'Unione Italiana Cinematografisti, la prima forma di corporativismo a pi\u00f9 livelli (produzione, distribuzione, esercizio), dando grande contributo alla legiferazione cinematografica (tra cui l'istituzione di una censura unica centralizzata che facilitava l'accettazione e la messa in commercio dei film evitando che questi potessero scontrarsi con il potere dei prefetti locali). \nDopo i primi anni di forte crescita (ricordiamo la serie comica di Polidor interpretata da Ferdinand Guillaume, e la serie gialla di Raffles), inizia un lento declino disseminato di momenti negativi. \u00c8 il 1914 e la guerra scoppia in Europa costringendo inizialmente le case di produzione a chiudere i battenti per mancanza di tecnici, attori e pellicola vergine. La produzione di Pasquali cala, mentre la guerra confonde gli investitori nonch\u00e9 i gusti del pubblico, che per la prima volta si trovano di fronte alla massiccia presenza dei film americani. Nel 1915 realizza il primo teatro di posa per luce artificiale d'Europa, ma non basta. \nI suoi azionisti gli cedono le proprie azioni nel corso del 1916, contemporaneamente alla sua scoperta di avere una grave forma di ipertiroidismo. Rimasto solo al timone della sua azienda, e abbandonato dai suoi attori pi\u00f9 famosi, nella ricerca di sostituirli si imbatte in una giovane e sconosciuta attrice polacca, da lui subito assunta e ribattezzata con il nome d'arte Diana Karenne. Solo per lei torna dietro la macchina da presa e la dirige in quelli che saranno (oltre che gli unici film girati assieme) le sue ultime regie. La vita professionale di Pasquali a quanto pare si fuse con quella sentimentale: voci circolanti nell'ambiente li videro vicini fino alla morte di lui. \nDopo tre anni di lotte contro la malattia, Ernesto Pasquali muore a soli 36 anni nella sua casa torinese. I trafiletti dei giornali lo davano ancora al lavoro sul suo ultimo soggetto a pochi mesi dalla morte. La sua scomparsa decret\u00f2 la fine anche della sua ditta, ormai sempre pi\u00f9 improduttiva. \nDocumenti inediti rinvenuti recentemente dall'autore di uno studio approfondito sulla sua figura rivelano un intellettuale creativo, imprevedibile, a volte austero, altre profondamente ironico, ma conscio del linguaggio del cinema, della scrittura, e realizzatore nel suo piccolo di grandi e piccole battaglie all'insegna dell'evoluzione del cinema.\nNel 2010 entra in produzione un film ispirato alla sua vita, Il vento fra le mura, diretto da Paolo d'Amato ed interpretato da Gianluca Testa."}
{"id": "537862", "revid": "119862595", "url": "https://it.wikipedia.org/wiki?curid=537862", "title": "Word clock", "text": "WordClock \u00e8 un segnale di sincronia utilizzato nel campo audio professionale per sincronizzare fra loro gli oscillatori interni dei vari dispositivi audio digitali utilizzati (p. es., registratori a nastro o lettori CD).\n\u00c8 sempre possibile registrare senza l'ausilio di un generatore di clock (impiegando, quindi, gli oscillatori interni delle varie schede audio), ma ci\u00f2 compromette la qualit\u00e0 della registrazione, causando disturbi che spaziano dall'effetto Flanger (nel caso cui due schede audio separate registrino lo stesso strumento) a una perdita di sincronizzazione nel caso di connessioni digitali (per esempio, una scheda ADAT che trasmette fuori sincronia causa disturbi paragonabili a un cd difettoso).\nIl WordClock consiste in un'onda quadra che ha frequenza pari alla frequenza di campionamento della periferica che abbia funzione di \"master\" (frequenza che nell'audio professionale \u00e8 di minimo 44,1 kHz, fino ai pi\u00f9 fedeli sistemi a 192 kHz); tutte le altre periferiche \"slave\" si potranno cos\u00ec sincronizzare perfettamente all'oscillazione del master tramite il segnale \"WordClock\".\nIl \"WordClock\" viene distribuito alle varie periferiche audio digitali tramite cavi coassiali a 75 \u03a9 con connettore BNC.\nDiversi protocolli di trasferimento audio digitale incorporano un segnale di sincronia digitale (clock) che permette di collegare due periferiche senza ulteriori cablaggi dedicati al riguardo (es.: S/PDIF coassiale e ottico 2ch, ADAT 8ch), tuttavia tale sistema di sincronizzazione \u00e8 affidabile solo quando si collegano pochissimi dispositivi fra di loro, e a volte crea comunque delle perdite di clock (specialmente in caso di collegamenti bidirezionali, in cui cio\u00e8 le apparecchiature possono invertirsi nel ruolo di sorgente/destinazione del flusso audio digitale).\nNel caso di collegamenti tra pi\u00f9 apparecchiature, \u00e8 bene usare un segnale di clock esterno su cavo coassiale dedicato - pena fenomeni di perdita di clock - fornendo con schema a raggio (detto anche a stella) tutte le apparecchiature di un unico clock via bnc, da generatore \"master\" multiuscita o tramite un distributore/splitter del clock generato dal dispositivo master; al termine di ogni linea di clock, sar\u00e0 poi necessario verificare che sia presente la terminazione di segnale a 75 \u03a9 nell'apparecchiatura, o in caso contrario provvedere a inserirla con apposito plug bnc auto-impedente (sull'eventuale uscita \"passante\" o tramite un connettore a T sull'ingresso); l'assenza della terminazione, come nel caso delle trasmissioni dati, pu\u00f2 causare disturbi nel sincronismo dovuti alla riflessione del segnale.\nSebbene sia possibile utilizzare una singola linea di clock proveniente dal generatore master per sincronizzare in cascata pi\u00f9 apparecchiature - tramite connettori a T oppure uscite passanti - ci\u00f2 \u00e8 sconsigliato in quanto facilmente suscettibile di interferenze e perdite di sincronizzazione: limitare quindi tale espediente di clock in cascata a un ridottissimo numero di apparecchiature, se \u00e8 impossibile procedere al normale collegamento a raggio dal clock \"master\".\nOltre al collegamento hardware costituito dal corretto cablaggio, \u00e8 poi importante configurare adeguatamente (con selettori fisici o via software) i dispositivi collegati:\nDa tenere presente che la sincronia digitale del wordclock \"normalmente\" nulla ha a che vedere con la sincronia temporale (ore, minuti, secondi, frame) relativa ad esempio alla sincronizzazione di un filmato con dei supporti audio, o registratori analogici con sistemi di registrazione digitale/computer, ecc., infatti tali aspetti sono gestiti dal Timecode; il wordclock \"di norma\" si occupa esclusivamente di sincronizzare la frequenza di campionamento/di trasmissione/di riproduzione di tutti gli apparecchi audio digitali facenti parte del sistema in questione."}
{"id": "537863", "revid": "123657593", "url": "https://it.wikipedia.org/wiki?curid=537863", "title": "Sulpizio il Pio", "text": "Biografia.\nNacque probabilmente a Vatan, nel Berry, da una famiglia aristocratica: venne destinato alla carriera ecclesiastica e, ordinato sacerdote, entr\u00f2 come cappellano presso la corte dei Franchi sotto Clotario II. Alla morte di sant'Austregisilo, venne eletto alla sede episcopale di Bourges. Port\u00f2 a compimento il processo di cristianizzazione dei suoi sudditi, sradicando il paganesimo e convertendo gli ebrei. Partecip\u00f2 al concilio di Clichy del 627 e fu maestro di Remaclo e Desiderio di Cahors, in seguito venerati come santi. Desiderio di Cahors fu consacrato vescovo da Sulpizio e di lui redasse una \"Vita\".\nSi oppose ai tentativi egemonici di Dagoberto I (629 - 639), difendendo i privilegi di cui godeva la sua diocesi.\nSi dedic\u00f2 all'assistenza ai poveri e ai malati, divenendo oggetto di devozione popolare gi\u00e0 prima della morte: la tradizione vuole che i suoi funerali dovettero venire ritardati per permettere alla grande folla di rendere omaggio alla sua salma.\n\u00c8 titolare della chiesa e del seminario di Saint-Sulpice di Parigi e patrono dei padri sulpiziani.\nLa sua Memoria liturgica cade il 17 gennaio.\n\u00c8 il santo patrono di Maleo, piccolo borgo in provincia di Lodi, che lo celebra nell'ultima domenica di ottobre."}
{"id": "537864", "revid": "289247", "url": "https://it.wikipedia.org/wiki?curid=537864", "title": "San Sulpicio il Pio", "text": ""}
{"id": "537867", "revid": "78273", "url": "https://it.wikipedia.org/wiki?curid=537867", "title": "Falso Lerice", "text": ""}
{"id": "537869", "revid": "1305772", "url": "https://it.wikipedia.org/wiki?curid=537869", "title": "San Sulpizio", "text": "Santi.\nDiversi santi portano il nome di Sulpizio, tra i quali:"}
{"id": "537875", "revid": "33689", "url": "https://it.wikipedia.org/wiki?curid=537875", "title": "Floriano di Lorch", "text": "Agiografia.\nSecondo la \"Passio Sancti Floriani\", Floriano era un veterano dell'esercito romano e ricopriva la carica di \"princeps offici\" a Cetia (presso l'odierna Kirchdorf an der Krems, in Austria), praticando in segreto la religione cristiana.\nDurante le persecuzioni promosse da Diocleziano nel 304, saputo che a \"Lauriacum\" (oggi Lorch, un sobborgo di Enns) un gruppo di quaranta suoi correligionari era stato arrestato e condannato a morte, decise di raggiungerli e di condividere la loro sorte: giunto nella citt\u00e0, si consegn\u00f2 ad un gruppo di ex commilitoni confessando la sua fede e, dopo essere stato interrogato e fatto torturare dal preside Aquilino, venne gettato nel fiume \"Anesius\" (Enns) con una macina di pietra legata al collo.\nIl suo corpo venne raccolto dalla matrona Valeria e sepolto sul sito dove i vescovi di Passavia fecero erigere l'abbazia di Sankt Florian (Linz-Land) dei Canonici Regolari della Congregazione Lateranense Austriaca. Oggi questa abbazia \u00e8 uno dei pi\u00f9 celebri monumenti barocchi dell'Austria.\nMor\u00ec a Lorch nel 304 D.c\nCulto.\nLe reliquie di san Floriano vennero traslate a Roma nel 1138 e papa Lucio III (1181 - 1185) le invi\u00f2, tramite il vescovo Eusebio di Modena, in Polonia, presso il duca Casimiro II, che in suo onore fece erigere una chiesa a Cracovia.\nSecondo la tradizione, da giovane, il santo estinse l'incendio di una casa con la preghiera; secondo un'altra tradizione simile ma differente, avrebbe spento un incendio usando solo un secchio d'acqua: \u00e8 per questo considerato patrono dei pompieri (soprattutto in Austria) ed \u00e8 invocato contro gli incendi e le alluvioni. \nMolto popolare in Baviera e nel Triveneto, \u00e8 patrono dell'Alta Austria e della Polonia.\n\u00c8 compatrono della citt\u00e0 di Jesi, nelle Marche, a cui sono intitolati una chiesa e il Palio di San Floriano. Anticamente, infatti, era il patrono della \"Respublica Aesina\", costituita dai Castelli di Jesi, i quali dovevano presentare il palio e i tributi a Jesi ogni anno il 4 maggio durante la \"Festa di San Floriano\"."}
{"id": "537876", "revid": "339392", "url": "https://it.wikipedia.org/wiki?curid=537876", "title": "San Floriano di Lorch", "text": ""}
{"id": "537892", "revid": "1409228", "url": "https://it.wikipedia.org/wiki?curid=537892", "title": "Prva Liga (Jugoslavia)", "text": "Il campionato jugoslavo di calcio (serbo: \"Prva Liga\") fu il torneo calcistico di prima divisione dapprima del Regno di Jugoslavia, e poi della Repubblica Socialista Federale di Jugoslavia.\nSi tenne dal 1923 al 1992.\nStoria.\nIl primo campionato di calcio jugoslavo fu disputato nella stagione 1923, e consisteva in una serie di partite ad eliminazione diretta fra sei squadre. Questa formula and\u00f2 avanti per quattro tornei, prima di passare al girone all'italiana dal 1927. La stagione 1933 - 1934 non fu disputata, cos\u00ec come quelle tra il 1940 e il 1944, queste ultime a causa della Seconda guerra mondiale. Il campionato del 1945 venne disputato come un torneo ad eliminazione diretta tra le rappresentative dei vari stati e dell'Armata Popolare Jugoslava. Alla fine ebbe la meglio la rappresentativa serba.\nNel dopoguerra il campionato mantenne sempre la formula del girone all'italiana con un numero crescente di squadre, che dalla stagione 1968-1969 rimase costante a diciotto. Intanto al termine del campionato 1985-1986 la Federazione jugoslava ebbe dei sospetti circa la regolarit\u00e0 dell'ultima giornata di campionato, pertanto decise di farla rigiocare. Il Partizan, che vinse sul campo quel campionato, non fu d'accordo. Questo port\u00f2 alla sconfitta a tavolino del Partizan nell'ultima gara, e il campionato fu cos\u00ec vinto dalla Stella Rossa. Questo finale di campionato influenz\u00f2 anche il successivo: molte squadre partirono con una penalizzazione di sei punti, e in queste condizioni il torneo fu vinto dal Vardar Skopje, che invece non part\u00ec penalizzato. Tempo dopo la Federazione riassegn\u00f2 entrambi i titoli a chi li aveva vinti sul campo, cio\u00e8 al Patizan, ma per i due campionati in questione la Jugoslavia fu rappresentata in Coppa dei Campioni dalla Stella Rossa e dal Vardar Skopje.\nIl 29 maggio 1991 fu sicuramente un giorno da ricordare per il calcio jugoslavo: infatti la Stella Rossa vinse a Bari la Coppa dei Campioni. Per\u00f2 proprio al termine del campionato 1990-1991 le squadre croate e slovene abbandonarono il torneo, e lo stesso fecero l'anno successivo quelle macedoni e quelle bosniache.\nDopo la dissoluzione della Jugoslavia, con la nascita dei nuovi stati, presero forma anche i singoli campionati nazionali:"}
{"id": "537900", "revid": "1226", "url": "https://it.wikipedia.org/wiki?curid=537900", "title": "Tamariani", "text": ""}
{"id": "537901", "revid": "767487", "url": "https://it.wikipedia.org/wiki?curid=537901", "title": "La danza degli elefanti", "text": "La danza degli elefanti (\"Elephant Boy\") \u00e8 un film di avventura del 1937 diretto da Zolt\u00e1n Korda e Robert J. Flaherty, basato sul racconto di Rudyard Kipling \"Toomai degli elefanti\". \u00c8 recitato da attori non professionisti. Per il piccolo protagonista, Sabu, questo sar\u00e0 tuttavia l'inizio di una lunga carriera di attore cinematografico.\n\u00c8 stato presentato in concorso alla Mostra del cinema di Venezia 1937, dove ha ricevuto un premio per la miglior regia.\nTrama.\nToomai \u00e8 figlio di un \"kornak\" (cio\u00e8 di un guidatore d'elefanti).\nRimasto orfano durante una battuta di caccia, per evitare che l'elefante del padre venga regalato ad un altro \"kornak\", Toomai decide di scappare insieme al pachiderma nella foresta, dove assiste alla danza degli elefanti...\nRiconoscimenti.\nNel 1937 il National Board of Review of Motion Pictures l'ha inserito tra i migliori film stranieri dell'anno."}
{"id": "537908", "revid": "399", "url": "https://it.wikipedia.org/wiki?curid=537908", "title": "Shibuya", "text": " \u00e8 uno dei 23 quartieri speciali di Tokyo. Nel 2008 la popolazione stimata era di persone per una densit\u00e0 di abitanti per km\u00b2. La superficie totale del quartiere ammonta a .\nShibuya \u00e8 senza dubbio una delle zone pi\u00f9 dinamiche della citt\u00e0, e si sviluppa attorno all'area della stazione di Shibuya, una delle pi\u00f9 affollate della capitale giapponese. Il quartiere \u00e8 illuminato da megaschermi, presenti su tutti i palazzi della zona, e vi si trova una grande variet\u00e0 di negozi (soprattutto d'abbigliamento e musica) e ristoranti e love hotel. I giovani di Shibuya si esprimono attraverso l'arte del cosplay e le mode ganguro e kogal, rendendo cos\u00ec il quartiere ancor pi\u00f9 colorato e particolarmente caratteristico. \u00c8 anche uno dei quartieri dove la Yakuza \u00e8 pi\u00f9 presente.\nNel quartiere si trova il parco Yoyogi-k\u014den ed \u00e8 eretto anche un monumento dedicato al cane Hachik\u014d vicino all'incrocio di Shibuya, divenuto famoso per la sua fedelt\u00e0 nei confronti del suo padrone, il professore Hidesabur\u014d Ueno. La statua tuttavia non \u00e8 l'originale, andata perduta durante la seconda guerra mondiale, ma \u00e8 una copia riprodotta dal figlio dell'artista originario.\nInfrastrutture e trasporti.\nIl quartiere di Shibuya \u00e8 uno dei maggiormente serviti dai capillari collegamenti della citt\u00e0 di Tokyo, con 16 linee fra ferroviarie, suburbane e metropolitane. Presso il quartiere passa anche l'autostrada Shuto e due strade statali.\nFerrovie.\nLa stazione centrale del quartiere \u00e8 la stazione di Shibuya. Presso questa e altre stazioni, passano le seguenti linee:"}
{"id": "537909", "revid": "1121152", "url": "https://it.wikipedia.org/wiki?curid=537909", "title": "I fratelli Karamazov", "text": "I fratelli Karamazov (, \"Brat'ja Karamazovy\") \u00e8 l'ultimo romanzo scritto da F\u00ebdor Dostoevskij. \u00c8 ritenuto il vertice della sua produzione letteraria, un capolavoro della letteratura dell'Ottocento e di ogni tempo.\nPubblicato a puntate su \"Il messaggero russo\" dal gennaio 1879 al novembre 1880, lo scrittore mor\u00ec meno di quattro mesi dopo la sua pubblicazione. L'opera \u00e8 un appassionato romanzo filosofico ambientato nell'Impero Russo del XIX secolo, che verte sui dibattiti etici concernenti Dio, il libero arbitrio e la moralit\u00e0; il dramma spirituale di una lotta che coinvolge la fede, il dubbio, la ragione, messi in rapporto con una Russia allora pervasa da fermenti modernizzatori. Al centro della trama stanno le vicende della famiglia Karamazov e i loro conflitti e sentimenti contrastanti: tre fratelli molto diversi fra loro e un padre tanto superficiale nella vita privata quanto poco generoso verso i figli. \u00c8 il contesto nel quale matura il parricidio del capofamiglia F\u00ebdor, del quale viene accusato Dmitrij, figlio primogenito.\nSecondo l'originale progetto dell'autore, la storia dei fratelli Karamazov doveva essere la prima parte di una complessa e vasta biografia di Aleksej (Al\u00eb\u0161a), uno dei fratelli (il pi\u00f9 caro all'autore): l'opera, dopo cinque anni, due di studio e tre di lavoro, rimase incompiuta. L'autore compose la maggior parte del testo a Staraja Russa.\nTrama e personaggi del romanzo.\nNei primi capitoli l'autore presenta i personaggi, iniziando dal vecchio padre F\u00ebdor Pavlovi\u010d, proprietario terriero in un distretto di provincia, Skotoprigon'evsk (traducibile con \"mercato dei maiali\" e che ricalca la topografia di Staraja Russa) sul lago Il'men'. \u00c8 un uomo volgare e dissoluto, capace tuttavia di momenti di grande astuzia.\nQuesti si era sposato dapprima con Adelaida Ivanovna Mjusova, una fanciulla di temperamento romantico che aveva accettato di diventare sua moglie per potersi liberare da un ambiente familiare dispotico, non per vero amore. Ella in seguito aveva abbandonato il marito e il figlioletto Dmitrij, che viene allevato in casa dal servo Grigorij (solo in seguito se ne interessano alcuni parenti), sviluppando sentimenti contrastanti nei confronti dei genitori.\nF\u00ebdor si sposa una seconda volta, con Sofija Ivanovna. Di carattere dolce e bell'aspetto, a seguito del comportamento rozzo e insensibile del marito, diviene una \"kliku\u0161a\", termine russo che indica una donna affetta da una malattia nervosa caratterizzata da convulsioni, urla e da una sensibilit\u00e0 religiosa molto acuta. Da queste seconde nozze sono nati Iv\u00e0n e Aleksej. Le condizioni della donna, anche a causa dei continui tradimenti da parte del marito, si aggravano, sino a condurla ad una morte precoce. Iv\u00e0n cresce chiuso in se stesso, intelligente, scettico seppur assetato di fede. Aleksej \u00e8 di carattere solare, e cerca la verit\u00e0 nella fede, per la quale \u00e8 disposto a sacrificare ogni cosa; all'inizio del romanzo si trova in un monastero.\nIl fratello maggiore Dmitrij, che odia il padre per varie ragioni, a partire dagli interessi materiali, \u00e8 il primo a confessarsi con Aleksej. Dmitrij ha conosciuto, quando era nell'esercito, Katerina Ivanovna, una ragazza molto bella che ha bisogno di un prestito per aiutare suo padre. Dmitrij la invita a casa sua pensando di ricattarla, ma quando si trova alla presenza della giovane, le consegna la somma e la congeda. Dopo poco tempo, Katerina restituisce la somma e confessa a Dmijtri il suo amore. I due si fidanzano, ma poco tempo dopo Dmijtri si innamora, di un amore tutto passionale, di Gru\u0161enka, donna bellissima ma piena di rancore verso tutti gli uomini che le hanno fatto del male. In questo suo torbido amore Dimijtri incontra un rivale proprio in suo padre, il vecchio F\u00ebdor, che sostiene di voler sposare Gru\u0161enka. Intanto Katerina Ivanovna \u00e8 attratta da Iv\u00e0n, che la ricambia.\nUn terribile scontro verbale esplode tra Dmitrij e il padre nel monastero dello starec Zosima, dove \u00e8 stato organizzato un incontro chiarificatore alla presenza di tutti i fratelli, del padre e dello stesso starec, a cui Aleksej era devoto. Improvvisamente lo starec Zosima si alza e si prostra dinanzi a Dmitrij; in seguito riveler\u00e0 ad Aleksej di averlo fatto perch\u00e9 aveva compreso che il giovane avrebbe dovuto affrontare un grande sacrificio. \nAl\u00eb\u0161a incontra Ilju\u0161a, un bambino oggetto di persecuzioni da parte dei compagni di scuola. \u00c8 il figlio d'un capitano ridotto in miseria, che Dmitrij ha profondamente offeso; il giovane \u00e8 molto abbattuto per l'umiliazione subita dal genitore. Ilju\u0161a, malato e dall'animo generoso e orgoglioso, commuove Al\u00eb\u0161a, che si affeziona al piccolo e si impegna affinch\u00e9 l'offesa recata dal fratello venga perdonata.\nAl\u00eb\u0161a conosce, da quando era un bambino, Liza, che si innamora di lui e glielo svela con una lettera. \nUn giorno Iv\u00e0n, a pranzo in una trattoria, si confida con Al\u00eb\u0161a, che lo ha raggiunto per discorrere insieme: nascono le pagine pi\u00f9 tormentate del romanzo, che riflettono le idee di Dostoevskij sulla natura umana e sul destino degli uomini. Iv\u00e0n non accetta l'ingiustizia della sofferenza degli innocenti, dei bambini in particolare: \"restituisce il biglietto d'ingresso\" a un Dio che permette le sofferenze anche di un solo bambino. Alle domande sull'esistenza di Dio, sul senso del dolore e sull'essenza della libert\u00e0, Iv\u00e0n propone al fratello la trama di un suo poemetto (mai scritto, solo immaginato), in cui appaiono le linee d'una definizione di quei difficili problemi. A ci\u00f2 \u00e8 dedicato il capitolo de \"Il grande inquisitore\", considerato una delle massime vette del romanzo e addirittura venduto come racconto autonomo.\nSegue la narrazione della morte dello starec Zosima, che avr\u00e0 un'influenza decisiva sulla vita di Al\u00eb\u0161a; attraverso una fitta narrazione trascritta direttamente dal giovane dalla voce dello starec, il lettore apprende i punti salienti della vita precedente del sant'uomo; si parla del giovane fratello dello starec, morto precocemente, poi del \"visitatore misterioso\", infine di colloqui e sermoni dello stesso starec, \"sulla preghiera, sull'amore e sul contatto con altri mondi\". \nAltro personaggio fondamentale del romanzo \u00e8 Smerdjakov, probabile figlio naturale di F\u00ebdor e una donna, Lizaveta, considerata pazza: F\u00ebdor si \u00e8 probabilmente accoppiato con lei in stato di ubriachezza, senza scrupoli legati all'aspetto non invitante della donna. Come dice lo stesso F\u00ebdor, ogni gonnella va bene e il fatto che una donna sia tale \u00e8 gi\u00e0 met\u00e0 dell'opera.\nSmerdjakov tenuto in casa come un servo, tuttavia non in condizioni misere: viene anzi stimato onesto dal padrone, che ha di lui una buona opinione.\nGli eventi maturano e Iv\u00e0n, che si \u00e8 costruito una sua personale filosofia sul destino dei Karam\u00e0zov e che crede nella teoria secondo cui \"tutto \u00e8 permesso\", irretisce con le sue idee Smerdjakov, che in certo modo \u00e8 indotto a condividere l'avversione per il padre. Dmitrij, il quale sa che il padre vuole sposare Gru\u0161enka e vorrebbe fuggire lontano con lei, prima di realizzare il suo progetto vuole restituire a Katerina Ivanovna una somma di tremila rubli, ma non sa dove trovare il denaro. Non esita a rivolgersi a molte persone che lo respingono, beffarde, e lo gettano nella disperazione, aggiungendo a questa la loro derisione.\nSi arma quindi di un pestello di bronzo e corre alla casa del padre, temendo che Gru\u0161enka, che non era in casa, si sia recata l\u00e0. Attraverso la finestra illuminata, per\u00f2, vede il padre da solo, si allontana stravolto e, mentre sta uscendo dal giardino paterno, colpisce con il pestello il servitore, Grigorij, che ha cercato di fermarlo. Dmitrij corre quindi all'abitazione di Gru\u0161enka, ma viene a sapere che la donna \u00e8 partita per Mokroje insieme ad un altro uomo, un generale che l'aveva abbandonata ed \u00e8 ora tornato a reclamare il suo amore. Dmitrij pensa che sia meglio uccidersi: con i soldi che avrebbe dovuto restituire a Katerina compra liquori e dolci, poi si fa condurre in carrozza a Mokroje, dove intende trascorrere la notte nei bagordi per poi uccidersi. Ma a Mokroje trova Gru\u0161enka insieme al vecchio amante, che vuole solo sottrarre alla giovane del denaro. Dmitrij riesce a smascherare il vecchio e trascorre la notte con Gru\u0161enka, bevendo al suono della musica zigana. All'alba, per\u00f2, la polizia fa irruzione nella camera e arresta Dmitrij con l'accusa di omicidio. Infatti il vecchio padre F\u00ebdor \u00e8 stato ucciso, e si sospetta proprio di Dmitrij.\nLa narrazione a questo punto ha una apparente diversione, dedicandosi all'incontro tra Aleksej e un compagno pi\u00f9 grande di Ilju\u0161a, Kolja Krasotkin, un ragazzo che era amico del bambino, ma che in seguito lo aveva trattato con una severit\u00e0 eccessiva, procurandogli un grande dolore. Aleksej si reca a far visita ad Ilju\u0161a insieme a lui e ad altri compagni di scuola del bimbo. Il lettore comprende che Al\u00eb\u0161a \u00e8 stato autore della riconciliazione tra Ilju\u0161a, i suoi compagni di scuola e il suo amico di un tempo.\nDa questo momento il racconto si impernia sul processo a cui \u00e8 sottoposto Dmitrij e sull'analisi psicologica dei vari personaggi colpiti dal dramma. A predominare \u00e8 il tormento interiore di Iv\u00e0n che, attraverso lunghi e snervanti soliloqui (culminanti nella visione allucinatoria del diavolo, seppur in suadenti modi affabili e in abiti borghesi), si convince delle proprie gravi responsabilit\u00e0 ideologiche. A Smerdjakov, che gli svela di essere l'assassino e gli mostra i denari sottratti a F\u00ebdor, Iv\u00e0n manifesta con violenza tutta la perplessit\u00e0 legata alla concretizzazione materiale di una sua idea: l'animo gi\u00e0 molto fragile di Smerdjakov ne resta colpito e l'uomo si uccide impiccandosi. Iv\u00e0n, al processo, descritto con minuzia in un variare continuo di prospettive, confessa la verit\u00e0, ma non viene creduto. Dmitrij viene condannato ai lavori forzati. Dmitrij sente per\u00f2, ancor prima della condanna, incominciare a maturare in s\u00e9 un \"uomo nuovo\", che pu\u00f2 \"risorgere\" anche attraverso la punizione, perch\u00e9 \"tutti sono colpevoli per tutti\", e pu\u00f2 cos\u00ec accettare il suo destino anche se non ha ucciso suo padre: \nNell'epilogo viene descritta una situazione dai contorni sfumati, in cui l'autore lascia intravedere una speranza. Iv\u00e0n, in preda ad un grave attacco di febbre cerebrale, si trova a casa di Katerina Ivanovna; avendo previsto la malattia, egli ha predisposto per iscritto un piano di fuga per Dmitrij, da mettere in atto nel momento in cui trasferiranno il condannato in Siberia. Katerina ha un commovente incontro con Dmitrij in cui si giustifica per aver testimoniato contro di lui, pur non credendo nella sua colpevolezza. Intanto Gru\u0161enka, ora fortemente innamorata di Dmitrij, \u00e8 pronta a seguirlo ovunque. Non sappiamo tuttavia, in quanto il romanzo \u00e8 incompleto, se Dmitrij poi decider\u00e0 di fuggire o di scontare la sua pena.\nL'ultimo capitolo racconta i funerali del povero Ilju\u0161a, in un piccolo dramma di ragazzi che riflette la torbida tragedia degli adulti, e che mostra ad Aleksej la prospettiva di fede in una vita futura che superi le tragedie del passato. Il padre di Ilju\u0161a, il capitano Snegir\u00ebv, tramortito dal dolore, porta alla sepoltura una crosta di pane da sbriciolare sulla fossa, per esaudire il desiderio del figlio moribondo, che lo aveva chiesto \"perch\u00e9 i passeri ci volino sopra: sentir\u00f2 che sono venuti e sar\u00f2 contento di non essere da solo\". \nLa grandezza del romanzo sta nel dramma umano che narra, con grande sapienza, gli innumerevoli risvolti dell'anima, con insuperabile potenza evocativa.\nApprofondimento delle figure principali.\nDmitrij.\nIl primogenito dei Karamazov, Dmitrij o Mitja, nasce dalla prima moglie di F\u00ebdor Pavlovi\u010d, Adelajda Ivanovna, la quale, sposatasi soltanto per un riflesso di suggestioni romantiche, si rende presto conto della depravazione del marito e lo abbandona con il figlio appena nato. F\u00ebdor Pavlovi\u010d, assorbito nel vortice dei suoi bagordi, si dimentica completamente di Dmitrij, che vive da orfano, sballottato da un tutore all'altro, prima nell'isba del servo Grigorij, poi dal cugino di Adelajda P\u00ebtr Aleksandrovi\u010d Mjusov, infine a Mosca presso parenti. Dmitrij incontra il padre per la prima volta quando, ormai maggiorenne, vuole risolvere con lui la controversia sul denaro dovutogli. La catastrofe sar\u00e0 poi innescata proprio da tale disputa economica.\nDmitrij viene liquidato dal padre come un giovane leggero, sfrenato, incline alle passioni, irruente e amante delle gozzoviglie, a cui basta avere qualcosa da sgranocchiare per accontentarsi, seppur momentaneamente.\nI detrattori di Dmitrij lo sviliscono al piano di un invasato, di cui tutta la personalit\u00e0 si esaurirebbe nella schizofrenia di un'anima meschina che spazia incontrollata da un campo all'altro, dal bene al male, senza cercare nulla se non appunto il brivido di questo perenne scambio di estremi. La sua scala dei valori sarebbe tarata non tanto sulla nobilt\u00e0 dell'atto, n\u00e9 sull'abiezione, quanto piuttosto sull'intensit\u00e0 dell'emozione conseguente, carica di uno sfrenato senso di vita. \u00c8 forse questa la suggestione che irradia ai loro occhi un uomo che prima corre in aiuto di una nobildonna quale Katerina Ivanovna, poi la tradisce, poi sperpera il suo denaro con la frivola Gru\u0161enka, sembra aver ucciso il padre, ferisce il servo che l'ha accudito da piccolo e infine vuole gettarsi nell'oblio del suicidio.\nQuesta immagine di vile edonista non fa altro che inchiodare senza piet\u00e0 un uomo ai suoi errori. Perch\u00e9 Dmitrij \u00e8 proprio uomo, nelle ossa, nelle carni e nello spirito: \u00e8 impastato di umanit\u00e0 fino al midollo, in maniera diretta, a nervi scoperti. Con le sue stesse parole: Dmitrij \u00e8 l'eroe che vive in intima unione con gli elementi primordiali dell'esistenza. Seppur misero e peccatore, rappresenta comunque l'umanit\u00e0 autentica perch\u00e9 inserito nel tessuto fondamentale dell'universo. In Dmitrij batte un cuore buono, ma disorientato e passionale, che ancora non conosce, o meglio, ancora non ha sperimentato il versetto giovanneo dell'epigrafe del romanzo, \"se il chicco di grano che cade nella terra non morr\u00e0, rester\u00e0 solo; ma se morr\u00e0 dar\u00e0 molti frutti\".\nFino alla conversione finale, Dmitrij si dibatte per la libert\u00e0 ricercandola nell'idea del parricidio, ma alla fine il vero riscatto e la nuova consapevolezza si riversano nel cuore di Dmitrij con esuberanza:\nDmitrij ha scoperto il piacere di schiudersi all'umilt\u00e0, di farsi balsamo per ogni ferita: la repulsione per la miseria del mondo \u00e8 sbocciata nell'impulso di profondersi in carit\u00e0 e amore. Dove lui riesce a scavalcare la barriera dell'odio, suo fratello Ivan, il ribelle, il negatore razionale, vi incespica, si ossessiona, vi \"sbatte la testa contro\" fino alla febbre cerebrale.\nIvan.\nLa madre di Ivan Karamazov (e di Al\u00eb\u0161a) \u00e8 Sof\u00ec'ja Ivanova, la seconda moglie di F\u00ebdor Pavlovi\u010d, pia donna che il vecchio dissennato aveva soprannominato \"kliku\u0161a\", perch\u00e9 preda di crisi isteriche causate da un matrimonio disonorato. Alla sua morte Ivan e il fratello Al\u00eb\u0161a finiscono prima nell'isba di Grigorij, poi sotto la tutela di una generalessa benefattrice di Sonja e infine presso il premuroso Efim Petrovi\u010d, che si occupa di loro fino alla maggiore et\u00e0. Ivan giunge nella cittadina del racconto su richiesta del fratellastro Dmitrij, in qualit\u00e0 di paciere tra lui e il padre nella disputa per i tremila rubli.\nL'arguzia intellettuale di Ivan si manifesta particolarmente nel suo articolo riguardo ai tribunali ecclesiastici, talmente sottile e concettualmente accurato da sembrare sostenere ogni parte della disputa. Solo alla fine esso si svela come una burla e una derisione sfrontata. Gi\u00e0 da questo scherno, da questo autoproclamarsi ente \"super partes\", si intuisce la pretesa del superuomo, dell'essere superiore: traspare tra quelle righe di motteggio un certo indiscutibile orgoglio.\nIvan si sobbarca il peso esagerato di ideologie rigidissime, che richiedono una volont\u00e0 di ferro e spalle larghe per essere portate, che della vita fanno una continua guerriglia intestina tra il sentimento e la ragione. Ivan intraprende questa crociata per orgoglio e per il piacere della ribellione in s\u00e9 stessa. Entrando nel dettaglio, riportiamo innanzitutto il dialogo tremendo con lo starec Zosima durante la riunione di famiglia:\nChi gi\u00e0 rinnega l'immortalit\u00e0 asserisce che senza di essa non pu\u00f2 esserci virt\u00f9. Ivan accetta cos\u00ec con audacia di abitare in un mondo senza alcuna scala assiologica, randagio, autosufficiente nell'amoralit\u00e0. Ivan ragiona in preda a una crisi di onnipotenza. Pi\u00f9 avanti, nel grande incontro tra lui e Al\u00eb\u0161a, nel capitolo intitolato \"La rivolta\" (o \"La ribellione\"), dove i due fratelli imparano a conoscersi, si manifesta tutta la sua compassione per il creato e in particolare per le sofferenze dei bambini, di cui egli narra anche un paio di aneddoti raccapriccianti. Nel primo, un bambino viene sbranato dai cani scatenatigli addosso dall'irritato \"padrone\" dei suoi genitori. Nell'altro, in cui Dostoevskij supera se stesso nell'arte di descrivere la sofferenza umana, una bambina di pochi giorni viene abbandonata alla fame e al gelo in una latrina nell'inverno russo dagli stessi suoi genitori, perch\u00e9 non riuscivano a dormire a causa dei vagiti. Ivan non \u00e8 ateo, ma rifiuta il mondo perch\u00e9 malvagio, \"non euclideo\", negando di conseguenza il disegno di Dio. Si oppone categoricamente alla speranza nella redenzione finale che avverr\u00e0 nella nuova venuta, esige che sia fatta giustizia qui, sulla terra, all'istante, e ritorce contro Dio questa ingiustizia del mondo sbagliato. Tutto il sapere del mondo non vale le lacrime di quella bambina che invoca il \"Buon Dio\". In queste pagine vengono compendiati sedici secoli di \"teodicea\", da S. Agostino a Leibniz, e cio\u00e8 la questione teologico-filosofica della giustificazione di Dio di fronte all'esistenza nel mondo del male e della sofferenza, specialmente degli innocenti. Ci\u00f2 che \u00e8 intollerabile, secondo Ivan, ed assolutamente disumano, \u00e8 il fare della sofferenza dell'innocente un mezzo al fine di consentire all'umanit\u00e0 intera la possibilit\u00e0 dell'armonia futura. Sia pur vero che \u00aballa fine del mondo e nel momento dell'eterna armonia si compir\u00e0 qualcosa di tanto prezioso che baster\u00e0 per colmare tutti i cuori, per placare tutte le indignazioni, per riscattare tutti i misfatti degli uomini, tutto il sangue da essi versato\u00bb ma \u00aba che mi serve l'inferno per i carnefici, a che pu\u00f2 rimediare l'inferno, quando i bambini sono gi\u00e0 stati martirizzati? E che armonia \u00e8 questa, se c'\u00e8 l'inferno?\u00bb. Sono queste le domande senza risposta, nelle quali l'\"anima impetuosa\" di Ivan resta prigioniera.\nTutta l'attenzione di Ivan \u00e8 convogliata in un tormentoso canale di violenze che inonda tutta la creazione con il sangue degli innocenti, e come un filtro \u00e8 permeabile solo alla sofferenza, ottunde la visione, si fissa su un particolare. Ivan contrappone a questo mondo malvagio un mondo magico, predestinato e telecomandabile, e tuttavia entrambi sono i due estremi dello stesso campo diabolico. Ivan per\u00f2, nel cancellare ogni significazione nella sofferenza, ignora la possibilit\u00e0 di redenzione che \u00e8 connaturata in ogni traviamento; non pu\u00f2 tornare sui suoi passi e persevera sul suo cammino di autodistruzione. Crea la leggenda del Grande Inquisitore, dove il messaggio di Cristo, troppo esigente per la maggior parte degli uomini, \u00e8 stato rettificato, o meglio, storpiato, in un accanito ecclesialismo che ha definitivamente trasformato gli individui in massa e ha posto come assoluti, a dispetto della libert\u00e0 predicata da Cristo, l'autorit\u00e0, il mistero e il miracolo. Ora, nell'oppressione, le persone vivono felici.\nSi ripresenta il motivo del libero arbitrio e il perenne rifiuto della vocazione nell'uomo a una sofferente consapevolezza. L'intorpidimento non \u00e8 una fede, ma una dipendenza. Fra l'altro, l'arrovellarsi intellettualistico di Ivan produce una caricatura di Cristo, che sarebbe disceso dal cielo non tanto per inserire il mondo nella nuova creazione, ma piuttosto per porgli dei traguardi irraggiungibili, per scuoterlo e basta, come un maestro troppo severo. La dannazione di Ivan si consuma per gradi, in un inesorabile climax, tramite l'affinit\u00e0 con Smerdjakov e Lisa Chochlakov, la visione del Diavolo e infine l'ultimo, lacerante grido: \"Chi non desidera la morte di suo padre?\".\nLa salvezza, quell'accorato sospiro di fronte al diavolo: Questo sospiro si scontra con il muro impenetrabile del suo orgoglio, e si spegne in una velleit\u00e0 di redenzione. Sembra fisiologico che della forza primitiva dei Karamazov sopravviva solamente quella cieca forza elementare, quella forza terrestre che si scatena nell'uomo. Ci\u00f2 appare progressivamente nel dialogo sopra citato tra lui e Al\u00eb\u0161a; esordisce Ivan:\nLa figura di Ivan viene tratteggiata anche da Gesualdo Bufalino:\nAleksej.\nLo status d'eccezione di Al\u00eb\u0161a \u00e8 insito in lui da sempre come un talento naturale; \u00e8 istintivamente proiettato nella dimensione spirituale, ed \u00e8 profondo conoscitore dell'animo umano. Fin da piccolo, \u00e8 un \"enfant prodige\" della morale:\nLa genialit\u00e0 di Al\u00eb\u0161a consiste nel prorompere spontaneo di tutte queste buone attitudini, assolutamente naturale, senza la pratica di un allenamento spirituale. Proprio questo carattere autentico, genuino, lo eleva sulla massa degli uomini, coi loro risentimenti, rivalit\u00e0 e secondi fini. Al\u00eb\u0161a \u00e8 immacolato, un emissario della Verit\u00e0 in terra, estraneo alla menzogna, come nell'episodio da Katerina Ivanova dove d'un tratto scopre tutte le carte in tavola fra lei e Ivan:\nAl\u00eb\u0161a parla come mosso da una volont\u00e0 divina, lo ammette lui stesso quando cerca di convincere Ivan della sua innocenza morale: \nAl\u00eb\u0161a rappresenta la forma positiva dell'impetuosit\u00e0 karamazoviana: si getta a capofitto, ma a fin di bene; cos\u00ec lascia il ginnasio ed entra come novizio nel monastero sotto la guida dello starec Zosima:\nL'apice di questa figura illuminata giunge quando, addormentatosi per lo sfinimento presso la tomba dello starec Zosima, vede in sogno il compimento della redenzione nelle nozze eterne, le nozze di Cana. Risvegliatosi, trabocca di un'indescrivibile estasi religiosa:\nNella figura di Al\u00eb\u0161a irrompe stupendamente la potenza salvifica del perdono. Lo stesso accade, seppur in maniera molto pi\u00f9 ridotta, per Dmitrij. Entrambi hanno come denominatore comune l'abbandono dell'insolubile scontro generazionale tra padri e figli, e il suo rinnovamento tramite la promessa giovannea. All'altro capo estremo si lacerano invece i ribelli, Ivan e Smerdjakov, presi nella lotta per l'affermazione dell'\"io\" che li condurr\u00e0 proprio al risultato opposto, alla sua definitiva perdita. L'uno, Ivan, ipnotizzatosi con l'ideologia del \"tutto \u00e8 permesso\", ha indottrinato quasi involontariamente l'altro, il suggestionabile Smerdjakov.\nSmerdjakov.\nSmerdjakov \u00e8 il quarto Karamazov, il figlio illegittimo nato dall'unione vergognosa tra F\u00ebdor Pavlovi\u010d e la \"jurodivaja\" demente Lizaveta Smerdjaskaja. Ha sempre vissuto presso il padre in qualit\u00e0 di servo e si ritrova coinvolto nella lotta per Gru\u0161enka tra lui e Dmitrij in qualit\u00e0 di mezzano e spia. \u00c8 una personalit\u00e0 disturbata e con numerosi lati oscuri, con atteggiamento critico, disincantato e per niente ingenuo. Sfrutta l'epilessia per farsi scagionare dall'omicidio di F\u00ebdor Pavlovi\u010d e, dopo l'ultimo colloquio con Ivan, si suicida.\nLa personalit\u00e0 disturbata di Smerdjakov traspare dalla seguente descrizione antropologica:\nLa relazione con Ivan \u00e8 la miccia necessaria alla sua natura per innescarsi con l'impeto di un incubo represso. Smerdjakov trasporta dalla teoria alla prassi il motto del \"tutto \u00e8 permesso\": uccide il vecchio, fa incriminare Dmitrij e si impossessa dei tremila rubli. Sfocia infine nell'esito pi\u00f9 logico per una natura emancipata: si suicida.\nSmerdjakov affronta, seppur distruttivamente, il vecchio io paterno. Ogni Figlio ha il suo punto di origine dal Padre, e solamente da qui, o nell'odio o nel perdono, gli \u00e8 permesso di tracciare il suo percorso. Ogni Karamazov condivide questo destino del confronto con il vecchio Fedor Pavlovic, il padre indegno di esserlo, l'Edipo. Smerdjak\u00f2v \u00e8 l'uomo del sottosuolo, il \u201cdiverso\u201d dagli altri. La malattia neurologica \u00e8 la sua via d'evasione, il suo rifugio davanti ai grandi eventi al centro della narrazione. Tutti i principi morali che prendono voce con ciascuno dei fratelli e con il grottesco F\u00ebdor Pavlovi\u010d vengono prima o poi screditati dalla loro commistione con le pi\u00f9 primitive passioni dell'uomo, infine riconosciute come comuni a tutti. Celebre il saggio di Sigmund Freud \"Dostoevskij e il parricidio\" (1927), che analizza il romanzo dal punto di vista psicanalitico.\nF\u00ebdor Pavlovi\u010d (il padre).\nAll'inizio del libro il narratore lo presenta cos\u00ec: \nCon le furiose parole del figlio Dmitrij: un lussurioso debosciato e un abietto commediante; secondo la pi\u00f9 attenta analisi psicologica dello Starec Zosima: un uomo che prova piacere nel venire offeso e per questo agisce da buffone, che mente a s\u00e9 stesso per convincersi di essere un martire dello scherno altrui, quando lui stesso si infligge questo supplizio con volutt\u00e0. \nF\u00ebdor Pavlovi\u010d \u00e8 il centro d'attrazione di una dozzina di figure colossali, chiuse ad anello intorno a lui, dalla prima compagine familiare al resto dei personaggi satelliti, non meno tragici, non meno carichi di \"pathos\" di quanto non siano le vaste nature dei Karamazov; ciascuno un drammatico affresco di sempre nuovi orizzonti personali, ciascuno svolto nel temporalesco avvicendarsi di ragione e sentimento peculiare dell'irrequietezza dell'animo umano.\nGru\u0161enka.\nAgrafena Aleksandrovna Svetlova (Gru\u0161enka) \u00e8 una giovane donna di ventidue anni che dispone di un fascino misterioso con un temperamento focoso, ma piena di rancore verso tutti gli uomini che le hanno fatto del male. Infatti in giovent\u00f9 \u00e8 stata abbandonata da un ufficiale polacco e successivamente pass\u00f2 sotto la protezione di un avaro tiranno. Questi eventi hanno impresso in Gru\u0161enka un carattere forte e orgoglioso, stimolo per l'indipendenza e libert\u00e0 nelle sue scelte di vita. \nLa donna, piena di seduzione e lussuria, attrae sia F\u00ebdor che Dmitrij, che si innamora di lei in modo ardente e passionale; la rivalit\u00e0 dei due uomini \u00e8 uno dei fattori pi\u00f9 dannosi nel loro rapporto. Gru\u0161enka cerca di tormentare e poi deridere sia Dmitrij che F\u00ebdor, come un divertimento, un modo per infliggere agli altri il dolore che ha provato lei con altri uomini. \nNel corso del romanzo, Gru\u0161enka comincia a percorrere un cammino di redenzione spirituale attraverso la quale emergono qualit\u00e0 nascoste di dolcezza e generosit\u00e0, anche se il suo temperamento focoso e orgoglioso rimane sempre presente.\nKaterina Ivanovna.\n\u00c8 la fidanzata di Dmitrij; nonostante la sua aperta rivalit\u00e0 con Gru\u0161enka, il suo rapporto con Dmitrij \u00e8 dettato principalmente da una questione di orgoglio, in quanto l'uomo aveva salvato il padre da un debito. Katerina \u00e8 estremamente fiera e superba e nel suo amore per Dmitrij si comporta come una nobile martire, la cui sofferenza \u00e8 un duro monito di colpa per tutti. A causa di questo, crea costantemente delle barriere morali e sociali tra Dmitrij e se stessa. Verso la fine del romanzo, anche lei, inizia comunque una vera e sincera redenzione spirituale, come si vede nell'epilogo, quando chiede a Gru\u0161enka di perdonarla per le sue azioni. \u00c8 profondamente legata anche ad Iv\u00e0n, con cui ha una relazione di natura incerta.\n\"I fratelli Karamazov\" e Tolstoj.\nRiferendosi a \"I fratelli Karamazov\", Lev Tolstoj afferm\u00f2: \u00abNon sono riuscito ad arrivare fino in fondo\u00bb. Ma nel 1910, poco prima di morire, torn\u00f2 a leggere questo romanzo. A tal proposito, Victor Lebrun scrisse che l'\u00abincubo di essere minacciato con la violenza per ottenere da lui il testamento e per simulare il suo ritorno alla fede ortodossa, ossessionava a tal punto il vecchio, che egli sent\u00ec in quei giorni il desiderio di rileggere \"I fratelli Karamazov\" di Dostoevskij. Nella notte fra il 27 e il 28 ottobre questo libro rest\u00f2 spalancato nel punto in cui il figlio si abbandona a vie di fatto contro suo padre. Il libro rest\u00f2 cos\u00ec aperto per sempre sulla tavola di Tolstoj\u00bb. Quella stessa notte Tolstoj fugg\u00ec di casa e l'indomani invi\u00f2 dal monastero di Optina una lettera, destinata alla figlia Aleksandra, in cui chiedeva di avere, oltre ai \"Saggi\" di Montaigne e \"Una vita\" di Maupassant, anche \"I fratelli Karamazov\".\nRiduzioni teatrali.\nNel 1953 lo scrittore Jacques Copeau realizz\u00f2 una riduzione teatrale del romanzo in cinque atti che fu portata in scena dalla compagnia del Teatro Stabile di via Manzoni di Milano, composta dagli attori Memo Benassi, Gianni Santuccio, Lilla Brignone, Enrico Maria Salerno e Glauco Mauri. Nel 2009 debutta a Bari al teatro Piccinni un adattamento curato dalla stessa regista, Marinella Anaclerio, in collaborazione con la sceneggiatrice Doriana Leondef\" I Karamazov, dello spirito della carne del cuore\" spettacolo ripreso al Mittelfest nel 2010, tra gli interpreti: Fulvio Cauteruccio Tot\u00f2 Onnis Marit Nissan Sandra Toffolatti Titino Carrara Roberto Mantovani Flavio Albanese. Esiste una riduzione teatrale del regista argentino Cesar Brie del 2012 che ne sottolinea la poetica attraverso le immagini metaforiche del suo teatro."}
{"id": "537911", "revid": "36426", "url": "https://it.wikipedia.org/wiki?curid=537911", "title": "Diocesi di Santa Clara (Cuba)", "text": ""}
{"id": "537918", "revid": "767487", "url": "https://it.wikipedia.org/wiki?curid=537918", "title": "N (Io e Napoleone)", "text": "N (Io e Napoleone) \u00e8 un film del 2006 diretto da Paolo Virz\u00ec.\nLa pellicola \u00e8 liberamente ispirata al romanzo \"N.\" di Ernesto Ferrero, vincitore del Premio Strega nel 2000, che ricostruisce i giorni dell'esilio elbano di Napoleone attraverso gli occhi del suo bibliotecario.\n\u00c8 stato alla prima edizione della Festa del Cinema di Roma ed \u00e8 uscito nelle sale italiane il 14 ottobre 2006.\nTrama.\n18 maggio 1814: Napoleone Bonaparte, dopo la sconfitta di Lipsia, viene mandato in esilio all'Isola d'Elba. Per riordinare la biblioteca e annotare le sue riflessioni sceglie il giovane insegnante Martino Papucci, da poco licenziato, che per\u00f2, per ironia del destino, \u00e8 un fervente anti-francese col sogno proibito di assassinare l'imperatore. \u00c8 anche innamorato della baronessa Emilia, sposata con un anziano aristocratico della corte borbonica e in procinto di tornare a Napoli. Dopo aver avuto notizia della scelta di Bonaparte, Martino prepara una pistola per ucciderlo. Ma a poco a poco, il giovane rimane soggiogato dalla forte personalit\u00e0 del corso e non riuscir\u00e0 ad attuare il suo piano.\nIl suo primo incontro con Napoleone \u00e8 molto breve; passato attraverso alcune stanze, perquisito dalla guardia del corpo Al\u00ec, che per\u00f2 non arriva dove \u00e8 nascosta la pistola. L'incontro lascia Martino allibito, e conquistato dalla personalit\u00e0 e dal carattere di Napoleone, che perci\u00f2 non ce la fa nemmeno a puntare. Un secondo tentativo, pi\u00f9 avanti fallisce, per il fatto che la serva di casa Papucci, Mirella, avendo trovato la pistola e intuendo a cosa possa servire, la sottrae. Papucci tenta allora di gettare Bonaparte da un burrone, ma appena ha finito di rendersi conto della profondit\u00e0, la potenziale vittima si \u00e8 gi\u00e0 allontanata, senza sospettare di nulla. Incontro dopo incontro, Martino \u00e8 sempre pi\u00f9 legato all'imperatore, passando dall'odio alla simpatia, e da questa all'affetto.\nUna sera accade l'imprevisto: l'ex-insegnante di Martino, Giorgio Fontanelli, anche lui anti-francese e anti-napoleonico, tenta a sua volta di eliminare il corso, prontamente fermato da Al\u00ec su segnalazione dello stesso Martino e fucilato il giorno seguente. L'assistere a quell'esecuzione, tanto pi\u00f9 che l'imperatore gli aveva promesso di graziarlo, convince lo stesso a perseverare nel suo intento.\nMa di nuovo la sorte gli mette il bastone tra le ruote: al suo arrivo Napoleone \u00e8 gi\u00e0 fuggito dall'isola con la baronessa eludendo i controlli britannici; qui Martino capisce che era tutta una messinscena, quella dei sentimenti di Napoleone. Dopo questi eventi, Martino, messa su famiglia con Mirella, la serva di casa, tenter\u00e0 di attuare il suo piano solo nel 1821, ma giunger\u00e0 a Sant'Elena il 6 maggio, proprio il giorno dopo la morte dell'ex imperatore.\nCuriosit\u00e0.\n\u00c8 stato Roberto Benigni a consigliare a Paolo Virz\u00ec la lettura del romanzo per la scrittura di un ipotetico film."}
{"id": "537919", "revid": "339392", "url": "https://it.wikipedia.org/wiki?curid=537919", "title": "Accademia dell'Arte del Disegno", "text": ""}
{"id": "537920", "revid": "121022198", "url": "https://it.wikipedia.org/wiki?curid=537920", "title": "Trofeo Bravo", "text": "Il Trofeo Bravo \u00e8 stato un premio annuale assegnato dal 1978 al 2015 dal mensile \"Guerin Sportivo\" al miglior calciatore europeo con meno di 21 anni.\nTra il 1978 e il 1992 il trofeo poteva essere assegnato solo a giocatori con meno di 23 anni appartenenti ai club partecipanti alle competizioni europee per club organizzate dall'UEFA.\nDal 1992 pu\u00f2 essere assegnato a qualunque giocatore con et\u00e0 inferiore ai 21 anni che militi in un qualsiasi club di un campionato nazionale europeo.\nIl premio \u00e8 assegnato nel mese di giugno, in base ai meriti dimostrati durante la stagione calcistica e non durante l'anno solare.\nAlbo d'oro.\nVittorie per nazionalit\u00e0 del calciatore.\n\"Aggiornato al 2015.\""}
{"id": "537921", "revid": "1353455", "url": "https://it.wikipedia.org/wiki?curid=537921", "title": "Pierino colpisce ancora", "text": "Pierino colpisce ancora \u00e8 un film italiano del 1982 diretto da Marino Girolami con protagonista Alvaro Vitali.\n\u00c8 il terzo film della saga di Pierino, seguito di \"Pierino contro tutti\" e \"Pierino medico della S.A.U.B.\", anche se quest'ultimo in realt\u00e0 utilizza il nome del personaggio solo nel titolo, ma il protagonista, sempre interpretato da Alvaro Vitali, ha un altro nome e vive in un'ambientazione totalmente diversa. A questo film segu\u00ec, nel 1990, il titolo \"Pierino torna a scuola\".\nTrama.\nNel tentativo di passare l'esame di riparazione, Pierino si fa dettare il tema (una traccia su Giuseppe Garibaldi) dal nonno tramite collegamento radio. Il segnale viene tuttavia disturbato da una comunicazione della polizia, facendo s\u00ec che Pierino scriva e consegni alla commissione un tema che mischia la vita di Garibaldi a quella di un ricercato per spaccio di stupefacenti. L'esito disastroso del successivo esame orale sancir\u00e0 l'ennesima bocciatura di Pierino, che viene accompagnato dal padre fino a Grosseto dove viene iscritto ad un collegio.\nMalgrado i pessimi risultati del test d'ingresso, Pierino viene ammesso nell'istituto dove incontrer\u00e0 alcune vecchie conoscenze (la supplente Rizzi, di cui \u00e8 sempre stato invaghito e a cui tenter\u00e0 invano di dichiarare i propri sentimenti) e avr\u00e0 a che fare con alcune persone come Enrichetta Pomari (la per nulla attraente figlia del direttore dell'istituto), che tenter\u00e0 inutilmente di concupire il ragazzino e Oronzo, un \"secchione\" vanitoso e permaloso che sfider\u00e0 e sconfigger\u00e0 in un incontro di boxe.\nDopo un primo tentativo andato a vuoto, Pierino riesce ad eludere la sorveglianza del custode Francesco fuggendo dall'istituto: mentre cerca di tornare a Roma mediante autostop viene caricato su una volante dei Carabinieri e riportato a casa dal padre, ricevendo una pessima accoglienza da parte del vicinato.\nBen presto Pierino comincia a girare per la citt\u00e0, facendo scherzi a chiunque (tra cui anche ad un vigile urbano): il padre, anche al fine di nascondere una relazione extra-coniugale con la cameriera della sua osteria, decide di mandare il figlio a lavorare come commesso in alcuni negozi. Anche in questo caso, le esperienze lavorative di Pierino si riveleranno completamente fallimentari."}
{"id": "537925", "revid": "1305772", "url": "https://it.wikipedia.org/wiki?curid=537925", "title": "La Colombe", "text": " \nLa Colombe \u00e8 il nome di"}
{"id": "537928", "revid": "436907", "url": "https://it.wikipedia.org/wiki?curid=537928", "title": "Vision Divine", "text": "I Vision Divine sono un gruppo musicale power/progressive metal, fondato dal chitarrista Olaf Thorsen nel 1998.\nStoria del gruppo.\nPrimi anni e \"Vision Divine\".\nI Vision Divine nascono inizialmente come progetto solista del chitarrista dei Labyrinth Olaf Thorsen, il quale ha chiamato il cantante Fabio Lione (ex-Rhapsody of Fire ed ex-Labyrinth) per stringere una collaborazione. La formazione si complet\u00f2 successivamente con l'entrata del bassista Andrea \"Tower\" Torricini, del tastierista Andrew Mc Pauls e del batterista Mat Stancioiu. Il nome del gruppo \u00e8 un'unione tra \"Vision\", il primo nome dei Labyrinth, e \"Divine\", titolo dell'allora possibile album solista di Thorsen.\nNel 1999 venne pubblicato il primo album in studio, l'omonimo \"Vision Divine\", che consent\u00ec al gruppo di ottenere un ottimo successo di critica e di vendita, tanto da far registrare il tutto esaurito nel tour in Argentina, Messico, Cile, Panama e Brasile.\n\"Send Me an Angel\".\nIl 2002 \u00e8 l'anno di pubblicazione del loro secondo album, \"Send Me an Angel\". Nel frattempo si fanno sempre pi\u00f9 insistenti le voci secondo cui i Vision Divine non siano altro che una band di ripiego per Thorsen, che, a seguito di alcuni attriti con la sua vecchia band, decide di abbandonare i Labyrinth per dedicarsi completamente al suo progetto. Federico Puleri gi\u00e0 chitarrista aggiunto nei live, entra a fianco di Thorsen per rinforzare il sound che a 2 chitarre meglio si conf\u00e0 al genere proposto e nel frattempo Stancioiu e Mc Pauls compiono la scelta esattamente contraria, e lasciano i Vision Divine per dedicarsi al 100% ai Labyrinth; al loro posto subentrano Oleg Smirnoff alle tastiere (membro dei Death SS ed ex degli Eldritch) e Matteo Amoroso alla batteria (ex-Athena).\nL'uscita di Fabio Lione e l'entrata di Michele Luppi.\nCon questa rinnovata formazione, la band si prepara nel 2003 per scrivere il nuovo disco. Dopo la stesura di qualche brano, Fabio Lione \u00e8 costretto ad abbandonare la band a causa di problemi contrattuali con i Rhapsody; ormai priva del cantante pisano, la fine del gruppo viene ormai data per scontata, ma alcuni mesi dopo Thorsen annuncia l'ingresso del nuovo cantante: si tratta di Michele Luppi, cantante praticamente sconosciuto nell'ambiente metal ma pi\u00f9 noto nella scena underground AOR. \"Stream of Consciousness\", questo il titolo del concept che esce nel 2004 e viene ritenuto da molti come il successore \"spirituale\" dell'altro noto disco di Thorsen, \"Return to Heaven Denied\", oltre che l'album pi\u00f9 apprezzato dai fans; la voce del nuovo cantante Michele Luppi polverizza in qualche minuto tutti i dubbi che alcuni fan avevano con l'annuncio di questo sconosciuto cantante e sorprende il pubblico per potenza e altezza oltre che per la sua versatilit\u00e0 ed espressione, tanto che molti iniziano a vedere in lui il nuovo Kiske e l'abbandono di Fabio Lione viene da molti considerato l'inizio di una nuova era per i Vision Divine; Infatti con questo nuovo album, la band inizia ad essere ammirata anche dagli amanti del Progressive oltre che dagli amanti del Power\\Classic metal. Inoltre in Stream of Consciousness viene chiamato alle tastiere Oleg Smirnoff, un versatile tastierista gi\u00e0 in forza negli Eldritch e nei Death SS, molto fan vedono questo tastierista come uno dei pi\u00f9 talentuosi nel panorama metal italiano ed internazionale, paragonandolo persino a Kevin Moore. Nel frattempo il gruppo cambia etichetta passando alla Scarlet Records per il mercato italiano. Sulla scia del successo del disco la band decide di realizzare il suo primo DVD, Stage of Consciousness, registrato nel mese di aprile al Transilvania Live di Reggio Emilia, ottima la produzione per quanto riguarda l'audio, meno curato invece il video ma con un'ottima regia. Questo DVD consacra definitivamente Luppi e Smirnoff autori di una prestazione di assoluto spessore.\nPoco pi\u00f9 di un anno dopo i Vision Divine tornano sul mercato con un nuovo album intitolato \"The Perfect Machine\", privi per\u00f2 di Amoroso, separatosi dal gruppo per motivi personali.\"The Perfect Machine\"\u00e8 un concept album estremamente complesso dove il sound della band abbandona quasi totalmente le sonorit\u00e0 Power per avvicinarsi mai come prima al Prog, dal punto di vista ritmico batteria e chitarre si fanno pi\u00f9 serrate e incalzanti rispetto al passato, mentre le linee vocali di Luppi mettono in risalto la sua nota versatilit\u00e0. Le parti di batteria dell'album sono state ideate ed incise da Danil Morini. La produzione del disco \u00e8 stata curata dal chitarrista degli Stratovarius, Timo Tolkki mantenendo l'autenticit\u00e0 delle sonorit\u00e0 acustiche. Tolkki indicher\u00e0 in quell'occasione Danil Morini come tra i pi\u00f9 professionali ed eclettici batteristi sentiti in sala di incisione.\nIl disco, originariamente uscito nel novembre del 2005, \u00e8 stato subito incensato da pubblico e stampa, al punto da venire da molti considerato uno dei migliori lavori che l'Italia abbia mai prodotto in campo metal.\nNel 2006 la Scarlet Records pubblica una nuova versione, in digipack e a tiratura limitata, dell'album, \"The Perfect Machine\" contenente 4 bonus track: la reinterpretazione di \"The Needle Lies\" dei Queensr\u00ffche e tre nuove versioni di classici della band reinterpretati dall'allora cantante della band Michele Luppi, ovvero \"New Eden\", \"Send Me an Angel\" e \"Pain\".\nNello stesso anno seguono due importanti defezioni per la band, infatti sia Oleg Smirnoff che Andrea \"Tower\" Torricini lasciano la band per motivi personali: al loro posto entrano Cristiano Bertocchi (basso) il quale nel frattempo ha lasciato i Labyrinth; e Alessio Lucatti (tastiere); a settembre 2005 termina la collaborazione con il batterista-turnista Danil Morini a conclusione del tour in Giappone; in seguito alla necessit\u00e0 di ricreare la formazione della band, viene scelto il giovane Riccardo Quagliato, sostituito alcuni mesi dopo da Alessandro Bissa.\nDopo questi numerosi cambi di formazione, la band entra in studio per registrare il nuovo disco, che esce il 25 giugno 2007 col titolo \"The 25th Hour\". Il nuovo concept album gode ancora una volta della produzione di Tolkki e soprattutto di una maggiore eterogeneit\u00e0 musicale rispetto ai suoi predecessori, con forti influenze AOR, hard rock e riff talvolta thrash. Pochi giorni dopo esce sul rinnovato sito web della band il loro primo video, \"The Daemon You Hide\", interamente realizzato in 3D dalla LKA.\nIl 23 febbraio, in occasione del decennale della band, viene organizzato un evento speciale al Tempo Rock di Gualtieri in provincia di Reggio Emilia. Vi prendono parte quasi tutti gli ex del gruppo, e Trevor e Tommy dei Sadist; con una scaletta anche questa speciale.\nCambi di formazione.\nNell'aprile 2008 viene annunciato sul sito ufficiale dei Vision Divine e di Michele Luppi la sua uscita dalla band.\nIl 28 maggio 2008 viene annunciato il nuovo cantante da Olaf Thorsen, in tempo reale su una chat organizzata su un sito di musica metal, e, successivamente sul sito ufficiale. Durante la chat il chitarrista ha annunciato che Lione verr\u00e0 reintegrato nella formazione da giugno, mese in cui i Vision Divine terranno alcuni concerti per celebrare la riunione.\nViene anche annunciato il titolo del nuovo disco, \"9 Degrees West of the Moon\", per il quale prendono il via le registrazioni nell'agosto del 2008, per una pubblicazione prevista entro il 2009. Ad occuparsi dei suoni sar\u00e0 ancora Timo Tolkki.\nNel settembre 2011, la band annuncia che la pre-produzione del prossimo album \u00e8 terminata, definendo il prossimo lavoro come \u00abun concept molto lontano dalle tematiche trattate negli album precedenti\u00bb, ed affermando che \u00abla musica prender\u00e0 un percorso alquanto nuovo\u00bb in quest'album. Nel frattempo, i Vision Divine si separano dal bassista Cristiano Bertocchi, che ha deciso di dedicarsi in modo intensivo all'attivit\u00e0 didattica, ai suoi progetti solisti e alla produzione di band del panorama metal italiano. La band comunica il rientro in formazione di Andrea \"Tower\" Torricini, bassista storico della band (dal primo \"Vision Divine\" fino a \"The Perfect Machine\"), che quindi partecipa alle sessioni di registrazione per il settimo \"Destination Set to Nowhere,\" pubblicato 14 settembre 2012.\nIl 3 maggio 2016 i Vision Divine annunciano su Facebook l'ingresso in formazione del batterista statunitense Mike Terrana, componente in passato di gruppi e artisti quali Rage, Masterplan, Axel Rudi Pell, Yngwie Malmsteen e Tarja Turunen.\nIl 28 aprile 2018 Lione nuovamente abbandonato la formazione, venendo sostituito da Ivan Giannini il 10 dicembre dello stesso anno."}
{"id": "537929", "revid": "533647", "url": "https://it.wikipedia.org/wiki?curid=537929", "title": "Juan \u00c1lvarez de Toledo", "text": "Biografia.\nNacque a Toledo il 15 luglio 1488, figlio di don Fadrique \u00c1lvarez de Toledo y Enr\u00edquez, II duca d'Alba, e di Isabel de Z\u00fa\u00f1iga, contessa di Siviglia. Suo fratello maggiore era Pedro di Toledo, vicer\u00e9 di Napoli e padre di Eleonora di Toledo, moglie di Cosimo I de' Medici.\nAbbracci\u00f2 la vita religiosa nel convento dei domenicani di San Esteban a Salamanca e prese i voti nel 1507.\nStudi\u00f2 a Valladolid e Parigi e fu professore di filosofia e teologia all'universit\u00e0 di Salamanca.\nNel 1523 fu nominato vescovo di Cordova; fu trasferito alla sede di Burgos nel 1537 e promosso arcivescovo metropolita di Santiago de Compostela nel 1550.\nPapa Paolo III lo cre\u00f2 cardinale nel concistoro del 20 dicembre 1538. Nel 1540 si stabil\u00ec a Roma e ricopr\u00ec numerosi incarichi presso la curia: fu inquisitore, camerlengo del Sacro collegio e vescovo suburbicario di Albano e Frascati.\nMor\u00ec a Roma il 15 settembre 1557, all'et\u00e0 di 69 anni.\nConclavi.\nDurante il suo periodo di cardinalato, Juan \u00c1lvarez de Toledo partecip\u00f2 ai conclavi:\nSuccessione apostolica.\nLa successione apostolica \u00e8:"}
{"id": "537930", "revid": "1904508", "url": "https://it.wikipedia.org/wiki?curid=537930", "title": "Filippo Acciaiuoli (cardinale)", "text": "Era figlio di Ottaviano Acciaiuoli, primo marchese di Novi, e di Marianna dei marchesi Torriglioni, contessa del Cassero. Era nipote del cardinale Niccol\u00f2 Acciaioli.\nBiografia.\nStudi\u00f2 all'Universit\u00e0 di Roma ove si laure\u00f2 in \"utroque jure\".\nProtonotario apostolico partecipante dal 30 gennaio 1723, nominato lo stesso anno referendario dei Supremi Tribunali della Segnatura Apostolica di Grazia e di Giustizia. Vice legato pontificio a Ravenna nel 1724 e governatore pontificio di Citt\u00e0 di Castello dal 10 luglio 1728. Fu anche relatore della Congregazione della Sacra Consulta.\nNel 1737 divenne presidente della Reverenda Camera Apostolica e Ponente della Congregazione delle Immunit\u00e0. Chierico della medesima reverenda camera nel 1739. Nel 1743 fu nominato Segretario della Congregazione di Ripa e delle Acque.\nIl 2 dicembre 1743 divenne arcivescovo titolare di Petra in Palestina (fu consacrato sacerdote l'8 dicembre dello stesso anno ed il 21 dicembre consacrato vescovo, il giorno successivo fu nominato chierico assistente al Soglio pontificio). Nel 1744 ricopr\u00ec la carica di nunzio apostolico in Svizzera (dal 22 gennaio) e nel 1754 in Portogallo (28 gennaio), dove non pot\u00e9 impedire la soppressione e la cacciata dei Gesuiti. Venne anch'egli espulso dal Portogallo il 23 gennaio 1761 per ordine del marchese di Pombal.\nPapa Clemente XIII lo elev\u00f2 al rango di cardinale-presbitero nel concistoro del 24 settembre 1759 con il titolo cardinalizio di Santa Maria degli Angeli. Il 23 gennaio 1763 divenne vescovo, con il titolo personale di arcivescovo, di Ancona e Umana.\nMor\u00ec ad Ancona il 24 luglio 1766: la salma riposa nella cattedrale di Ancona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537931", "revid": "287204", "url": "https://it.wikipedia.org/wiki?curid=537931", "title": "Benedetto Accolti il Giovane", "text": "Biografia.\nBenedetto e i suoi famigliari.\nBenedetto detto \"il Giovane\" per poterlo distinguere dal nonno Benedetto \"il Vecchio\", era figlio di Michele Accolti, patrizio di Arezzo e podest\u00e0 di Montevarchi, e di Lucrezia di Giovanni Alamanni, nobildonna di Montevarchi.\nVa distinto anche dallo zio Pietro con cui ha in comune l'appellativo di \"cardinal di Ravenna\", carica che, detenuta in origine dallo zio, pass\u00f2 poi a lui.\nInfine, va distinto dal cugino omonimo, Benedetto Accolti, figlio del cardinale Pietro Accolti, che nel 1564 ord\u00ec una congiura contro papa Pio IV.\nStudi e inizio della carriera ecclesiastica.\nStudi\u00f2 prima a Firenze e poi si trasfer\u00ec all'Universit\u00e0 di Pisa dove si laure\u00f2 in giurisprudenza.\nSotto Leone X, su raccomandazione dello zio Pietro, nel 1515 fu assunto alla corte papale come protonotario apostolico e nel 1518 abbreviatore di parco maggiore. Poi \"la fortuna dello zio divent\u00f2 la sua\".\nNel 1521 lo zio gli fece avere il vescovato di Cadice, che era stato suo, rimpiazzato da Adriano VI, nel 1523, con quello di Cremona che tenne fino alla morte. Un anno dopo, sempre ceduto dallo zio, aggiunse anche l'arcivescovato di Ravenna, ma solo nominalmente, perch\u00e9 le rendite furono incamerate dallo zio e cominci\u00f2 a riscuoterle solo alla di lui scomparsa.\nTre anni pi\u00f9 tardi Papa Clemente VII, nel concistoro del 3 maggio 1527, lo elev\u00f2 al rango di cardinale del titolo di Sant'Eusebio che era stato di suo zio. L'elezione avvenne appena tre giorni prima del \"Sacco\".\nLa nomina a Legato pontificio di Ancona e il successivo processo.\nLa sua ascesa sembrava inarrestabile quando nel 1532 fu nominato Legato della Marca di Ancona, ovvero da ruoli puramente pastorali pass\u00f2 a ricoprirne uno temporale. In realt\u00e0 la legazione se l'era comprata pagando un importo tra i 5700 ducati d'oro ed i 20000 scudi d'oro l'anno.\n\u00ab\"Ma questa legazione fu per l'Accolti causa di dolorose sventure. Paolo III il 15 aprile 1535 lo fece chiudere in Castelsantangelo, e sottoporre a rigoroso processo. Quale ne fosse il motivo chiaramente non apparisce. Il Mazzuchelli quasi indovinando scrive che fu per avventura la sua mala amministrazione di Fano e della Marca. Per\u00f2 non sembra che la sua colpa fosse di solo peculato, come si giudica dai pi\u00f9, perch\u00e9 in tal caso, secondo anche la osservazione del Giovio, non si sarebbe trattato di decapitarlo. Alcuni vogliono che il cardinale Ippolito de' Medici, consanguineo di Clemente VII, con cui ebbe gravi controversie, appunto per la legazione della Marca, fosse autore della prigionia dell'Accolti\"\u00bb.\n\u00ab\"Fu sciolto dai ceppi dopo di essersi confessato reo, ma colla ammenda gravissima di cinquantanovemila scudi d'oro, somma rapportata dal Ciacconio, dall'Oldoino e da altri ancora. Usc\u00ec di carcere il d\u00ec ultimo di ottobre, anno medesimo, giovando non poco a liberarnelo i buoni officii del cardinale Ercole Gonzaga e quelli di Carlo V imperatore\"\u00bb.\nCos\u00ec lo storico marchigiano Carisio Ciavarini ha raccontato il processo all'Accolti intentatogli dal Vaticano su iniziativa del papa Paolo III:\n\u00ab\"Chiamato a Roma l'Accolti, e questi di natura caparbio e superbo ricusando, il papa ordin\u00f2 che a forza fossevi condotto; ed un Ferretti (vedi fortuna) carceratolo esegu\u00ec la commissione. Condotto ch'ei fu in Roma, il papa, a t\u00f3rre ogni ulteriore cagion di litigi e di angherie pei cittadini, come signore supremo di Ancona, ne volle a s\u00e9 il governo, mandandovi suoi ministri a reggerla, prima monsignor Paolo Capizucchi vescovo di Nicastro, poi Gregorio Magalotto. Intanto volendo punire l'Accolti della ostinazione sua e delle crudelt\u00e0 commesse nel governo di Ancona, chiusolo in Castelsantangelo, prese a farne processo. Da questo risult\u00f2 chiaro il furto del Monte della Carit\u00e0, le imposizioni gravissime di gran lunga superiori alla somma pagata da lui alla Camera \"[Apostolica]\", l'innocenza dei cinque gentiluomini anconitani uccisi, e dei tanti altri sottoposti al tormento della corda; e perci\u00f2 fu condannato a morte ed a pagare alla Chiesa ottocentomila scudi, ed ottocento a ciascuna delle cinque famiglie anconitane dalla tirannide di lui private de' loro cari. Sennonch\u00e9, intercedente l'imperatore Carlo V, la condanna fu commutata in soli sette anni di reclusione a Ferrara: soliti abusi di protezioni e privilegi di tempi incivili.\"\n\"Per\u00f2 migliore giustizia fece la fortuna dando la meritata fine e all'Accolti ed a quanti altri ebbero parte principale nella frodolenta occupazione della repubblica anconitana. Raccontano le cronache e le storie, che Clemente [VII] mor\u00ec poco dopo tornato in Roma; l'Accolti, oltre la prigionia, appena ne fu libero e and\u00f2 a Firenze, quivi fin\u00ec di veleno; il Della Barba che venne trasferito a Viterbo fu consunto da morbo pediculare; il vescovo Balduinetti vicelegato mor\u00ec nel 1538, cio\u00e8 dopo soli sei anni dalla rovinata repubblica; Luigi Gonzaga fu ucciso sotto Vigrate castello degli Orsini; Pietro Accolti zio dell'Arcivescovo di Ravenna, e che primo aveva fatto il piano della conquista di Ancona, mor\u00ec lo stesso anno della sua caduta (1532); ed anco un figlio del cardinale, Benedetto fu poi giustiziato in Roma per punire, come suole la fortuna, eziandio ne' figli i delitti dei genitori\"\u00bb.\nEspulso da Roma, pur riottenendo il permesso di tornare nel 1542, pass\u00f2 il resto dei suoi giorni immerso nella letteratura tra Ferrara, Venezia e Firenze dove mor\u00ec \"non senza sospetto di veleno\" ed ivi fu sepolto nella Basilica di San Lorenzo.\nLasci\u00f2 alcune opere latine, stampate a Venezia nel 1533, e alcune poesie che furono inserite nella raccolta \"Quinque illustrium Poetarum\" oltre a un trattato sui diritti del papa sul regno di Napoli.\nLa congiura contro Pio IV del cugino omonimo, Benedetto Accolti.\nUn suo cugino omonimo, Benedetto Accolti, figlio del cardinale Pietro Accolti, nel 1564 ord\u00ec una congiura contro Pio IV.\n\u00ab\"Fu essa cospirazione tramata da Benedetto Accolti, figlio del fu cardinale Accolti, ed in essa concorsero il conte Antonio Canossa, Taddeo Manfredi, il cavalier Pelliccioni, Prospero Pittorio ed altri, tutti gente di mala vita e gente fanatica, come dai fatti apparve. Fu creduto che l'Accolti coll'essere stato a Genevra, avesse ivi bevuto non solamente il veleno dell'empie opinioni, ma eziandio le fantastiche immaginazioni ch'egli ebbe forza d'imprimere nei complici suoi. Cio\u00e8, diceva egli che ucciso il presente papa, ne avea da venire un altro divino, santo ed angelico, il qual sarebbe monarca di tutto il mondo. E buon per costoro, perch\u00e9 bel premio aveano da riportare di s\u00ec orrido fatto. Al conte Antonio dovea toccare il dominio di Pavia; quel di Cremona al Manfredi; al Pelliccioni quello della citt\u00e0 dell'Aquila; e cos\u00ec altre signorie agli altri. Per conoscere meglio l'illusione e leggerezza delle lor teste, baster\u00e0 sapere che si prepararono al misfatto colla confession dei loro peccati, tacendo nulladimeno l'empio sacrilegio ed omicidio che disegnavano di commettere. Fissato il giorno, si present\u00f2 una mattina a' piedi del pontefice l'Accolti col pugnale preparato all'impresa; ma sorpreso da timore, nulla ne fece. Nata perci\u00f2 lite fra i congiurati, il Pelliccioni, per salvar la vita and\u00f2 a rivelare il gi\u00e0 fatto concerto. Tutti furono presi; e per quanto coi tormenti e colle lusinghe si procurasse di trar loro di bocca, chi gli avesse sedotti ed incitati a s\u00ec esecranda azione, nulla si pot\u00e9 ricavarne, sennonch\u00e9 l'Accolti sosteneva d'aver di ci\u00f2 parlato cogli angeli, i quali certamente non doveano essere di quei del paradiso. Furono costoro pubblicamente tormentati per la citt\u00e0, e poi tolti dal mondo. L'Accolti sempre ridendo fra i tormenti assai dimostr\u00f2 che si trattava di gente che avea leso il cervello, e forse meritava pi\u00f9 la carit\u00e0 di esser tenuta incatenata in uno spedale, che il rigore di un capestro\"\u00bb..\nGenealogia episcopale.\nLa genealogia episcopale \u00e8:"}
{"id": "537932", "revid": "791427", "url": "https://it.wikipedia.org/wiki?curid=537932", "title": "Giuseppe Accoramboni", "text": "Biografia.\nGiuseppe Accoramboni nacque, da genitori poveri, a Castel de Preci, della diocesi di Spoleto, il 24 settembre 1672. Studi\u00f2 nel collegio spoletino dei Gesuiti annesso alla chiesa di Santa Maria della Concezione.\nSi trasfer\u00ec poi a Roma, dove acquist\u00f2 un ampio credito presso la Curia grazie alle sue conoscenze di materie giuridiche. Innocenzo XIII lo accolse tra i Canonici della Basilica Vaticana con l'incarico di sottodatario. Benedetto XIII lo nomin\u00f2 suo uditore, gli confer\u00ec l'abbazia di sant'Ilario di Galliata, lo consacr\u00f2 arcivescovo titolare di Filippi il 21 settembre 1724.\nNel 1728 lo cre\u00f2 cardinale presbitero col titolo di Santa Maria in Traspontina e lo mise a capo della diocesi di Imola. Si dedic\u00f2 a restaurare la cattedrale ed il seminario, finite queste attivit\u00e0 prefer\u00ec rinunciare al vescovato per dedicarsi alle molte congregazioni in cui era stato inserito. Benedetto XIV, nel 1743, lo assegno allora alla sede suburbicaria di Frascati che resse fino alla sua morte.\nMor\u00ec a Roma il 21 marzo 1747, all'et\u00e0 di 75 anni, e fu sepolto nella chiesa di sant'Ignazio.\nGenealogia episcopale.\nLa genealogia episcopale \u00e8:"}
{"id": "537933", "revid": "986213", "url": "https://it.wikipedia.org/wiki?curid=537933", "title": "Pietro Accolti", "text": "Fu creato vescovo di Ancona e cardinale presbitero da papa Giulio II. Esercit\u00f2 in Roma l'ufficio di cardinale vicario, poi quello di legato pontificio nell'armata contro i francesi. Fu intimo consigliere di Leone X e di Clemente VII e in parte estensore della bolla che condann\u00f2 le proposizioni luterane.\nBiografia.\nUltimo dei 4 figli di Benedetto Accolti il Vecchio, della famiglia aretina degli Accolti, e di Laura di Carlo Federighi, anche lei di nobile famiglia ma fiorentina. Uno dei suoi fratelli era il poeta Bernardo Accolti.\nFece i suoi primi studi a Firenze e poi pass\u00f2 a Pisa dove studi\u00f2 giurisprudenza conseguendo il dottorato \"in utroque iure\" e venendo subito nominato lettore di diritto canonico nello Studio pisano.\nSuccessivamente sotto Innocenzo VIII, si trasfer\u00ec a Roma e cominci\u00f2 a lavorare come giurista presso la curia papale, poi dal 1485 come abbreviatore di Parco Maggiore finch\u00e9, nel 1492, Alessandro VI lo nomin\u00f2 uditore di Rota e segretario apostolico nel 1503. Decano di Rota dal 17 novembre 1500 al 4 aprile 1505, in quell'anno fu nominato vescovo di Ancona continuando tuttavia a partecipare alle sedute della Sacra Rota finch\u00e9 papa Giulio II lo elev\u00f2 al rango di cardinale del titolo di Sant'Eusebio nel concistoro tenuto a Ravenna il 10 marzo 1511.\nIn quello stesso anno ottenne da Giulio II l'amministrazione delle diocesi di Cadice, mandando su tutte le furie Ferdinando II di Aragona che voleva fosse nominato un suo pupillo, e di Maillezais, pur con parere contrario di Francesco I che avrebbe preferito qualcun altro. Ottenne la gestione dell'amministrazione della diocesi di Arras dal 1518 al 1523, anno in cui ottenne quella di Ancona, che mantenne per tutta la vita - da cui l'appellativo di \"Anconetanus\" - e quella di Cremona, succedendo al nipote Benedetto, mentre l'anno dopo, il 15 giugno 1524 fu promosso arcivescovo di Ravenna. Ma dopo appena un paio di mesi cedette anche questa, anche se solo nominalmente, al nipote Benedetto, tenendo per s\u00e9 le rendite della mensa arcivescovile e \u00abnon prima di aver dato il vandalico ordine di spogliare quella metropolitana degli intagli lavorati in argento ch'erano rimasti nei capitelli e alla cupola di quel grandioso tempio dopo il sacco dato a Ravenna dagli eserciti oltramontani (aprile del 1512)\u00bb.\nOttenne altres\u00ec i benefici delle diocesi di Osma, di Salamanca, di Ivrea, di Quimper, di Cremona, di Barcellona, di Brescia, di Lugo, di Orense e di Milano e dal 19 marzo 1513 godette di una pensione annua di 2.000 ducati.\nIl cardinale, nonostante i diversi incarichi ottenuti, non visit\u00f2 mai le sue diocesi e rimase sempre a Roma. D'altra parte \u00abi pontefici e l'Italia tutta pendevano da' suoi pareri; alle deliberazioni di stato interveniva in modo che insieme vi presiedeva; il peso della repubblica si sostentava sulle sue spalle\u00bb.\nIl 16 dicembre 1523 da cardinale prete divenne cardinale vescovo di Albano, il 18 maggio 1524 cardinale vescovo di Palestrina e il 15 giugno 1524 cardinale vescovo di Sabina. E ancora a pi\u00f9 riprese cardinale vicario di Roma, segretario di stato, e legato apostolico.\nEbbe un figlio illegittimo, Benedetto, che nel 1564 ord\u00ec una congiura contro Pio IV.\n\"Fu essa cospirazione tramata da Benedetto Accolti, figlio del fu cardinale Accolti, ed in essa concorsero il conte Antonio Canossa, Taddeo Manfredi, il cavalier Pelliccioni, Prospero Pittorio ed altri, tutti gente di mala vita e gente fanatica, come dai fatti apparve. Fu creduto che l'Accolti coll'essere stato a Genevra, avesse ivi bevuto non solamente il veleno dell empie opinioni, ma eziandio le fantastiche immaginazioni ch'egli ebbe forza d'imprimere nei complici suoi. Cio\u00e8, diceva egli che ucciso il presente papa, ne avea da venire un altro divino, santo ed angelico, il qual sarebbe monarca di tutto il mondo. E buon per costoro, perch\u00e9 bel premio aveano da riportare di s\u00ec orrido fatto. Al conte Antonio dovea toccare il dominio di Pavia; quel di Cremona al Manfredi; al Pelliccioni quello della citt\u00e0 dell'Aquila; e cos\u00ec altre signorie agli altri. Per conoscere meglio l'illusione e leggerezza delle lor teste, baster\u00e0 sapere che si prepararono al misfatto colla confession dei loro peccati, tacendo nulladimeno l'empio sacrilegio ed omicidio che disegnavano di commettere. Fissato il giorno, si present\u00f2 una mattina a' piedi del pontefice l'Accolti col pugnale preparato all'impresa; ma sorpreso da timore, nulla ne fece. Nata perci\u00f2 lite fra i congiurati, il Pelliccioni, per salvar la vita and\u00f2 a rivelare il gi\u00e0 fatto concerto. Tutti furono presi; e per quanto coi tormenti e colle lusinghe si procurasse di trar loro di bocca, chi gli avesse sedotti ed incitati a s\u00ec esecranda azione, nulla si pot\u00e9 ricavarne, sennonch\u00e9 l'Accolti sosteneva d'aver di ci\u00f2 parlato cogli angeli, i quali certamente non doveano essere di quei del paradiso. Furono costoro pubblicamente tormentati per la citt\u00e0, e poi tolti dal mondo. L'Accolti sempre ridendo fra i tormenti assai dimostr\u00f2 che si trattava di gente che avea leso il cervello, e forse meritava pi\u00f9 la carit\u00e0 di esser tenuta incatenata in uno spedale, che il rigore di un capestro\".\nFu anche l'autore della celebre bolla \"Exsurge Domine\" del 15 giugno 1520 che condannava come eretiche le idee di Martin Lutero.\n\u00abFu esaminata la forma dettata dall'Accolti in una congregazione avanti al pontefice: e avvengach\u00e9 non si discordasse nella sustanza, alcuni cardinali accennarono varie obbiezioni intorno alle parole; finch\u00e9 tocc\u00f2 di ragionare al cardinal Lorenzo Pucci allora datario, il quale per\u00f2 avvisando che ci\u00f2 s'appartenesse al suo carico, ne avea divisata un'altra idea, e sentiva con rammarico di vederla posposta: si che not\u00f2 assai cose in quella del cardinal d'Ancona, pi\u00f9 con acerbit\u00e0 di emulo, che con zelo di consigliere; n\u00e9 il cardinal d Ancona manc\u00f2 d'esser buon difenditore a se stesso. Onde sumministrandosi perpetuamente a ciascun di loro nuova e agra materia dall ingegno e dalla competenza, n\u00e9 bastando ad abbreviare, o a mitigar la contesa il pontefice colla maest\u00e0 dell'aspetto, la termin\u00f2 con l'autorit\u00e0 della voce. Indi iteratesi pi\u00f9 volte le private collazioni d'uomini scienziati, e riformatosi il modello del cardinal Accolti in alcune parti, fu esposto ad una nuova congregazione avanti al pontefice, ed ebbevi approvamento concorde\u00bb.\n\u00c8 sepolto nella Basilica di Santa Maria del Popolo a Roma."}
{"id": "537934", "revid": "2043251", "url": "https://it.wikipedia.org/wiki?curid=537934", "title": "Francesco Acquaviva d'Aragona", "text": "Biografia.\nNacque a Napoli il 4 ottobre 1665 da Giosia, XIV duca di Atri, e da Francesca Caracciolo, figlia del principe di Torella Giuseppe. Giangirolamo XV duca di Atri fu suo fratello.\nIl 22 dicembre 1697 venne consacrato vescovo dal cardinale Gasparo Carpegna, con il titolo di Larissa di Tessaglia. Papa Clemente XI lo elev\u00f2 al rango di cardinale nel concistoro del 17 maggio 1706 mentre era Nunzio apostolico per la Spagna. L'8 giugno 1706 divenne cardinale presbitero di San Bartolomeo all'Isola, ed il 28 gennaio 1709 di Santa Cecilia. In questo ruolo promosse l'ampliamento, con l'edificazione di una nuova facciata, della omonima basilica in Roma, affidandone la realizzazione a Ferdinando Fuga. Sempre in Santa Cecilia fu poi sepolto, assieme ad altri esponenti della sua famiglia\nIl 12 giugno 1724 fu nominato cardinale vescovo di Sabina.\nMor\u00ec il 9 gennaio 1725 all'et\u00e0 di 59 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537935", "revid": "1272592", "url": "https://it.wikipedia.org/wiki?curid=537935", "title": "Giovanni Battista Vaccarini", "text": "Biografia.\nVaccarini entr\u00f2 giovanissimo a far parte dell\"'entourage\" del cardinale Pietro Ottoboni, mecenate di H\u00e4ndel, Corelli e Juvarra. A Roma studi\u00f2 con Fontana che proponeva l'arte di Bernini e Borromini, secondo l'idea di una sintesi tra le opposte maniere dei due architetti. Per la sua formazione furono assai importanti anche gli esempi di Nicola Michetti, Alessandro Specchi, Francesco de Sanctis e Filippo Raguzzini.\nTornato in Sicilia intorno al 1730, Vaccarini lavor\u00f2 principalmente a Catania, dando un importante contributo alla ricostruzione dell'impianto urbanistico dopo il devastante terremoto del 1693. La sua educazione romana \u00e8 evidente nell'impostazione della Piazza del Municipio, verso cui convergono tre grandi strade come nel \"tridente\" di Piazza del Popolo. Nella stessa piazza, in cui \u00e8 collocato il palazzone comunale (Palazzo senatorio), anch'esso opera del Vaccarini (costruito tra il 1732 e il 1750), l'architetto fece collocare anche un piccolo obelisco egittizzante, appoggiato sulla statua tardoantica di un elefante in pietra lavica. L'iconografia dell'elefante che sostiene l'obelisco aveva come modello l'Hypnerotomachia Poliphili, da cui trasse ispirazione anche Gian Lorenzo Bernini per il celebre Pulcin della Minerva.\nNel restauro della cattedrale di Sant'Agata (1732-1768) la parte che meglio mostra lo stile di Vaccarini, che contribu\u00ec all'esuberante tardo barocco siciliano, \u00e8 la facciata, movimentata da colonne e specchiature alternate di marmo bianco e pietra lavica.\nNella pi\u00f9 piccola chiesa della Badia di Sant'Agata, adiacente alla cattedrale (1735), l'architetto svolse con originalit\u00e0 alcuni spunti borrominiani da Sant'Agnese in Agone, evidenti nella pianta centrale sormontata da un'alta cupola e nella delicata fronte, mossa da leggere increspature concave e convesse e caratterizzata da paraste con originalissimi capitelli. Proprio la finezza dei dettagli (cornici, balaustre, finestre) fu una caratteristica sempre presente nelle sue opere, anch'essa derivata dall'educazione romana dell'architetto.\nNel 1756 Vaccarini soggiorn\u00f2 brevemente a Napoli, dove collabor\u00f2 con Luigi Vanvitelli alla scelta dei marmi per la Reggia di Caserta e pot\u00e9 aggiornarsi studiando le opere dello stesso Vanvitelli e di Ferdinando Fuga.\nGli esiti di questo aggiornamento sono visibili nelle sue ultime architetture catanesi, come il Collegio Cutelli (1754) e la collaborazione al progetto di San Nicol\u00f2 l'Arena.\nLavorando al progetto urbanistico a Catania, dopo il catastrofico terremoto del 1693 che aveva distrutto la citt\u00e0, egli progett\u00f2 alcuni celebri monumenti del centro storico come il palazzo dell'Universit\u00e0, palazzo San Giuliano, palazzo Gioeni, palazzo Valle e intervenne anche nel completamento della chiesa di San Benedetto in via dei Crociferi.\nVaccarini mor\u00ec a Milazzo nel 1768.\nOpere.\na Catania:\na Palermo:\na Milazzo:\na Pettineo"}
{"id": "537936", "revid": "986213", "url": "https://it.wikipedia.org/wiki?curid=537936", "title": "Charles Januarius Acton", "text": "Biografia.\nFiglio del tenente generale John Francis Edward Acton, primo ministro del regno di Napoli e di sua nipote Maria Anna Acton, nacque il 6 marzo del 1803. Venne educato Londra e a Cambridge: quando si scopr\u00ec la sua vocazione alla vita religiosa decise di trasferirsi a Roma, dove frequent\u00f2 l'Accademia dei nobili ecclesiastici, per la formazione dei chierici destinati al servizio diplomatico della Santa Sede.\nOrdinato sacerdote, dal 1828 fu segretario del nunzio apostolico a Parigi, il cardinale Luigi Lambruschini: fu poi vicelegato a Bologna, segretario della Congregazione della disciplina dei regolari e uditore della Camera Apostolica (1837).\nFu da papa Gregorio XVI creato cardinale \"in pectore\" nel concistoro del 18 febbraio 1839: la nomina venne pubblicata il 24 gennaio del 1842, quando gli venne assegnato il titolo di Santa Maria della Pace (dal 1842 quello di San Marco).\nProcur\u00f2 la divisione del territorio inglese in otto circoscrizioni ecclesiastiche (vicariati apostolici), preludio alla ricostruzione della gerarchia cattolica in quelle terre.\nVenne nominato prefetto della Congregazione delle Indulgenze e Reliquie (1846), ma a causa della sua salute instabile si ritir\u00f2 presto a Palermo: mor\u00ec presso i gesuiti di Napoli il 23 giugno 1847, all'et\u00e0 di 44 anni."}
{"id": "537937", "revid": "144796", "url": "https://it.wikipedia.org/wiki?curid=537937", "title": "Antonio Agliardi", "text": "Biografia.\nNel 1884, papa Leone XIII lo nomin\u00f2 arcivescovo titolare di Cesarea di Palestina, e lo invi\u00f2 in India in qualit\u00e0 di delegato apostolico.\nNel 1889 fu nominato nunzio a Monaco di Baviera, e nel 1892 a Vienna.\nLo stesso Leone XIII lo elev\u00f2 al rango di cardinale nel concistoro del 22 giugno 1896. Nel 1903 fu nominato vescovo di Albano.\nFu prelato di forti sentimenti patriottici, e appartenne alla corrente cattolica liberale.\nAvverso agli eccessi persecut\u00f2ri contro presunti modernisti, attest\u00f2 stima e simpatia ad Antonio Fogazzaro dopo la messa all'Indice (1906) del suo romanzo \"Il santo\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537938", "revid": "124792122", "url": "https://it.wikipedia.org/wiki?curid=537938", "title": "Domenico Agostini", "text": "Biografia.\nNato il 31 maggio 1825 a Treviso, nella parrocchia di Santo Stefano, Domenico Agostini era figlio di Antonio Agostini e Maria De Gobbis. Egli ricevette la cresima il 23 marzo 1837.\nDopo aver frequentato la scuola elementare e media di San Nicol\u00f2 a Treviso, frequent\u00f2 in citt\u00e0 il seminario nel corso di teologia, laureandosi quindi presso l'Universit\u00e0 di Padova i filosofia e legge. Tra il 1848 ed il 1849 ader\u00ec alla milizia cittadina durante la guerra con l'Austria, abbandonando momentaneamente lo stato clericale. Nel 1850 riprese la carriera ecclesiastica, ricevendo il suddiaconato il 21 dicembre di quell'anno.\nIl 26 gennaio 1851 venne ordinato sacerdote nella cappella della Trinit\u00e0 a Venezia per opera del cardinale Giacomo Monico, patriarca. Incardinato nella diocesi di Treviso, fu quindi coadiutore nella parrocchia di Santo Stefano, conducendo parallelamente la carriera di insegnante nel seminario della citt\u00e0 di cui divenne anche il direttore spirituale. Dal 1857 al 1859 fu membro della Societ\u00e0 di Ges\u00f9 e poi fece ritorno a diocesi come giudice del tribunale ecclesiastico e direttore dei terziari. Assistente e animatore della Conferenza di San Vincenzo de' Paoli, divenne arciprete del capitolo della cattedrale di Treviso, poi cancelliere ed infine nel 1863 venne nominato pro-vicario generale.\nEletto vescovo di Chioggia il 27 ottobre 1871, venne consacrato il 17 dicembre di quell'anno nella basilica di Santa Maria della Salute a Venezia. Promosso quindi patriarca di Venezia, mantenne comunque l'amministrazione della sede di Chioggia col beneplacito della Santa Sede dal 22 giugno 1877.\nVenne creato cardinale presbitero da papa Leone XIII nel concistoro del 27 marzo 1882 ricevendo, il 30 marzo di quell'anno il titolo di Sant'Eusebio e l'annessa berretta cardinalizia. Dal 7 giugno 1886 opt\u00f2 per il titolo di Santa Maria della Pace.\nMor\u00ec il 31 dicembre 1891 a Venezia, all'et\u00e0 di 66 anni. Il suo corpo venne esposto nella basilica patriarcale di Venezia e sepolto poi nella cappella dei canonici nel cimitero di San Michele a Venezia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537939", "revid": "339392", "url": "https://it.wikipedia.org/wiki?curid=537939", "title": "Juvarra", "text": ""}
{"id": "537940", "revid": "2043251", "url": "https://it.wikipedia.org/wiki?curid=537940", "title": "Gregorio Mar\u00eda Aguirre y Garc\u00eda", "text": "Biografia.\nGregorio Mar\u00eda Aguirre y Garc\u00eda nacque il 12 marzo 1835 a La Pola de Gord\u00f3n, provincia e diocesi di Le\u00f3n, nella parte settentrionale del Regno di Spagna.\nEntrato nell'Ordine dei frati minori, emise la professione solenne nel 1857. Ricevette l'ordinazione sacerdotale alla fine di settembre 1859, ventiquattrenne, per imposizione delle mani del cardinale Cirilo de Alameda y Brea, O.F.M.Obs., arcivescovo metropolita di Toledo.\nMinistero episcopale.\nIl 27 marzo 1885 papa Leone XIII lo nomin\u00f2, appena cinquantenne, vescovo di Lugo; succedette a Jos\u00e9 de los R\u00edos y Lamadrid, deceduto l'8 marzo 1884 dopo ventisei anni di episcopato. Ricevette la consacrazione episcopale il 21 giugno seguente, presso la Chiesa di San Fernando a Madrid, per imposizione delle mani di Mariano Rampolla del Tindaro, arcivescovo titolare di Eraclea di Europa e nunzio apostolico in Spagna nonch\u00e9 futuro cardinale, assistito dai co-consacranti Benito Sanz y For\u00e9s, arcivescovo metropolita di Valladolid ed anch'egli futuro porporato, e Tom\u00e1s Jenaro de C\u00e1mara y Castro, O.E.S.A., vescovo di Salamanca. Come suo motto episcopale il neo vescovo Aguirre y Garc\u00eda scelse \"Misericordia ejus respexit humilitatem\", che tradotto vuol dire \"La Sua misericordia guarda agli umili\".\nIl 21 maggio 1894 papa Leone XIII lo promosse, cinquantanovenne, arcivescovo metropolita di Burgos; succedette a Manuel G\u00f3mez-Salazar y Lucio-Villegas, deceduto il 14 giugno 1893. In seguito, ricevette il pallio, simbolo di comunione tra la Santa Sede ed il metropolita. Il 2 dicembre 1899 venne nominato anche amministratore apostolico di Calahorra e La Calzada, diocesi fino ad allora gestita dal vicario capitolare Santiago Palacios y Cabello dopo il trasferimento dell'ultimo vescovo, il futuro cardinale Antonio Mar\u00eda Cascajares y Azara, alla sede metropolitana di Valladolid.\nCardinalato.\nPapa Pio X lo elev\u00f2 al rango di cardinale nel concistoro del 15 aprile 1907, all'et\u00e0 di settantadue anni; il 19 dicembre seguente gli venne assegnato il titolo cardinalizio di San Giovanni a Porta Latina, vacante dal 1\u00ba gennaio 1905, giorno della morte del cardinale francese Beno\u00eet-Marie Lang\u00e9nieux, arcivescovo metropolita di Reims.\nIl 29 aprile 1909 papa Pio X lo trasfer\u00ec, settantaquattrenne, alla sede metropolitana e primaziale di Toledo, assegnandogli contestualmente il titolo onorifico di patriarca titolare delle Indie Occidentali; in entrambi gli incarichi succedette al cardinale Ciriaco Mar\u00eda Sancha y Herv\u00e1s, deceduto il 26 febbraio precedente. In seguito ricevette nuovamente il pallio.\nMor\u00ec il 10 ottobre 1913 a Toledo, all'et\u00e0 di settantotto anni. Al termine dei solenni funerali, la salma venne tumulata nella Cattedrale di Santa Mar\u00eda de Toledo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537941", "revid": "31886", "url": "https://it.wikipedia.org/wiki?curid=537941", "title": "Andrea Aiuti", "text": "Biografia.\nNacque a Roma il 17 giugno 1849.\nPapa Leone XIII lo elev\u00f2 al rango di cardinale nel concistoro del 22 giugno 1903.\nPartecip\u00f2 al concistoro del 1903 che elesse Pio X.\nMor\u00ec il 28 aprile 1905 all'et\u00e0 di 55 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537942", "revid": "116448991", "url": "https://it.wikipedia.org/wiki?curid=537942", "title": "Annibale Albani", "text": "Biografia.\nNacque a Urbino il 15 agosto 1682, figlio di Orazio Albani (1652-1712), che era fratello di papa Clemente XI, e Maria Bernardina Ondedei-Zonghi. Il fratello minore, Alessandro, fu anch'egli cardinale e famoso collezionista d'arte.\nNel 1709, durante la guerra di successione spagnola, fu nominato nunzio pontificio a Vienna con l'obiettivo di difendere i diritti feudali della Santa Sede e di bonificare i territori occupati dall'Impero, scopo alla fine sventato dalla morte dell'Imperatore Giuseppe I in 1711. Nel 1710 si rec\u00f2 a Dresda, dove fu determinante nel garantire la conversione del futuro re Augusto III di Polonia dal luteranesimo al cattolicesimo romano. \nFu elevato al rango di cardinale nel concistoro del 23 dicembre 1711.\nIl 24 luglio 1730 fu nominato vescovo di Sabina e il 9 settembre 1743 vescovo di Porto e Santa Rufina.\nPer lungo tempo, dal 29 marzo 1719 al 23 febbraio 1747, ricopr\u00ec la carica di cardinale camerlengo e fino alla nomina a cardinale del fratello, effettuata da Innocenzo XIII, \u00e8 stato il porporato italiano pi\u00f9 giovane.\nCome mecenate della letteratura ecclesiastica, lasci\u00f2 una preziosa biblioteca, una galleria di dipinti e sculture e un gabinetto di monete che alla fine venne aggiunto alla collezione del Vaticano.\nHa curato, in due volumi, le lettere, i brevi e le bolle di Clemente XI (1724), il \"Menologium Gr\u00e6corum\" (1727) e le memorie storiche di Urbino (1722-24).\nMor\u00ec il 21 ottobre 1751 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537943", "revid": "84184", "url": "https://it.wikipedia.org/wiki?curid=537943", "title": "Corelli", "text": "Corelli \u00e8 un cognome italiano."}
{"id": "537944", "revid": "983767", "url": "https://it.wikipedia.org/wiki?curid=537944", "title": "Joaqu\u00edn Anselmo Mar\u00eda Albareda y Ramoneda", "text": "Biografia.\nNacque a Barcellona il 16 febbraio 1892 ed ebbe, come nome di battesimo, Joaqu\u00edn.\nEntr\u00f2 appena dodicenne nell'Abbazia benedettina di Montserrat, il 4 novembre 1908, al momento della professione solenne, prese i nomi di Anselmo Mar\u00eda, e nella stessa abbazia venne ordinato sacerdote il 7 luglio 1915.\nProsegu\u00ec i propri studi a Roma, dapprima presso l'Ateneo Sant'Anselmo, dove si licenz\u00f2 in Teologia nel 1919, poi si diplom\u00f2 alla Scuola vaticana di paleografia diplomatica e archivistica, sotto la guida del gesuita padre Franz Ehrle, futuro cardinale, infine, nel 1924, si laure\u00f2 resso l'Universit\u00e0 di Friburgo in Brisgovia, in Germania, sotto la direzione di Heinrich Fincke.\nTorn\u00f2 a Montserrat, dove fu archivista del monastero fino al 19 giugno 1936, data in cui Pio XI lo nomin\u00f2 prefetto della Biblioteca Apostolica Vaticana, collaborando con i cardinali bibliotecari Ehrle, Mercati e Tisserant, pochi mesi dopo entr\u00f2 a far parte della Pontificia Accademia delle Scienze.\nDurante gli anni della seconda guerra mondiale si occup\u00f2 della salvaguardia di molte biblioteche, in particolare di quella dell'Abbazia benedettina di Montecassino.\nIl 5 maggio 1950 venne nominato abate di Santa Maria di Ripoll, ricevendo la benedizione abbaziale il successivo 26 agosto nell'Abbazia di Montserrat, da parte del cardinale Eug\u00e8ne Tisserant, decano del Sacro Collegio.\nGiovanni XXIII lo cre\u00f2 cardinale nel concistoro del 19 marzo 1962, imponendogli la berretta rossa il successivo giorno 22 e assegnandogli contemporaneamente la diaconia di Sant'Apollinare alle Terme Neroniane-Alessandrine.\nMeno di un mese dopo, il 15 aprile 1962, con il Motu proprio \"Cum gravissima\" Giovanni XXII stabil\u00ec che tutti i cardinali dovessero essere anche vescovi.\nPer questo motivo i dodici cardinali diaconi facenti parte, in quel momento, del Sacro Collegio, e tutti privi dell'ordinazione episcopale, erano stati eletti, il 5 aprile 1962, \"ut munus Consecrationis Episcopalis recipere possent\", ad una sede arcivescovile titolare.\nGli venne assegnata la sede titolare \"pro illa vice\" arcivescovile di Gissaria.\nVennero consacrati, nell'Arcibasilica Lateranense il 19 aprile seguente, Gioved\u00ec Santo, da Giovanni XXIII che aveva, come co-consacranti i cardinali Benedetto Aloisi Masella, vescovo suburbicario di Palestrina, e Giuseppe Pizzardo, vescovo suburbicario di Albano.\nPartecip\u00f2 a tutte le sessioni del Concilio Ecumenico Vaticano II ed al Conclave del 1963.\nMor\u00ec a Barcellona il 19 luglio 1966 e venne sepolto nell'Abbazia di Montserrat.\nGenealogia episcopale.\nLa genealogia episcopale \u00e8:"}
{"id": "537945", "revid": "838137", "url": "https://it.wikipedia.org/wiki?curid=537945", "title": "Paul d'Albert de Luynes", "text": "Biografia.\nI primi anni.\nPaul d'Albert de Luynes nacque il 5 gennaio 1703 a Versailles, in Francia. Quarto e ultimo figlio di Honor\u00e9 Charles d'Albert de Luynes, duca di Monfort, e di Marie Anne Jeanne de Courcillon. Suo padre, che era militare nel reggimento dei cavalleggeri della Guardia Reale, venne ucciso da un colpo di moschetto presso Landau il 9 settembre 1704. Egli non fu l'unico religioso della sua famiglia: entrambe le sue sorelle, Marguerite-Eustochie e Charlotte-M\u00e9lanie, divennero infatti monache benedettine e in particolare la seconda divenne priora del monastero di Montargis.\nEgli venne inizialmente educato da sua madre e dai nonni paterni, il duca e la duchessa di Chevreuse; il duca era grande amico dell'arcivescovo Fran\u00e7ois de Salignac de la Mothe-F\u00e9nelon di Cambrai, sostenendolo anche quando questi cadde in disgrazia presso il re. Il futuro cardinale ebbe cos\u00ec modo di frequentare sin da giovane gli ambienti ecclesiastici ed impar\u00f2 a leggere con \"Les Aventures de T\u00e9l\u00e9maque\", un romanzo proprio scritto da F\u00e9nelon. Dopo questa formazione egli venne temporaneamente destinato alla carriera militare adottando il titolo di conte di Monfort e divenendo colonnello di un reggimento di fanteria dal 6 marzo 1719. Inesperto nel mestiere delle armi eppure con grandi responsabilit\u00e0 sul proprio capo, venne coinvolto in un duello per il quale mostr\u00f2 esitazione: a questo punto la madre gli intim\u00f2 per il proprio onore di affrontare l'avversario o di ripiegare alla carriera ecclesiastica. Egli scelse quest'ultima via facendo il proprio ingresso nel seminario di Saint-Sulpice a Parigi dove si distinse per piet\u00e0 e condotta brillanti. Egli frequent\u00f2 quindi l'Universit\u00e0 di Brouges dove ottenne il dottorato.\nLa carriera ecclesiastica.\nPoco dopo l'ordinazione sacerdotale, sua madre gli ottenne dal cardinale Henri-Pons de Thiard de Bissy, vescovo di Meaux, il posto di vicario generale di quella diocesi, posizione che lo mise in seria difficolt\u00e0 abituato com'era per una sua naturale inclinazione alla vita riservata e taciturna. Egli prese dunque a partecipare attivamente alla vita della diocesi e della corte francese, in particolare grazie all'amicizia che lo legava con la regina Maria Leszczy\u0144ska, moglie di Luigi XV di Francia, punto che gli fu molto d'aiuto nel progredire della sua carriera ecclesiastica. Nel 1727 venne nominato abate commendatario del monastero di Saint-Vigor di C\u00e9risy, nella diocesi di Bayeux. Due anni pi\u00f9 tardi il cardinale Andr\u00e9-Hercule de Fleury, primo ministro di Francia, lo propose al re perch\u00e9 fosse elevato alla dignit\u00e0 episcopale ma egli in un primo tempo rifiut\u00f2 e poi, temendo di recare offesa al re, accett\u00f2 e con brevetto reale venne autorizzato al rango di vescovo il 17 febbraio 1729.\nL'episcopato.\nIl 17 agosto 1729 giunse la conferma della nomina di Paul d'Albert de Luynes a vescovo dalla curia di Roma ed egli venne eletto vescovo di Bayeux; in preparazione alla sua consacrazione episcopale, egli si dedic\u00f2 assiduamente allo studio delle Sacre Scritture e dei concili. Egli venne consacrato domenica 25 settembre 1729 nella chiesa dominicana di Saint-Germain di Parigi da Louis La Vergne-Montenard de Tressan, arcivescovo di Rouen, assistito da L\u00e9on de Beaumont, vescovo di Saintes, e da C\u00e9sar Le Blanc, vescovo di Avranches. Dopo aver prestato il giuramento di fedelt\u00e0 al re di Francia, egli prese possesso della propria diocesi l'11 dicembre 1729, compiendo regolarmente visite pastorali sul territorio. Il 9 ottobre 1730 egli approv\u00f2 e conferm\u00f2 gli statuti della \"Congregation de la Vierge\", detta \"des Bourgeois\". Alcuni anni dopo egli dett\u00f2 le regole dei \"Filles du Bon-Sauveur de Caen\".\nEgli celebr\u00f2 numerosi sinodi diocesani e fu un predicatore instancabile, organizzando in particolare le missioni popolari: egli predic\u00f2 in particolare una famosa missione a Bayeux nel 1732 che scaten\u00f2 una vuolenta reazione da parte dei giansenisti che per l'occasione crearono il pamphlet intitolato \"Remotrances des fid\u00e8les de la ville de Bayeux \u00e0 M. de Luynes, leur \u00e9v\u00eaque\" on la quale criticarono severamente l'eccessivo zelo mostrato dal vescovo nel predicare il proprio sostegno ai Padri Eudisti ed alla bolla papale \"Unigenitus Dei Filius\" che mirava a reprimere anche i giansenisti. Gli incidenti di Bayeux, resero molto famoso il vescovo ed in particolare ne fecero l'obbiettivo della contestazione giansenista di quegli anni. Divenuto membro de l'Acad\u00e9mie Fran\u00e7aise dal 28 marzo 1743, egli occup\u00f2 il posto che fu del cardinale Fleury.\nSu proposta di Jean Fran\u00e7ois Boyer, vescovo di Mirepoix e ministro del re, venne nominato il 14 gennaio 1747 dal sovrano francese primo elemosiniere della Delfina, Maria Giuseppina di Sassonia, poi madre degli ultimi tre re della dinastia dei Borbone di Francia. Il 9 agosto 1753, re Luigi XV di Francia lo nomin\u00f2 arcivescovo di Sens, nomina per la quale de Luynes esit\u00f2 ulteriormente per poi cedere il 21 settembre 1753. Preconizzato dalla Santa Sede il 26 novembre 1753, ottenne il pallio quello stesso giorno e fece il proprio solenne ingresso nell'arcidiocesi nel giugno dell'anno successivo. Membro onorario dell'Accademia delle Scienze di Francia dal 7 dicembre 1755, ne divenne vicepresidente nel 1757 e poi venne nominato presidente nel 1758, unitamente al titolo di abate commendatario di Corbie nel 1756.\nIl cardinalato.\nCreato cardinale presbitero nel concistorio del 5 aprile 1756 egli ottenne il brevetto pontificio il 7 aprile di quell'anno col quale gli venne garantita la berretta cardinalizia che gli venne imposta per mano di Luigi XV di Francia il 9 giugno 1756, ricevendo poi anche il titolo di San Tommaso in Parione dal 2 agosto 1758. Il 3 giugno 1757 venne nominato dal re presidente della commissione straordinaria del Consiglio di Stato per rilevare le diverse comunit\u00e0 religiose del regno di Francia. Dal 1756 al 1761 si dedic\u00f2 quasi esclusivamente alla carica di elemosiniere, occupandosi di politica in particolare durante lo svolgimento della Guerra dei Sette anni, chiedendo pertanto ai suoi vicari di visitare per suo conto l'arcidiocesi che gli era stata affidata.\nPartecip\u00f2 al conclave del 1758 che elesse papa Clemente XIII e dal 1\u00ba gennaio 1759 divenne Commendatore dell'Ordine dello Spirito Santo. Dal 1761 si dedic\u00f2 completamente alla sua arcidiocesi, rinnovando ancora le visite pastorali. Sempre nel 1761 egli tenne nel proprio palazzo episcopale una riunione di tutti i vescovi francesi intenzionati ad appellarsi al papa in difesa dei Gesuiti e il risultato fu una lettera a lui attribuita che evidenzi\u00f2 il supporto delle diocesi francesi nei confronti dei seguaci di Sant'Ignazio di Loyola. Egli prese inoltre parte all'assemblea del clero del 1765 nella quale protest\u00f2 alacremente contro la soppressione della Societ\u00e0 di Ges\u00f9 e pubblic\u00f2 un atto che giustificava la sua adesione alla bolla papale \"Unigenitus Dei Filius\" del 1756. Il 20 dicembre 1765 egli fu al capezzale dell'amico, il delfino Luigi Ferdinando di Borbone e ne provvise l'organizzazione dei funerali presso la cattedrale di Sens. Il 13 marzo 1767 prest\u00f2 assistenza anche alla moglie del delfino, Maria Giuseppina di Sassonia sul suo letto di morte. Dopo la morte di entrambi i suoi protettori e amici, egli si ritir\u00f2 completamente nella sua arcidiocesi devolvendovi ogni minuto del suo tempo.\nNell'Assemblea del Clero del 1\u00ba aprile 1767, celebrata nuovamente nel palazzo arcivescovile del cardinale, i vescovi protestarono contro il re per il mantenimento di un comportamento da parte del parlamento contrario al diritto canonico. Egli partecip\u00f2 poi al conclave del 1769 che elesse Clemente XIV. In questo periodo egli compose la sua opera maxima in apologetica e istruzione pastorale contro la dottrina degli increduli e condannando in particolare il volume \"Syst\u00e8me de la Nature\" del barone d'Holbach, con una nuova assemblea del clero programmata il 20 dicembre 1770. Nel 1774 presenzi\u00f2 alla consacrazione di Luigi XVI di Francia nella cattedrale di Reims. Partecip\u00f2 al conclave del 1774-1775 ove venne eletto papa Pio VI. Divenuto cardinale protopresbitero, inizi\u00f2 ad occuparsi attivamente dei suoi studi come astronomo e scienziato. Le sue osservazioni, registrate a Sens, Fontainebleau ed a Versailles, vennero trascritti nei registri dell'Accademia delle Scienze tra il 1761 ed il 1772. Nel 1768 pubblic\u00f2 inoltre delle memorie sulle propriet\u00e0 del mercurio nei barometri. Nel settembre del 1779 celebr\u00f2 a Sens il suo giubileo episcopale d'oro che venne magnificamente salutato da tutto il popolo. Egli fu protettore in quest'epoca del Partito dei Foglianti, che erano anti-giansenisti moderati.\nMor\u00ec a Parigi il 21 gennaio 1788. La sua salma venne esposta e poi sepolta nella cattedrale metropolitana di Sens. La sua orazione funebre venne pronunciata il 14 marzo successivo dall'abate Le Gris. Il 25 marzo 1794, durante la Rivoluzione francese, la sua tomba venne distrutta e le sue spoglie vennero trasferite nel grande cimitero di Sens ove si trovano tuttora.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537946", "revid": "986213", "url": "https://it.wikipedia.org/wiki?curid=537946", "title": "Giuseppe Alberghini", "text": "Biografia.\nNacque a Cento il 13 settembre 1770.\nOper\u00f2 soprattutto presso la Curia Romana e nel giugno del 1834 fu nominato cardinale \"in pectore\" da papa Gregorio XVI, a ci\u00f2 pubblicandolo l'anno seguente. Partecip\u00f2 al conclave del 1846 che elesse papa Pio IX.\nPapa Gregorio XVI lo elev\u00f2 al rango di cardinale nel concistoro del 6 aprile 1835.\nMor\u00ec il 30 settembre 1847 all'et\u00e0 di 77 anni."}
{"id": "537947", "revid": "1544939", "url": "https://it.wikipedia.org/wiki?curid=537947", "title": "Pietro Aldobrandini", "text": "Biografia.\nNacque a Roma il 31 marzo 1571 da Pietro Aldobrandini e Flaminia Ferracci; la sorella maggiore Olimpia Aldobrandini (1567-1637) divenne Principessa di Meldola e Sarsina.\nPapa Clemente VIII lo elev\u00f2 al rango di cardinale nel concistoro del 17 settembre 1593 col titolo di San Nicola in Carcere. Fu Governatore di Fermo dal 1595 al 1605. Nel 1604 fu arcivescovo di Ravenna e cardinale abate commendatario di Sant'Ellero a Galeata (il suo stemma si vede ancora nel palazzo che fu sede della curia abbaziale), Abate Commendatario dell'Abbazia di Fossanova, Abbate Commendatario di Rosazzo, di San Nazario e Celso e quella di San Dionigi di Milano, di Santa Maria alla Regola di Imola, di Santa Maria di Crescenzago, di Santa Maria in Cosmedin e Sant\u2019Ilario di Galeota di Ravenna, di San Pietro di Castiglione. Fu Camerlengo del Sacro Collegio dei Cardinali, opt\u00f2 per il titolo di Santa Maria in Trastevere nel 1612. Fra i vari incarichi, importante fu il suo ruolo nelle vicende che portarono alla firma del Trattato di Lione del 17 gennaio 1601: fu lui a convincere Enrico IV di Francia e Carlo Emanuele I di Savoia a terminare la guerra per il possesso del Marchesato di Saluzzo.\nFu il primo legato della Santa Sede a Ferrara dopo la devoluzione nel 1598. Prese possesso della ex capitale estense il 29 gennaio 1598 e si dimise anticipatamente dalla carica il 30 settembre 1605, dopo la morte del co-legato Giovanni Francesco Biandrate di San Giorgio Aldobrandini.\nAl suo seguito lavor\u00f2 per anni Giovan Battista Marino; inoltre, furono al suo servizio alcuni importanti musicisti, tra cui Girolamo Frescobaldi, i fratelli Piccinini, il Biemma, il Trematerra, Felice Anerio, Giovanni Ghizzolo. A lui venne dedicata dal compositore Luzzasco Luzzaschi la raccolta dei \"Madrigali per cantare et sonare a 1-3 soprani\" (Roma, 1601).\nMor\u00ec il 10 febbraio 1621 all'et\u00e0 di 50 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537948", "revid": "2043251", "url": "https://it.wikipedia.org/wiki?curid=537948", "title": "Pompeo Aldrovandi", "text": "Biografia.\nNacque a Bologna, dal conte Ercole, di famiglia patrizia bolognese, e da Maria Giulia Albergati.\nInizi\u00f2 gli studi a Roma nel Collegio Romano e li continu\u00f2 a Siena nel Convitto Tolomei per giovani nobili. Il completamento degli studi universitari fu per\u00f2 a Bologna, dove consegu\u00ec il dottorato \"in utroque iure\" il 10 marzo 1691 e subito dopo fu ammesso al collegio dottori, giudici e avvocati di Bologna.\nProtetto da Innocenzo XII (1691-1700), nel febbraio 1696 si trasfer\u00ec a Roma dove inizi\u00f2 la carriera curiale ricoprendo varie cariche: referendario delle Due Segnature, auditore di giustizia, luogotenente civile dell'uditore generale della Camera Apostolica e poi titolare dello stesso ufficio.\nVescovo dal 1710, gli vennero conferiti importanti incarichi diplomatici, tra i quali quello di dirimere il conflitto tra la Santa Sede e il re di Spagna Filippo V, nell'ambito della guerra di successione spagnola, che era culminato l'anno prima con la chiusura della nunziatura in Spagna. Prima di recarsi a Madrid fu mandato a Parigi a cercare una prima mediazione con i delegati spagnoli. Le trattative continuarono nella primavera del 1715, durante la quale Pompeo fu finalmente invitato a Madrid e in quell'occasione conobbe il potente prelato Giulio Alberoni, molto considerato nella corte spagnola. L'incontro con l'Alberoni fu molto importante per Pompeo, che in pratica si mise sotto la sua ala protettiva, tentando di fargli ottenere in cambio la nomina a cardinale.\nRientrato a Roma, tra l'agosto del 1716 e il gennaio del 1717, fu nominato arcivescovo di Cesarea e poi vescovo assistente al soglio pontificio. Nello stesso anno ottenne la nomina ufficiale a nunzio in Spagna, ma ebbe un mandato molto difficile per i contrastati rapporti che perduravano ancora tra la Spagna e il papato. In particolare Clemente XI (1700-1721) pretendeva l'appoggio della flotta spagnola nella guerra contro i turchi, ma la maggior parte dei problemi nasceva soprattutto dalla questione della tassazione dei beni ecclesiastici spagnoli. La situazione si fece talmente difficile che Pompeo fu costretto a rifugiarsi ad Avignone nel giugno del 1718, quando Filippo V ne ordin\u00f2 l'arresto. La fallita missione cost\u00f2 a Pompeo l'isolamento da parte di Clemente XI; furono quindi gli anni in cui Pompeo torn\u00f2 a risiedere a Bologna, dove rimase sino al 1721, anno della morte dello stesso pontefice.\nReintegrato dal nuovo papa Innocenzo XIII (1721-1724), fu con Benedetto XIII (1724-1730) che torn\u00f2 veramente in auge, diventando prima consultore del Sant'Uffizio ed esaminatore dei vescovi, e poi nel 1729 patriarca di Gerusalemme. Con Clemente XII (1730-1740) fu governatore di Roma (1733) e ottenne la nomina a cardinale. Il 9 luglio 1734 ottenne la diocesi di Montefiascone e Corneto dove and\u00f2 a vivere per diversi anni, impiantandovi la principale residenza anche nel periodo in cui era sovente in viaggio per i suoi numerosi incarichi.\nIl lungo conclave del 1740 lo vide per molto tempo candidato al soglio papale in quanto sostenuto dai cardinali creati da Clemente XII e da quelli borbonici di Francia e Spagna. In almeno due votazioni mancarono pochissimi voti perch\u00e9 fosse eletto pontefice. Il cardinale Alessandro Albani, capo di una fazione avversa, riusc\u00ec per\u00f2 a screditarlo e a far naufragare la sua candidatura. Quando fu tirata fuori la candidatura di un altro cardinale bolognese, il Lambertini, Pompeo si ritir\u00f2 spontaneamente facendolo vincere. Persa la lotta per diventare pontefice, continu\u00f2 la sua attivit\u00e0 al servizio del papato, e fu tra i pi\u00f9 stimati collaboratori di Benedetto XIV, diventando in seguito legato pontificio in Romagna (1743-46), dove port\u00f2 a compimento i lavori di bonifica idraulica. Finito il periodo della legazione torn\u00f2 a Montefiascone, dove mor\u00ec nel 1752. Fu sepolto a Bologna nella cappella all'interno della basilica di San Petronio, che lui stesso aveva fatto costruire.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537949", "revid": "1762097", "url": "https://it.wikipedia.org/wiki?curid=537949", "title": "Girolamo Aleandro", "text": " \nIl cardinale Aleandro a volte \u00e8 chiamato \"il vecchio\" per essere distinto dal suo omonimo nipote, noto come Girolamo Aleandro \"il giovane\", che fu un erudito di fama.\nBiografia.\nNacque da Francesco Aleandro, filosofo e medico, e da Bartolomea Antonelli dei Bonfigli di nobile famiglia veneziana, nel 1480 a Motta di Livenza, nel Veneto ai confini col Friuli. Frequentemente gli viene attribuita come terra natale quella friulana per la particolare condizione del territorio mottense in quei decenni: proprio nel decennio della nascita di Girolamo si sarebbe infatti realizzata l'unificazione del territorio mottense sotto il dominio veneziano, includendo in esso anche il territorio ad est del fiume Livenza precedentemente appartenuto al libero comune di Lorenzaga (oggi frazione di Motta) appartenente al Friuli, territorio che fino a 60 anni prima aveva posseduto un regolare seggio di rappresentanza nel parlamento friulano e che, dal punto di vista ecclesiastico, anche nel seguito continuer\u00e0 ad essere aggregato al Friuli (ed in particolare alla diocesi di Concordia).\nStudi\u00f2 Teologia e Lingue Antiche a Padova e poi a Venezia, dove fu in contatto con Erasmo da Rotterdam e Aldo Manuzio. Fin da giovanissimo era reputato uno degli uomini pi\u00f9 istruiti del tempo. Nel 1508 si rec\u00f2 a Parigi su invito di re Luigi XII come professore di greco e latino e tenne per un certo tempo la cattedra di rettore di quella universit\u00e0.\nFu poi al servizio di Eberhard von der Mark, principe-vescovo di Liegi, e fu inviato da quel prelato per una missione a Roma (1516): in seguito a questo, papa Leone X gli affid\u00f2 (1519) l'ufficio di prefetto della Biblioteca Vaticana.\nNel settembre del 1520 si rec\u00f2 in Germania, ad Aquisgrana, come nunzio papale per presenziare all'incoronazione di Carlo V come \"re dei Romani\". In quell'occasione fu tra i protagonisti della Dieta di Worms (1521), in cui diresse l'opposizione a Lutero, sostenendo le misure pi\u00f9 estreme per reprimere le dottrine del riformatore. L'editto di Worms, adottato dall'imperatore e dalla dieta, venne elaborato e proposto proprio da Aleandro. Le sue doti, indubbiamente non comuni, ma insieme anche i limiti gravissimi della sua personalit\u00e0, lo portarono a feroci contrasti. Questa prima grande missione dell'Aleandro in Germania, dopo l'attivit\u00e0 svolta nei Paesi Bassi per l'applicazione della condanna e il lavoro diplomatico per predisporre favorevolmente i pr\u00ecncipi tedeschi, culmin\u00f2 nella dieta di Worms, alla quale egli si present\u00f2 col rango di nunzio straordinario. L'Aleandro persegu\u00ec con tenacia e abilit\u00e0, allo scopo di ottenere l'accettazione della condanna pontificia delle dottrine di Lutero e l'approvazione del bando imperiale contro l'eretico, nonostante l'ambiente fosse in parte ostile. Soprattutto lo vedevano dalla parte dei pr\u00ecncipi colti e non dei poveri e barbari ignoranti. Libero arbitrio e predestinazione furono i concetti contrapposti nello scontro con Lutero.\nIl proprio giudizio sulla Riforma lo manifest\u00f2 con gran forza e non lo modific\u00f2 mai fino a dettare i provvedimenti che lui stesso sugger\u00ec. A differenza del suo \u201camico\u201d Erasmo da Rotterdam, per lui fu secondaria la dimensione religiosa del fenomeno, e consider\u00f2 solo l'aspetto istituzionale, sociale ed eversivo del luteranesimo. Non colse mai i fermenti positivi n\u00e9 i consensi che esso suscitava. Secondo tale modo di vedere condusse sempre ogni azione sul piano politico, pensando che potesse bastare a risolvere la grave crisi religiosa in corso. La politica ecclesiastica, da lui sostenuta in modo determinato, si affermava con l'appoggio incondizionato del papa e la fermezza di Carlo V e con l'eliminazione degli abusi curiali pi\u00f9 scandalosi. Non si convinse perci\u00f2 immediatamente della necessit\u00e0 del concilio (che poi si realizz\u00f2 a Trento); contribu\u00ec a fare di tale questione un puro elemento di pressione politica.\nNel pieno trionfo delle bellezze rinascimentali di Venezia, Firenze e Roma, si consumava uno degli episodi pi\u00f9 infamanti della storia. Un tribunale, molto simile a quello dell'Inquisizione spagnola, istituito arbitrariamente da Carlo V nei Paesi Bassi nel 1522 per reprimere il protestantesimo, sferrava un colpo crudele destinato a passare alla storia: due agostiniani, considerati eretici, furono bruciati, in seguito ad una sentenza di quel tribunale, sulla Grande Place in Bruxelles il 1\u00ba luglio 1523. I due agostiniani sono oggi considerati i protomartiri della Riforma.\nNel 1524 papa Clemente VII, nominandolo arcivescovo di Brindisi e Oria, lo inviava come nunzio apostolico alla corte del re di Francia Francesco I. Fu preso prigioniero con quel monarca alla battaglia di Pavia (1525) e fu liberato soltanto col pagamento di un pesante riscatto.\nSuccessivamente fu impiegato in varie missioni papali, particolarmente in Germania, dove in quegli anni l'imperatore concludeva con i protestanti l'accordo di Norimberga (Pace di Norimberga, ovvero \"N\u00fcrnberger Religionsfrieden\" 1532) ed ebbe altre nunziature in Ungheria e in Boemia.\n\u00c8 stato il primo cardinale della Chiesa cattolica ad essere nominato cardinale \"in pectore\" nel 1536 da papa Paolo III, e successivamente pubblicato con il titolo di San Crisogono (20 marzo 1538).\nNel 1541 rinunci\u00f2 al vescovado di Brindisi in favore del nipote Francesco Aleandro e si rec\u00f2 a Roma. Qui avrebbe dovuto far parte della Commissione per la riforma della Curia Romana, in preparazione del Concilio di Trento, ma vi mor\u00ec dopo poco. Fu sepolto inizialmente in San Crisogono, poi le sue spoglie furono portate nella citt\u00e0 natale di Motta di Livenza.\nPer intercessione del cardinale Girolamo Aleandro, papa Paolo III (1534-1549) don\u00f2 la somma di 281 ducati \"pro Fabrica Sancti Nicolai in Mothe\". L'attuale Duomo, dove \u00e8 sepolto il cardinale Aleandro, fu ristrutturato sotto la direzione dei lavori anche di Padre Zorzi, architetto di Venezia, gi\u00e0 presente a Motta con l'incarico di supervisore della fabbrica della Chiesa della Madonna dei Miracoli (1510). \u00c8 documentato un rapporto epistolare (archivio vaticano) tra l'Aleandro e la famiglia Giunti, noti editori di Venezia. In particolare in una lettera del luglio 1541 si sollecita la presenza dell'architetto Jacopo Sansovino per la costruzione della casa del cardinale e per l'antistante chiesa di San Nicol\u00f2, luogo della sua sepoltura. \nCon il famoso editore veneziano Manuzio, con cui collabor\u00f2 con la conoscenza del latino e del greco, apport\u00f2 importanti innovazioni inerenti alla scrittura tra cui il carattere corsivo e l'introduzione dell'apostrofo. Fu contubernale (da \"cum taberna\", in pratica \"divise la stessa stanza\") con Erasmo da Rotterdam a cui insegn\u00f2 il greco e il latino a Venezia. \nFu nunzio presso l'imperatore Carlo V nel 1531 e nunzio apostolico a Venezia dove si rec\u00f2 nel 1533. Con i cardinali Farnese, Campeggi e Cesi apr\u00ec la strada per la controriforma occupandosi dei lavori per il concilio dal 1534 al 1537 sotto il papato di Paolo III. Lavor\u00f2 con i pi\u00f9 qualificati esponenti della riforma cattolica: Carafa, Pole, Sadoleto, Fregoso, Gilberti, Cortese e Badia.\nDon\u00f2 la sua biblioteca ai canonici del monastero di Santa Maria dell'Orto a Venezia.\nViene ricordato ogni anno nel Corteo Storico della Giostra dei Rioni di Avetrana, dove \u00e8 uno dei protagonisti.\nScritti.\nAleandro ha compilato un \"Lexicon greco-latinum\" (Parigi, 1512) e una \"Grammatica graeca\" (Argentorati, 1517).\nLa Biblioteca Vaticana inoltre conserva sue lettere autografe e altri documenti redatti da lui in relazione alle sue varie missioni contro Lutero.\nIl \"Ragionamento pronunciato da Gerolamo Aleandri nella dieta di Vormazia per ottenere un bando imperiale contra Lutero e' suoi seguaci\" \u00e8 stato pubblicato a stampa nel 1827 a Torino."}
{"id": "537950", "revid": "547034", "url": "https://it.wikipedia.org/wiki?curid=537950", "title": "Bernard Jan Alfrink", "text": "Biografia.\nRicevette l'ordinazione sacerdotale nel 1924. Venne nominato professore di sacra scrittura al seminario maggiore di Utrecht (1933) e di esegesi biblica all'Universit\u00e0 cattolica di Nimega (1945). Il 28 maggio 1951 venne nominato da Papa Pio XII come arcivescovo coadiutore dell'arcidiocesi di Utrecht della quale divenne arcivescovo dal 31 ottobre 1955.\nVenne nominato nel 1957 anche ordinario militare per i Paesi Bassi. Venne creato cardinale da papa Giovanni XXIII nel concistoro del 28 marzo 1960 e ricevette il titolo di San Gioacchino ai Prati di Castello. Autore di numerosi studi biblici, fu uno dei porporati pi\u00f9 attivi del Concilio Vaticano II nella compagine dei cardinali progressisti. Nel 1964 divenne presidente del movimento \"Pax Christi\". \nIl 9 ottobre 1966 il cardinale Alfrink, in qualit\u00e0 di Presidente della Conferenza episcopale dei Paesi Bassi concesse il suo \"imprimatur\" al Nuovo catechismo olandese. Lo stesso giorno \u2013 domenica \u2013 il cardinale present\u00f2 il Nuovo catechismo con un'omelia molto favorevole, nella messa da lui celebrata alla Cattedrale di Utrecht e trasmessa per televisione. Il documento esprimeva posizioni fortemente progressiste nell\u2019ambito della dottrina della Chiesa cattolica.\nDate le reazioni dell\u2019ala conservatrice del cattolicesimo, nel febbraio 1967, Papa Paolo VI nomin\u00f2 un'apposita commissione cardinalizia che critic\u00f2 fortemente il nuovo catechismo olandese. Successivamente il Papa scrisse al cardinale Alfrink che il nuovo catechismo non poteva lasciare spazio a fraintendimenti sulla nascita verginale di Cristo, sull'esistenza degli angeli e quanto alla natura della soddisfazione e del sacrificio che Cristo ha offerto al Suo Padre celeste per redimere i peccati e per riconciliare gli uomini con il Padre. Si decise di delegare tre rappresentanti per parte per ricomporre i rispettivi dissensi. Per l'episcopato olandese era presente il teologo e sacerdote belga Edward Schillebeeckx. L\u2019incontro ebbe luogo a Gazzada nell'aprile 1967 ma non emerse una posizione comune e si concluse con l'emissione di due differenti e contrapposti comunicati.\nNel gennaio 1968 la Commissione richiese esplicitamente al Consiglio Pastorale Nazionale olandese che fossero introdotti mutamenti al testo pubblicato. Tali cambiamenti riguardavano 18 punti maggiori e 32 punti minori. La proclamazione del \"Credo del popolo di Dio\" (aprile 1968) da parte di Paolo VI fu ritenuta una risposta unilaterale alla devianza dottrinale dell'episcopato olandese.\nI vescovi olandesi si rifiutarono di modificare il testo e cos\u00ec nel 1969 apparve un supplemento separato al Nuovo Catechismo che rimase in vigore nei Paesi Bassi (con il supplemento del 1969) fino alla comparsa del Catechismo della Chiesa Cattolica del 1992 edito dalla Congregazione per la Dottrina della Fede, all'epoca presieduta dal cardinale Joseph Ratzinger, futuro Papa Benedetto XVI. \nNel frattempo Alfrink critic\u00f2 l\u2019enciclica Humanae Vitae e difese Edward Schillebeeckx, inquisito dalla Congregazione per la dottrina della fede per le sue posizioni progressiste. \nNel 1970, il Consiglio pastorale olandese si pronunci\u00f2 a grandissima maggioranza per una dissociazione tra sacerdozio e celibato obbligatorio. La deliberazione, in contrasto con la recente enciclica paolina Sacerdotalis Caelibatus, fu considerata una nuova sfida alla dottrina della chiesa. Il merito di aver evitato uno scisma fu di Alfrink, che corse in Vaticano a far da mediatore. Dovette per\u00f2 accettare la nomina a vescovo di Roermond di monsignor Joannes Gijsen, notoriamente conservatore (1972). \nIl 6 dicembre 1975, al compimento dei 75 anni, Alfrink si dimise dal suo ufficio di arcivescovo di Utrecht. Fu l'inizio del crollo del cattolicesimo nei Paesi Bassi. Le ordinazioni annuali passarono da 318 del 1965 alle 16 del 1977. Trecento religiosi e religiose e oltre duemila sacerdoti, in questo periodo, abbandonarono la veste talare.\nHa partecipato a tre conclavi\u02d0 quello del 1963 e i due del 1978. Mor\u00ec il 17 dicembre 1987.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537951", "revid": "92723", "url": "https://it.wikipedia.org/wiki?curid=537951", "title": "Francesco Alidosius", "text": ""}
{"id": "537952", "revid": "1970856", "url": "https://it.wikipedia.org/wiki?curid=537952", "title": "Gaetano Alimonda", "text": "Biografia.\nGaetano Alimonda nacque a Genova il 23 ottobre 1818, ricevendo la cresima il 5 aprile 1831. Intrapresa la carriera ecclesiastica, studi\u00f2 all'Universit\u00e0 di Genova dove si laure\u00f2 in teologia. Ottenuto il suddiaconato il 17 dicembre 1842, divenne diacono l'11 marzo 1843. Venne infine ordinato sacerdote il 10 giugno 1843.\nDopo la sua ordinazione sacerdotale fu per molti anni rettore del Seminario di Genova per le proprie apprezzate doti di educatore e venne nominato in quegli anni Prelato Domestico di Sua Santit\u00e0.\nEletto vescovo di Albenga il 21 settembre 1877, venne ufficialmente consacrato l'11 novembre di quello stesso anno nella cattedrale di Genova.\nPapa Leone XIII lo elev\u00f2 al rango di cardinale nel concistoro del 12 maggio 1879, Alimonda ricevette quindi la porpora ed il titolo di Santa Maria in Traspontina il 22 settembre di quello stesso anno. In quell'occasione rinunci\u00f2 alla reggenza della diocesi di Albenga.\nIl 9 agosto 1883 venne promosso arcivescovo di Torino.\nMor\u00ec a Genova-Albaro il 30 maggio 1891 all'et\u00e0 di 72 anni. Le sue spoglie, dopo la pubblica venerazione nella cattedrale metropolitana di Genova ed in quella di Torino, sono conservate nella cappella degli arcivescovi nel cimitero monumentale di Torino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537953", "revid": "1318658", "url": "https://it.wikipedia.org/wiki?curid=537953", "title": "Charles-Martial-Allemand Lavigerie", "text": "Biografia.\nInfanzia.\nCharles-Martial-Allemand Lavigerie nacque il 31 ottobre 1825, nel comune di Saint-Esprit, Huire, ex diocesi di Aire, ora Bayonne, in Francia. Nacque di una famiglia borghese, figlio di L\u00e9on Philippe Lavigerie e Louise Laure Latrihle. Era il maggiore di quattro fratelli, tre maschi e una femmina. Fu battezzato il 5 novembre dello stesso anno della nascita. Il suo secondo nome gli fu dato in onore del nonno.\nFormazione.\nDopo aver compiuto gli studi primari, continu\u00f2 la sua istruzione al Coll\u00e9\u00e8ge de Saint-L\u00e9 a Bayonne, nel Seminario minore di Larressore e poi in quello di Saint-Sulpice a Parigi. Poi si trasfer\u00ec nelle scuole carmelitane all'Universit\u00e0 della Sorbona a Parigi, dove ricevette un dottorato in lettere nel 1850 ed uno in teologia nel 1853. Ricevette anche un dottorato in utroque iure, sia civile che di diritto canonico, con un breve apostolico del 6 dicembre 1861.\nOrdinazione sacerdotale.\nVenne ordinato presbitero il 2 giugno 1849, a Parigi, da Marie-Dominique-Auguste Sibour, arcivescovo di Parigi. Per quasi sette anni fu professore alla Facolt\u00e0 teologica di Parigi e nel 1853 venne nominato cappellano di Sainte-Genevi\u00e8ve a Parigi. Nel 1854 divenne professore di storia della Chiesa all'Universit\u00e0 della Sorbona e titolare della cattedra nel 1857. Fu direttore del giornale L'Oeuvre des \u00c9coles d'Orient dal 1856 al 1861. Dal 1861 al 1863 fu uditore della Sacra Rota. Divenne prelato domestico di Sua Santit\u00e0 il 20 settembre 1861.\nVescovo ed arcivescovo.\nVenne eletto vescovo di Nancy e Toul il 16 marzo 1863, e la sua consacrazione episcopale ebbe luogo il 22 marzo 1863 nella chiesa di San Luigi dei Francesi a Roma, dal cardinale Cl\u00e9ment Villecourt, vescovo emerito di La Rochelle, assistito da Gustav Adolf von Hohenlohe-Schillingsf\u00fcrst, arcivescovo titolare di Edessa di Osroene, elemosiniere apostolico di Sua Santit\u00e0, e da Francesco Marinelli, vescovo titolare di Porfireone, sacrestano di Sua Santit\u00e0. Il 21 aprile 1863 divenne assistente presso il Trono Pontificio. Venne trasferito alla sede metropolitana di Algeri il 27 marzo 1867. Nel 1868 fond\u00f2 la Societ\u00e0 dei Missionari d'Africa (noto anche come Padri Bianchi o P\u00e8res Blancs), e tre anni dopo, nel 1869, la Congregazione delle Suore Missionarie di Nostra Signora d'Africa (o Suore Bianche). Venne nominato amministratore apostolico di Orano il 9 novembre 1875 ed amministratore apostolico del vicariato di Tunisi il 28 giugno 1881.\nCardinale.\nVenne creato cardinale nel concistoro del 27 marzo 1882, ricevette la berretta rossa ed il titolo presbiterale di Sant'Agnese fuori le mura nel concistoro pubblico del 3 luglio 1882. Il 10 novembre 1884, papa Leone XIII lo stabil\u00ec nell'arcidiocesi di Cartagine, fino ad allora sede titolare, e divenne anche arcivescovo della nuova circoscrizione. Nel 1888, su invito di papa Leone XIII, lanci\u00f2 la campagna per porre fine alla schiavit\u00f9 in Africa. Sapeva che per ottenere l'appoggio dei governi dovette mobilitare l'opinione pubblica in Europa. Con questo obiettivo in mente, visit\u00f2 le capitali d'Europa, dando conferenze a Saint Sulpice a Parigi, a Londra, nella chiesa di Santa Gudula a Bruxelles e a Roma. Mantenne l'attenzione sul fatto che le vittime della schiavit\u00f9 africana erano soprattutto donne e bambini, facendo appello in particolare alle donne in suo pubblico a far pressione sui loro governi per cambiare la situazione. Il cardinale non solo invit\u00f2 tutti i cristiani ad impegnarsi in questa campagna, fece anche appello a persone di ampie comunit\u00e0, e tutto questo sforzo contribu\u00ec notevolmente ad ottenere l'approvazione dei governi europei ad eliminare la schiavit\u00f9 in Africa. Venne nominato amministratore apostolico del neo-eretto vicariato apostolico di Sahara e Sudan il 13 marzo 1891.\nMorte.\nMor\u00ec il 26 novembre 1892, all'una di notte, ad Algeri all'et\u00e0 di 67 anni. I suoi funerali si svolsero ad Algeri. La sua salma venne portata a Tunisi e deposta nel caveau preparato per lui nella cripta della cattedrale metropolitana di Cartagine sulla collina di Byrsa l'8 dicembre 1892. Nel 1964, quando la cattedrale divenne propriet\u00e0 del governo, le sue spoglie furono trasferite a Roma e sepolte nella cripta della cappella della Societ\u00e0 dei Missionari di curia generale di Africa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537954", "revid": "986213", "url": "https://it.wikipedia.org/wiki?curid=537954", "title": "Enrique Almaraz y Santos", "text": "Biografia.\nEnrique Almaraz y Santos nacque il 22 settembre 1847 a La Vell\u00e9s, provincia e diocesi di Salamanca, nella parte centro occidentale del Regno di Spagna. Studi\u00f2 al seminario di Salamanca, dove nel 1876 ricevette il dottorato in teologia.\nRicevette l'ordinazione sacerdotale nel 1874 a Salamanca incardinandosi, ventisettenne, come presbitero dell'omonima diocesi.\nMinistero episcopale.\nIl 19 gennaio 1893 papa Leone XIII lo nomin\u00f2, quarantacinquenne, vescovo di Palencia; succedette a Juan Lozano Torreira, deceduto settantaseienne il 4 luglio 1891 dopo aver guidato la diocesi per venticinque anni. Ricevette la consacrazione episcopale il 16 aprile seguente, presso la Collegiata di Sant'Isidoro a Madrid, per imposizione delle mani di Ciriaco Mar\u00eda Sancha y Herv\u00e1s, arcivescovo metropolita di Valencia e futuro cardinale, assistito dai co-consacranti Jos\u00e9 Mar\u00eda Cos y Macho, arcivescovo-vescovo di Madrid y Alcal\u00e1 de Henares ed anche lui futuro cardinale, e Jaime Cardona y Tur, vescovo titolare di Sion e vicario castrense per la Spagna; prese possesso della diocesi durante una cerimonia successiva svoltasi nella Cattedrale di Sant'Antonino a Palencia. Come suo motto episcopale il neo vescovo Almaraz y Santos scelse \"Bonus pastor animam suam dat pro ovibus suis\", che tradotto vuol dire \"Il Buon Pastore offre la vita per le sue pecore\".\nIl 18 aprile 1907 papa Pio X lo promosse, cinquantanovenne, arcivescovo metropolita di Siviglia; succedette a Salvador Castellote y Pinazo, morto improvvisamente all'et\u00e0 di sessant'anni il 23 dicembre 1906 ad appena diciassette giorni dalla nomina. Prese possesso della nuova sede durante una cerimonia svoltasi presso la Cattedrale di Santa Maria della Sede a Siviglia ed in seguito ricevette il pallio, simbolo di comunione tra la Santa Sede ed il metropolita.\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di sessantaquattro anni; il 2 dicembre 1912 gli vennero conferiti la berretta ed il titolo cardinalizio di San Pietro in Montorio, vacante dal 30 marzo 1895, giorno della morte del cardinale Francisco de Paula Benavides y Navarrete, O.S., arcivescovo metropolita di Saragozza.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nIl 16 dicembre 1920 papa Benedetto XV lo trasfer\u00ec, settantatreenne, alla sede metropolitana di Toledo ricevendo contestualmente il titolo onorifico di primate di Spagna; succedette al cardinale Victoriano Guisasola y Men\u00e9ndez, deceduto sessantottenne il 2 settembre precedente. Prese possesso della nuova sede durante una cerimonia svoltasi presso la Cattedrale di Santa Mar\u00eda a Toledo ed in seguito ricevette di nuovo il pallio.\nMor\u00ec il 22 gennaio 1922 a Madrid, all'et\u00e0 di settantaquattro anni, lo stesso giorno di papa Benedetto XV. Al termine dei solenni funerali, la salma venne tumulata secondo il suo volere di fronte alla Cappella di Santa Teresa nella Cattedrale di Santa Mar\u00eda a Toledo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537955", "revid": "986213", "url": "https://it.wikipedia.org/wiki?curid=537955", "title": "Tom\u00e1s de Almeida", "text": "Biografia.\nNacque a Lisbona il 5 ottobre 1670.\nPapa Clemente XII lo elev\u00f2 al rango di cardinale nel concistoro del 20 dicembre 1737.\nMor\u00ec il 27 febbraio 1754 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537956", "revid": "4115133", "url": "https://it.wikipedia.org/wiki?curid=537956", "title": "Haendel", "text": ""}
{"id": "537958", "revid": "78273", "url": "https://it.wikipedia.org/wiki?curid=537958", "title": "Falso larice", "text": ""}
{"id": "537960", "revid": "838137", "url": "https://it.wikipedia.org/wiki?curid=537960", "title": "Gaetano Aloisi Masella", "text": "Biografia.\nFu ordinato sacerdote il 3 giugno 1849. Ebbe vari incarichi diplomatici a Napoli, in Baviera e in Francia. Svolse dal 1869 l'attivit\u00e0 di consultore per gli affari diplomatici in Curia presso la Segreteria di Stato. Nel 1870 accompagn\u00f2 l'arcivescovo Alessandro Franchi in un viaggio a Costantinopoli. Nel 1874 fu nominato segretario per gli affari orientali della Congregazione di Propaganda Fide.\nIl 22 maggio 1877 fu eletto arcivescovo titolare di Neocesarea del Ponto. Il 5 giugno dello stesso anno fu nominato nunzio apostolico in Baviera e il 30 settembre 1879 fu trasferito come nunzio apostolico in Portogallo.\nPapa Leone XIII lo elev\u00f2 al rango di cardinale nel concistoro del 14 marzo 1887 e il 17 marzo dello stesso anno ricevette il titolo di San Tommaso in Parione.\nIl 16 novembre 1887 fu nominato prefetto della Congregazione per le indulgenze e le sacre reliquie. Il 3 ottobre 1889 fu nominato prefetto della Congregazione dei riti. Il 16 gennaio 1893 opt\u00f2 per il titolo di Santa Prassede. Il 29 maggio 1897 fu nominato pro-datario di Sua Santit\u00e0 con l'incarico di riorganizzare la Dataria apostolica. Rifiut\u00f2 l'ordine dei cardinali vescovi.\nMor\u00ec improvvisamente il 22 novembre 1902 all'et\u00e0 di 76 anni. Fu trovato morto alla sua scrivania, con la penna in mano, gi\u00e0 freddo. Fu sepolto nella cattedrale di Pontecorvo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537961", "revid": "124648965", "url": "https://it.wikipedia.org/wiki?curid=537961", "title": "Benedetto Aloisi Masella", "text": "Biografia.\nEra nipote del cardinale Gaetano Aloisi Masella. Frequent\u00f2 il seminario di Ferentino; poi studi\u00f2 presso la Pontificia Universit\u00e0 Gregoriana, il Pontificio Ateneo Sant'Apollinare e la Pontificia Accademia Ecclesiastica. Fu ordinato sacerdote il 1\u00ba giugno 1902. Entrato nella Curia romana nel 1906, inizi\u00f2 a lavorare per la nunziatura apostolica in Portogallo (segretario, 1908-1910; incaricato d'affari, 1910-1919).\nIl 15 dicembre 1919 fu nominato arcivescovo titolare di Cesarea di Mauritania da papa Benedetto XV. Ricevette la consacrazione episcopale il 21 dicembre dello stesso anno dal cardinale Pietro Gasparri, co-consacranti l'arcivescovo Sebasti\u00e3o Leite de Vasconcellos e il vescovo Antonio Maria Iannotta. Il 26 aprile 1927 fu nominato nunzio apostolico in Brasile.\nPapa Pio XII lo elev\u00f2 al rango di cardinale nel concistoro del 18 febbraio 1946. Il 22 febbraio dello stesso anno ricevette il titolo di Santa Maria in Vallicella. Fu promosso cardinale vescovo di Palestrina il 21 giugno 1948. Il 27 ottobre 1954 Pio XII lo nomin\u00f2 Arciprete della Basilica di San Giovanni in Laterano e prefetto della Sacra Congregazione per la Disciplina dei Sacramenti.\nDopo la morte di Pio XII, che dal 1941 non aveva voluto nominare un nuovo camerlengo, il 9 ottobre 1958 fu eletto camerlengo dai cardinali presenti in attesa del conclave. Dal 1962 al 1965 partecip\u00f2 al Concilio Vaticano II aderendo all'ala conservatrice del Coetus Internationalis Patrum, e durante il suo corso vot\u00f2 nel conclave che elesse, nel 1963, papa Paolo VI. Si dimise da prefetto della Congregazione per la Disciplina dei Sacramenti l'11 gennaio 1968. Mor\u00ec il 30 settembre 1970 all'et\u00e0 di 91 anni. Fu sepolto nella cattedrale della sua nativa Pontecorvo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537962", "revid": "838137", "url": "https://it.wikipedia.org/wiki?curid=537962", "title": "Lodovico Altieri", "text": "Biografia.\nLodovico nacque a Roma il 17 luglio 1805 nella nobile famiglia Altieri, figlio del principe Paluzzo e della principessa Maria Anna Violante Caterina Marta Saveria di Sassonia, figlia del principe Francesco Saverio di Sassonia, figlio a sua volta di Augusto III di Polonia e Maria Giuseppa d'Austria.\nIntrapresa la carriera ecclesiastica, venne ordinato sacerdote il 24 marzo 1833 e dopo poco tempo venne onorato del titolo di cappellano privato di Sua Santit\u00e0 da papa Leone XII. Sotto il pontificato di Gregorio XVI venne nominato coppiere maggiore della corte pontificia e qualificatore del Sant'Uffizio. Vicario della Scuola di Santa Maria in Via Lata, divenne segretario della Sacra Congregazione per gli Studi.\nL'11 luglio 1836 fu nominato arcivescovo titolare di Efeso ed ordinato il 17 luglio 1836 da papa Gregorio XVI.\nIl 17 luglio 1836 fu creato nunzio in Austria. Per molti anni durante la sua permanenza in Austria, fu suo segretario Gaetano Bedini, futuro cardinale. Il giorno successivo alla sua nomina a nunzio, divenne assistente al soglio pontificio.\nPapa Gregorio XVI lo elev\u00f2 al rango di cardinale \"in pectore\" il 14 dicembre 1840, pubblicandolo in occasione del concistoro del 21 aprile 1845, ottenendo il titolo di Santa Maria in Portico Campitelli \"pro illa vice\" come diaconia. Pro-segretario dei Memoriali (1845-1847), prese parte al conclave del 1846 che elesse papa Pio IX.\nNegli anni della rivoluzione, fu membro del triumvirato che govern\u00f2 Roma dal luglio del 1849 all'aprile del 1850, assieme ai cardinali Luigi Vannicelli Casoni e Gabriele Sermattei della Genga.\nNuovamente segretario dei Memoriali dal 17 gennaio del 1855 al 1857, divenne camerlengo di Santa Romana Chiesa il 19 marzo 1857, rimanendo in tale posizione sino alla sua morte.\nNel dicembre del 1859 venne nominato Presidente della Consulta di Stato per le Finanze e dal 17 dicembre dell'anno successivo pass\u00f2 all'ordine dei cardinali vescovi ed ottenne la sede suburbicaria di Albano.\nPrefetto della Sacra Congregazione dell'Indice dal 5 settembre 1861, divenne arciprete della basilica di San Giovanni in Laterano dall'8 marzo 1863 e arcicancelliere dell'Universit\u00e0 romana.\nMor\u00ec di colera ad Albano (in provincia di Roma) l'11 agosto 1867 all'et\u00e0 di 62 anni. Le sue esequie si svolsero nella chiesa di Santa Maria in Portico Campitelli a Roma e venne sepolto temporaneamente nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537963", "revid": "287204", "url": "https://it.wikipedia.org/wiki?curid=537963", "title": "Juan \u00c1lvaro Cienfuegos Villaz\u00f3n", "text": "Fu nominato cardinale della Chiesa cattolica da papa Clemente XI.\nBiografia.\nNobile di Aguerra, nella diocesi di Oviedo nelle Asturie, nato nel 1657, fu padre gesuita. Dopo aver studiato legge a Salamanca, presso il Collegio di San Pelagio (1672), divenne professore di filosofia a Santiago di Compostela e lettore pubblico all'universit\u00e0 di Salamanca, dove il grande almirante di Castiglia Giantommaso Henriquez lo elesse suo teologo. Fu ordinato prete nel 1692.\nSi rec\u00f2 in Germania e venne incaricato dagli imperatori Giuseppe e Carlo VI di alte missioni diplomatiche presso le corti di Madrid, Lisbona, Londra e l'Aia. Persuase Henriquez a lasciare erede delle sue ricchezze l'imperatore Carlo VI. Papa Clemente XI su istanza di Carlo VI lo elev\u00f2 al rango di cardinale nel concistoro del 30 settembre 1720.\nDal 20 gennaio 1721 al 21 febbraio 1725 fu arcivescovo di Catania; di conseguenza, nello stesso periodo, divenne conte di Mascali e cancelliere dell'Universit\u00e0 di Catania.\nAl conclave del 1724, propose la candidatura del cardinal Giulio Piazza, ma a costui venne preferito Pietro Francesco (Vincenzo Maria) Orsini, che divenne Papa col nome di Benedetto XIII.\nDal 21 febbraio 1725 al 24 aprile 1739 (dimesso) fu arcivescovo di Monreale. Fu ancora ambasciatore cesareo presso la Santa Sede subentrando a Michele Federico d'Althann; comprotettore dei regni e provincie di Casa d'Austria in seno al Sacro Collegio.\nMor\u00ec il 18 agosto 1739 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537964", "revid": "838137", "url": "https://it.wikipedia.org/wiki?curid=537964", "title": "Luigi Amat di San Filippo e Sorso", "text": "Biografia.\nNacque a Sinnai, in Sardegna, il 20 giugno 1796, quinto figlio di Giovanni, Marchese di San Filippo ed Eusebia, Baronessa di Sorso.\nNunzio apostolico a Napoli (1827) e poi a Madrid (1833), papa Gregorio XVI lo cre\u00f2 cardinale di Santa Romana Chiesa, nel concistoro del 19 maggio 1837: resse come legato la Legazione di Ravenna, dando prova di saggezza e grandi doti amministrative.\nFu poi prefetto della Sacra Congregazione di Propaganda Fide e, nel 1847, papa Pio IX lo nomin\u00f2 legato di Bologna, dove non nascose le sue simpatie per la causa nazionale: lasci\u00f2 l'ufficio l'11 luglio del 1848, dopo i fatti insurrezionali, per non partecipare alla reazione pontificia.\nDecano del Sacro Collegio dal 1877, mor\u00ec il 30 marzo 1878 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537965", "revid": "287204", "url": "https://it.wikipedia.org/wiki?curid=537965", "title": "L\u00e9on-Adolphe Amette", "text": "Biografia.\nL\u00e9on-Adolphe Amette nacque il 6 settembre 1850 a Douville, regione d'Aquitania e Diocesi di \u00c9vreux, nell'allora Seconda Repubblica francese (oggi Repubblica francese). Dopo la scuola primaria entr\u00f2 nel seminario di Saint-Sulpice ove studi\u00f2 filosofia e teologia.\nVenne ordinato diacono il 21 dicembre 1872, ricevendo poi l'ordinazione sacerdotale il 20 dicembre 1873 a Parigi, per imposizione delle mani di Joseph Hippolyte Guibert, O.M.I., arcivescovo metropolita di Parigi e futuro cardinale; si \u00e8 incardinato, ventitreenne, come presbitero della stessa arcidiocesi.\nDivenne in seguito segretario personale di monsignor Fran\u00e7ois Grolleau, vescovo di \u00c9vreux; diresse inoltre l'amministrazione della diocesi come vicario generale dal 1889 al 1898.\nMinistero episcopale.\nEletto vescovo di Bayeux l'8 luglio 1898, quarantasettenne, ricevette l'approvazione da parte di papa Leone XIII il 28 novembre successivo; succedette a Flavien-Abel-Antoinin Hugonin, deceduto settantaquattrenne il 2 maggio precedente dopo aver guidato la diocesi per ben trentuno anni. Ricevette la consacrazione episcopale il 25 gennaio 1899, presso la Cattedrale di Notre-Dame ad \u00c9vreux, per imposizione delle mani del cardinale Guillaume-Marie-Romain Sourrieu, arcivescovo metropolita di Rouen, assistito dai co-consacranti Louis-Fran\u00e7ois Sueur, arcivescovo metropolita di Avignone, e Philippe Meunier, vescovo di Evreux; prese possesso della diocesi durante una cerimonia successiva svoltasi nella Cattedrale di Notre-Dame a Bayeux. Come suo motto episcopale il neo vescovo Amette scelse \"Est Christus vivere\", che tradotto vuol dire \"Cristo \u00e8 vita\".\nIl 21 febbraio 1906 papa Pio X lo promosse, cinquantacinquenne, arcivescovo coadiutore con diritto di successione di Arcidiocesi di Parigi, assegnandogli contestualmente la sede arcivescovile titolare di Side.\nPoco meno di due anni dopo, il 28 gennaio 1908, giorno della morte dell'ottantottenne cardinale Fran\u00e7ois-Marie-Benjamin Richard de la Vergne, succedette per coadiutoria come arcivescovo metropolita di Parigi all'et\u00e0 di cinquantasette anni; contestualmente ricevette anche il titolo onorifico di primate di Francia. In seguito, ricevette il pallio, simbolo di comunione tra la Santa Sede ed il metropolita.\nNel maggio 1911 minacci\u00f2 di scomunica tutti i cattolici che avessero assistito al balletto \"Le Martyre de saint S\u00e9bastien\", diretto e danzato da Ida Rubinstein, parole di Gabriele D'Annunzio, musica di Claude Debussy, coreografia di Michel Fokine.\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di sessantun anni; tre giorni dopo, il 30 novembre, gli vennero conferiti la berretta ed il titolo cardinalizio di Santa Sabina, vacante dal 26 ottobre 1908, giorno della morte del cardinale Fran\u00e7ois-D\u00e9sir\u00e9 Mathieu, arcivescovo metropolita di Tolosa.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nDurante il suo ministero si adoper\u00f2 a favore della modernizzazione dei metodi pastorali in una diocesi fortemente tradizionalistica, mentre sul piano politico fu di tendenze conciliatrici. Inoltre si impegn\u00f2 molto nella costruzione della chiesa di San Domenico a Parigi, inaugurata il 7 ottobre 1921, ed \u00e8 lui che si vede nel timpano sud di questa chiesa nel semi-mosaico realizzato da un cartone di Maria Cecilia Schmitt ove lo si vede rimettere le chiavi della chiesa a san Domenico. Le arme che figurano in basso sono quelle del cardinale. Il prete che \u00e8 inginocchiato a destra \u00e8 Pierre-Maurice-Marie Rivi\u00e8re, amministratore della cappella di San Domenico, nipote della principessa d'Arenberg e che diventer\u00e0 vescovo di Monaco.\nMor\u00ec alle 6:00 del 29 agosto 1920 mentre era in vacanza ad Antony, vicino a Parigi, all'et\u00e0 di sessantanove anni. Al termine dei solenni funerali, la salma venne tumulata nella Cattedrale di Notre-Dame di Parigi; il suo memoriale, opera dallo scultore Hippolyte Lef\u00e8bvre nel 1923, si trova nella cappella di San Vincenzo de' Paoli della medesima cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537966", "revid": "963244", "url": "https://it.wikipedia.org/wiki?curid=537966", "title": "Pierre-Paulin Andrieu", "text": "Biografia.\nPierre-Paulin Andrieu nacque il 7 dicembre 1849 a Seysses, regione dell'Occitania ed arcidiocesi di Tolosa, nella parte meridionale dell'allora Seconda Repubblica francese. Ricevette la cresima nel 1861.\nRicevette l'ordinazione sacerdotale il 30 maggio 1874 per imposizione delle mani di Florian-Jules-F\u00e9lix Desprez, arcivescovo metropolita di Tolosa e futuro cardinale; ventiquattrenne, si \u00e8 incardinato come presbitero della medesima arcidiocesi.\nMinistero episcopale.\nEletto vescovo di Marsiglia il 5 aprile 1901, cinquantunenne, ricevette l'approvazione da parte di papa Leone XIII il 18 aprile successivo; succedette all'ottantunenne Joseph-Jean-Louis Robert, deceduto il 19 novembre 1900 dopo ventidue anni di episcopato. Ricevette la consacrazione episcopale il 25 luglio seguente per imposizione delle mani di Jean-Augustine Germain, arcivescovo metropolita di Tolosa, assistito dai co-consacranti Victor-Jean-Baptiste-Paulin Delannoy, vescovo di Aire, e Fran\u00e7ois-Antoine Jauffret, vescovo di Bayonne. Come suo motto episcopale il neo vescovo Andrieu scelse \"In pax Tua virtute\", che tradotto vuol dire \"Il potere della Tua pace\".\nCardinalato.\nPapa Pio X lo elev\u00f2 al rango di cardinale nel concistoro del 16 dicembre 1907, nove giorni dopo aver compiuto cinquantotto anni; il 19 dicembre seguente gli venne assegnato il titolo cardinalizio di Sant'Onofrio, vacante dal 10 agosto dello stesso anno, giorno della morte del cardinale italiano Domenico Svampa, arcivescovo metropolita di Bologna.\nIl 2 gennaio 1909 papa Pio X lo promosse, cinquantanovenne, arcivescovo metropolita di Bordeaux; succedette al settantasettenne cardinale Victor-Lucien-Sulpice L\u00e9cot, deceduto il 19 dicembre 1908. In seguito, ricevette il pallio, simbolo di comunione tra la Santa Sede ed il metropolita.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV; inoltre, dopo la morte di quest'ultimo, prese parte al conclave del 1922, che si concluse con l'elezione al soglio pontificio del cardinale Achille Ratti con il nome di Pio XI.\nMor\u00ec il 15 febbraio 1935 a Bordeaux, all'et\u00e0 di ottantacinque anni; al momento del decesso era il membro pi\u00f9 anziano del Collegio Cardinalizio. Al termine dei solenni funerali, la salma venne tumulata nella Cattedrale di Bordeaux, in una tomba opera dello scultore Charles Louis Malric.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537967", "revid": "767487", "url": "https://it.wikipedia.org/wiki?curid=537967", "title": "Paolo Francesco Antamori", "text": "Biografia.\nNacque a Roma il 14 novembre 1712.\nPapa Pio VI lo elev\u00f2 al rango di cardinale nel concistoro dell'11 dicembre 1780.\nMor\u00ec il 4 dicembre 1795 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537968", "revid": "838137", "url": "https://it.wikipedia.org/wiki?curid=537968", "title": "Ferdinando Giuseppe Antonelli", "text": "Biografia.\nNacque a Subbiano il 14 luglio 1896. Durante il Concilio Vaticano II fu perito e segretario della Commissione Conciliare della Sacra Liturgia. Il 27 gennaio 1964 fu nominato membro del Consilium ad exsequendam Constitutionem de Sacra Liturgia da papa Paolo VI.\nDal 1969 fino al 1973 fu segretario della Congregazione per le cause dei santi. Paolo VI lo elev\u00f2 poi al rango di cardinale nel concistoro del 5 marzo 1973. Mor\u00ec il 12 luglio 1993 a due giorni dal compimento dei 97 anni.\nGenealogia episcopale.\nLa genealogia episcopale \u00e8:"}
{"id": "537969", "revid": "2138421", "url": "https://it.wikipedia.org/wiki?curid=537969", "title": "Ruggero Luigi Emidio Antici Mattei", "text": "Era figlio di Carlo Teodoro Antici, marchese di Pescia, e di Anna Maria Mattei. La sua famiglia materna aveva gi\u00e0 dato alla Chiesa cattolica diversi cardinali a partire dal 1586, anno di elevazione al cardinalato di Girolamo Mattei. \u00c8 inoltre, da parte di padre, cugino di Giacomo Leopardi.\nBiografia.\nComp\u00ec i suoi studi a Roma ove fu ordinato sacerdote nel 1834. Divenne canonico della Basilica di San Giovanni in Laterano e poi di quella di San Pietro in Vaticano divenendo anche decano del capitolo.\nNel 1866 fu nominato patriarca titolare di Costantinopoli.\nPapa Pio IX lo elev\u00f2 al rango di cardinale nel concistoro del 17 settembre 1875, con il titolo di cardinale presbitero di San Lorenzo in Panisperna.\nNel 1878 partecip\u00f2 al conclave che elesse papa Leone XIII.\nMor\u00ec all'et\u00e0 di 72 anni e fu sepolto nel Cimitero del Verano in Roma.\nGenealogia episcopale.\nLa genealogia episcopale \u00e8:"}
{"id": "537970", "revid": "838137", "url": "https://it.wikipedia.org/wiki?curid=537970", "title": "Leonardo Antonelli", "text": "Biografia.\nNacque a Senigallia il 6 novembre 1730 dalla nobile famiglia dei conti Antonelli, conti di Pergola, patrizi di Gubbio e di Ostra.\nPapa Pio VI lo elev\u00f2 al rango di cardinale nel concistoro del 24 aprile 1775. Fu soprannominato il \"Cardinale Nero\". Mor\u00ec il 23 gennaio 1811 all'et\u00e0 di 80 anni nel suo palazzo Antonelli Castracani Augusti a Brugnetto di Senigallia.\n\u00c8 sepolto nella seconda navata a sinistra del duomo di Senigallia.\nLa Biblioteca Antonelliana.\nUomo di lettere, Antonelli raccolse nella Galleria del Palazzo Pamphilj in Piazza Navona a Roma l'importante biblioteca raccolta dallo zio, Card. Nicol\u00f2 Maria Antonelli, e l'arricch\u00ec con nuove acquisizioni, affidandola alle cure del bibliotecario Francesco Cancellieri. Tra i manoscritti della Biblioteca si conservava anche una copia del testo etiopico del Libro di Enoch, una delle primissime giunte in Europa. La provenienza del manoscritto \u00e8 rimasta a lungo sconosciuta. Ne fa menzione per la prima volta l'orientalista Agostino Antonio Giorgi in una lettera (non datata), scritta prima del 1775. Solo di recente si \u00e8 potuto appurare che esso proveniva dall'esploratore James Bruce che lo aveva donato al papa Clemente XIV durante una sua visita a Roma nel dicembre 1773.. Il manoscritto, mai tradotto o pubblicato, rimase nella Biblioteca dell'Antonelli, fino a quando, dopo la sua morte, Angelo Mai lo acquis\u00ec attorno al 1825 per la Biblioteca Vaticana rendendolo per la prima volta disponibile alla ricerca internazionale. Nel 1825 la Biblioteca fu trasferita a Senigallia a costituire la Biblioteca comunale Antonelliana (tuttora attiva).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537972", "revid": "838137", "url": "https://it.wikipedia.org/wiki?curid=537972", "title": "Antonio Benedetto Antonucci", "text": "Biografia.\nNacque da una famiglia originaria di Gubbio, figlio di Gregorio e di Maria Scolastica Ciaffi. Fra i suoi antenati alcuni ricoprirono la carica di gonfaloniere. Studi\u00f2 a Subiaco materie umanistiche e filosofia. Al Collegio Romano ottenne il 7 settembre 1823 il dottorato in teologia, al quale aggiunse la laurea \"in utroque iure\" conseguita all'Universit\u00e0 della Sapienza il 22 luglio 1826.\nIl 22 settembre 1821 era stato ordinato presbitero. Dal 1824 fu professore di diritto civile e penale. Dal 1829 ebbe incarichi diplomatici nei Paesi Bassi, dove rimase fino al 1840.\nIl 17 dicembre 1840 fu nominato vescovo di Montefeltro e il 18 luglio 1841 fu consacrato vescovo a Roma dal cardinale Luigi Lambruschini.\nIl 22 luglio 1842 fu trasferito alla diocesi di Ferentino, da cui il 25 luglio 1844 fu promosso arcivescovo titolare di Tarso, con l'incarico di nunzio apostolico presso il Re di Sardegna.\nIl 5 settembre 1851 fu trasferito alla diocesi di Ancona e Umana.\nPapa Pio IX lo elev\u00f2 al rango di cardinale nel concistoro del 15 marzo 1858 e il 18 marzo dello stesso anno ricevette il titolo dei Santi Silvestro e Martino ai Monti.\nPartecip\u00f2 al Concilio Vaticano I e al conclave del 1878, che elesse papa Leone XIII.\nMor\u00ec ad Ancona e fu sepolto nel cimitero cittadino.\nGenealogia episcopale.\nLa genealogia episcopale \u00e8:"}
{"id": "537973", "revid": "838137", "url": "https://it.wikipedia.org/wiki?curid=537973", "title": "Ildebrando Antoniutti", "text": "Biografia.\nNacque a Nimis il 3 agosto 1898.\nOrdinato sacerdote il 5 dicembre 1920, entr\u00f2 nel servizio diplomatico vaticano. Nella primavera del 1936 fu nominato arcivescovo titolare di Sinnada e delegato apostolico in Albania. Nel 1938 fu nominato delegato apostolico in Canada e, nel 1953, nunzio apostolico in Spagna.\nPapa Giovanni XXIII lo elev\u00f2 al rango di cardinale nel concistoro del 19 marzo 1962.\nNel conclave del giugno 1963, che elesse papa il cardinale Giovanni Battista Montini, fu fra i pi\u00f9 votati assieme al cardinale Francesco Roberti.\nSubito dopo, il 26 luglio 1963 il nuovo papa lo nomin\u00f2 prefetto della Congregazione per i religiosi, che govern\u00f2 per dieci anni.\nIl 1\u00ba agosto 1974 lasci\u00f2 Roma per recarsi nella sua nativa Nimis per trascorrere un periodo di riposo. Dopo una sosta a Firenze, sulla tangenziale di Bologna, l'auto su cui viaggiava, in sosta sulla corsia di emergenza per un guasto ad un pneumatico, venne investita da un mezzo pesante. Nell'incidente il prelato perse la vita quasi immediatamente. Due giorni dopo, il suo corpo venne trasferito a Nimis per le solenni esequie presiedute dal cardinale Ermenegildo Florit, arcivescovo di Firenze e concelebrate dal cardinale Albino Luciani, patriarca di Venezia, nove vescovi, numerosi sacerdoti e una moltitudine di fedeli. I suoi resti sono sepolti all'interno della chiesa parrocchiale del paese natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537974", "revid": "767487", "url": "https://it.wikipedia.org/wiki?curid=537974", "title": "Achille Apolloni", "text": "Biografia.\nInfanzia e formazione.\nAchille Apolloni nacque il 13 maggio 1823 ad Anagni. Era figlio di Vincenzo Apolloni e Luisa Giannuzzi. La sua fu una famiglia benestante del Lazio.\nDopo aver compiuto gli studi primi studi, frequent\u00f2 il Collegio Romano, pur risiedendo presso il Collegio Gesuita dei Nobili. Frequent\u00f2 poi la Pontificia Accademia dei Nobili Ecclesiastici a Roma, dove nel 1842 studi\u00f2 filosofia, teologia e diritto canonico ed ottenne anche una dottorato in legge ad honorem nel 1847.\nOrdinazione sacerdotale.\nVenne ordinato presbitero il 20 marzo 1850 e, poco tempo dopo, divenne canonico del capitolo della Patriarcale Basilica Vaticana nel 1851. Ricevette anche il titolo onorifico di prelato domestico di Sua Santit\u00e0 nel 1853. Dal 1854 al 1858 fu delegato apostolico in Rieti, per poi essere nominato delegato apostolico a Macerata, incarico che tenne dal 1859 al 1860. Divenne uditore di Sacra Romana Rota il 6 aprile 1867 e prest\u00f2 giuramento di ufficio il 13 gennaio 1868. In quello stesso anno papa Pio IX lo invi\u00f2 ad Albano per dirigere le opere di carit\u00e0 a favore delle vittime dell'epidemia di colera, dove anche il vescovo locale, il cardinale Lodovico Altieri, fu vittima dell'epidemia. Nel 1882 papa Leone XIII lo nomin\u00f2 presidente della commissione speciale per le relazioni tra la Santa Sede ed i tribunali civili. Il 3 dicembre 1884 gli venne conferita la carica di vice-camerlengo di Santa Romana Chiesa.\nCardinale e morte.\nVenne creato cardinale nel concistoro del 24 maggio 1889, ricevendo da papa Leone XIII la berretta rossa e la diaconia di San Cesareo in Palatio il 27 maggio 1889. Divenne protettore dell'Ordine dei frati minori il 4 novembre 1892.\nMor\u00ec il 3 aprile 1893 a Roma, per un attacco di cuore, all'et\u00e0 di 69 anni. La sua salma venne esposta nella Basilica di Santa Maria in Via Lata, dove il funerale ebbe luogo il 7 aprile, e sepolta temporaneamente nella tomba dei canonici del capitolo della Patriarcale Basilica Vaticana nel cimitero di Campo Verano a Roma."}
{"id": "537975", "revid": "767487", "url": "https://it.wikipedia.org/wiki?curid=537975", "title": "Francesco Saverio Apuzzo", "text": "Biografia.\nFu ordinato sacerdote il 18 settembre 1830 e nel 1831 consegu\u00ec la laurea in teologia e divenne professore di teologia dogmatica. Fu tutore dei figli di Ferdinando II delle Due Sicilie e lettore di teologia presso l'Universit\u00e0 di Napoli, di cui fu anche prefetto.\nIl 19 gennaio 1854 fu nominato vescovo titolare di Anastasiopoli e consacrato vescovo il 12 marzo dello stesso anno dal cardinale Giuseppe Cosenza.\nIl 23 marzo 1855 venne nominato Arcivescovo di Sorrento. A causa degli eventi conseguenti la Spedizione dei Mille, dovette trasferirsi a Roma per un breve periodo di esilio.\nPartecip\u00f2 al Concilio Vaticano I: pur non essendo del tutto favorevole alla proclamazione del dogma dell'infallibilit\u00e0 papale, non vot\u00f2 contro la sua approvazione. Il 24 novembre 1871 fu trasferito all'arcidiocesi di Capua.\nPapa Pio IX lo elev\u00f2 al rango di cardinale nel concistoro del 12 marzo 1877 e il 20 marzo dello stesso anno ricevette il titolo di Sant'Onofrio.\nPartecip\u00f2 al conclave del 1878 che elesse papa Leone XIII.\nMor\u00ec all'et\u00e0 di 73 anni e la sua salma fu inumata nel cimitero di Capua.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537976", "revid": "986213", "url": "https://it.wikipedia.org/wiki?curid=537976", "title": "Juan Carlos Aramburu", "text": "Biografia.\nNacque a Villa Reducci\u00f3n l'11 febbraio 1912.\nPapa Paolo VI lo elev\u00f2 al rango di cardinale nel concistoro del 24 maggio 1976.\nDal 1975 al 1990 fu arcivescovo di Buenos Aires, arcidiocesi della quale era stato coadiutore dal 1967. Allo stesso tempo fu ordinario per i cattolici di rito orientale presenti in Argentina.\nCoinvolto nelle vicende della dittatura militare argentina del generale Videla e dell'ammiraglio Massera aveva concesso in uso la villa estiva diocesana sull'isola locale davanti a Buenos Aires poi denominata \"del Silenzio\" dove furono sequestrati tanti \"desaparecidos\" torturati e uccisi dalla giunta militare, tra i quali preti, suore e religiosi di varie Chiese con civili.\nPresiedette la Conferenza episcopale che fu chiamata in causa con il nunzio apostolico del Vaticano nell'inchiesta governativa dopo la caduta del regime per l'appoggio dato ai golpisti.\nMor\u00ec il 18 novembre 2004 all'et\u00e0 di 92 anni e venne sepolto nella cattedrale di Buenos Aires.\nPapa Francesco, Jorge Mario Bergoglio, che fu suo successore come cardinale arcivescovo di Buenos Aires, ha promesso pubblicamente alle Associazioni delle Madri di Plaza de Mayo di far luce sulle complicit\u00e0 della Chiesa aprendo gli archivi vaticani sul periodo della dittatura che va dal 1976 al 1983.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537977", "revid": "709565", "url": "https://it.wikipedia.org/wiki?curid=537977", "title": "Manuel Arce y Ochotorena", "text": "Biografia.\nNacque a San Juli\u00e1n de Ororbia il 18 agosto 1879.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 16 settembre 1948 all'et\u00e0 di 69 anni.\nGenealogia episcopale.\nLa genealogia episcopale \u00e8:"}
{"id": "537978", "revid": "1095901", "url": "https://it.wikipedia.org/wiki?curid=537978", "title": "Giuseppe Archinto", "text": "Biografia.\nI primi anni.\nGiuseppe Archinto nacque a Milano il 7 maggio 1651 da una nobile famiglia patrizia della citt\u00e0.\nSuo padre era il conte Carlo Archinto, mentre sua madre era la contessa Caterina Arese. Fu zio del vescovo Giuseppe Gallarati e dell'arcivescovo Girolamo Archinto, prozio del cardinale Alberico Archinto e pro-prozio del cardinale Giovanni Archinto. Giuseppe Archinto era anche cugino del famoso mecenate milanese Carlo Archinto.\nAvviato alla carriera ecclesiastica, l'Archinto comp\u00ec i propri studi al Collegio dei Gesuiti di via Brera a Milano ove vest\u00ec anche l'abito clericale, per poi passare al Seminario Romano di Roma nel 1665 dove consegu\u00ec la laurea in filosofia e teologia. Successivamente prosegu\u00ec i propri studi all'Universit\u00e0 di Ingolstadt diretta dai gesuiti e colse l'occasione per trascorrere quasi un anno a Vienna col fratello Ludovico, il quale era ufficiale nell'esercito imperiale, agli ordini del generale Raimondo Montecuccoli. Nei tre anni si spost\u00f2 nei possedimenti imperiali visitando la Germania, l'Ungheria e buona parte dei paesi dell'Europa nord-occidentale, giungendo anche in Danimarca. Tornato in patria si iscrisse all'Universit\u00e0 di Pavia, dove consegu\u00ec la laurea \"in utroque iure\" nel 1675, venendo ammesso nel Collegio degli Avvocati di Milano l'anno successivo.\nL'ordinazione e la carriera diplomatica.\nConsigliato dal cardinale Livio Odescalchi e dal pontefice Innocenzo XI, venne ordinato sacerdote ed ottenne le cariche di abate di San Giovanni Battista di Vertemate con Minoprio e di San Giovanni delle Vigne nel contado di Lodi. Chiamato a Roma da papa Innocenzo XI in quello stesso anno 1679, fu vicelegato a Bologna (22 agosto 1679-1685) e successivamente referendario del Tribunale della Segnatura Apostolica nel 1683.\nEletto arcivescovo titolare di Tessalonica il 18 marzo 1686, venne nominato nunzio apostolico in Toscana (22 aprile 1686 - 26 novembre 1689), a Venezia (15 dicembre 1689-1696) e in Spagna (13 gennaio 1696-agosto 1700). Durante quest'ultima permanenza alla corte di Madrid, l'Archinto seppe guadagnarsi la fiducia e la stima di Carlo II di Spagna ed influ\u00ec per parte sua nella politica dell'epoca.\nLa reggenza dell'arcidiocesi di Milano.\nGiuseppe Archinto venne promosso arcivescovo di Milano il 18 maggio 1699 e\nPapa Innocenzo XII lo elev\u00f2 al rango di cardinale nel concistoro del 14 novembre successivo. Nel 1701 papa Clemente XI decise di inviare proprio lui quale legato \"a latere\" alle nozze di Maria Luisa Gabriella di Savoia con Filippo V di Spagna per consegnare la Rosa d'oro alla giovane regina, contribuendo cos\u00ec a sviluppare abilmente nella corte imperiale quel sentimento che il pontefice si stesse schierando nella contesa della Guerra di successione spagnola dalla parte dei filo-borbonici.\nIl 24 settembre 1706, le truppe austro-piemontesi invasero il Ducato di Milano al comando del principe Eugenio di Savoia giungendo ad occupare Milano e costringendo lo stesso Archinto (di tendenze filo-francesi), a partecipare ufficialmente alle solenni cerimonie. Negli anni successivi medi\u00f2 tra stato e chiesa chiedendo al clero milanese di sostenere Carlo d'Asburgo con la donazione straordinaria di 200.000 scudi per sostenere le spese di guerra, rincarato da un'ulteriore donazione di 110.000 scudi che il principe Eugenio, governatore di Milano, gli impose nel 1711.\nCome arcivescovo fu incline all'aiuto del clero ed alle opere assistenziali, fondando un convento di frati trinitari presso la chiesa di Santa Maria in Monforte e promuovendo largamente la devozione a San Carlo Borromeo ed a San Filippo Neri, aiutando finanziariamente anche la congregazione degli oblati. Fece ristampare un nuovo messale ambrosiano, un nuovo breviario e pubblic\u00f2 una serie di sue orazioni.\nMor\u00ec il 9 aprile 1712 all'et\u00e0 di 60 anni e venne sepolto nel Duomo di Milano, presso l'altare di Santa Caterina, nella cappella della famiglia Archinto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537979", "revid": "986213", "url": "https://it.wikipedia.org/wiki?curid=537979", "title": "Joaquim Arcoverde de Albuquerque Cavalcanti", "text": "Biografia.\nNato a Cimbres il 17 gennaio 1850 da Ant\u00f4nio Francisco de Albuquerque Cavalcanti e Marcelina Dorot\u00e9ia de Albuquerque Cavalcanti, fu ordinato sacerdote nel 1874 nella basilica di San Giovanni in Laterano.\nDecimo vescovo di Goi\u00e1s dal 1890 al 1891, nel 1892 fu nominato vescovo coadiutore di San Paolo, con il titolo di Argo. Succedette alla medesima sede nel 1894.\nPromosso arcivescovo di arcidiocesi di Rio de Janeiro, mantenne l'ufficio fino alla morte, avvenuta il 18 aprile 1930 all'et\u00e0 di 80 anni.\nPapa Pio X lo elev\u00f2 al rango di cardinale nel concistoro dell'11 dicembre 1905. Fu il primo sacerdote brasiliano, e in generale latino-americano, ad essere elevato a questa dignit\u00e0 ecclesiastica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537981", "revid": "838137", "url": "https://it.wikipedia.org/wiki?curid=537981", "title": "Manuel Arias Porres", "text": "Biografia.\nNacque a Alaejos in Spagna nel 1639.\nPapa Clemente XI lo elev\u00f2 al rango di cardinale nel concistoro del 30 gennaio 1713.\nMor\u00ec il 16 novembre 1717 all'et\u00e0 di 78 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537982", "revid": "838137", "url": "https://it.wikipedia.org/wiki?curid=537982", "title": "Manuel Arteaga y Betancourt", "text": "Biografia.\nNacque a Camag\u00fcey il 28 dicembre 1879.\nPapa Pio XII lo elev\u00f2 al rango di cardinale nel concistoro del 18 febbraio 1946.\nMor\u00ec il 20 marzo 1963 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537983", "revid": "986213", "url": "https://it.wikipedia.org/wiki?curid=537983", "title": "Alessio Ascalesi", "text": "Biografia.\nNacque a Casalnuovo (oggi comune di Casalnuovo di Napoli, all'epoca borgata del comune di Afragola che si chiamava Arcora) il 22 ottobre 1872, studi\u00f2 presso il seminario di Spoleto e fu ordinato sacerdote della Congregazione dei Missionari del Preziosissimo Sangue l'8 giugno 1895.\nDopo essere stato per alcuni anni amatissimo parroco priore a Montefalco (Pg), dove fino alla fine dei suoi giorni amava recarsi per raccoglimento spirituale e ristoro, il 29 aprile 1909 fu nominato vescovo di Muro Lucano e, il 19 giugno 1911, trasferito alla sede di Sant'Agata de' Goti.\nIl 9 dicembre 1915 fu promosso arcivescovo di Benevento.\nPapa Benedetto XV lo elev\u00f2 al rango di cardinale nel concistoro del 4 dicembre 1916. Al momento della nomina e fino alla creazione del cardinale Alfredo Ildefonso Schuster,ad opera di Pio XI, fu il porporato italiano pi\u00f9 giovane.\nIl 7 marzo 1924 fu promosso arcivescovo di Napoli. Per poter meglio occuparsi degli affari religiosi della citt\u00e0, gli fu affidato un segretario particolare, il monsignor Giuseppe Gennaro Antonio Torre (Napoli, 4 febbraio 1894 - Napoli, Chiaia 24 febbraio 1955. Parroco della chiesa di San Giuseppe a Chiaia).\nIntorno agli anni 30 divenne cardinale protettore della Confraternita dell'Immacolata di Casarano perorando, presso la Sacra Congregazione Concistoriale, la causa per l'elevazione del sodalizio ad arciconfraternita. \nMor\u00ec l'11 maggio 1952 all'et\u00e0 di 79 anni; il suo corpo riposa nella basilica dell'Incoronata Madre del Buon Consiglio a Capodimonte.\nA Napoli gli sono intitolati un ospedale e il seminario maggiore arcivescovile. Una strada porta il suo nome a Roma e, a San Marco dei Cavoti (Bn), una lapide ricorda il suo soggiorno presso il nobiliare palazzo Jelardi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537984", "revid": "838137", "url": "https://it.wikipedia.org/wiki?curid=537984", "title": "Fabio Maria Asquini", "text": "Biografia.\nNacque a Fagagna il 14 agosto 1802.\nQuando nel 1831 scoppiarono i moti nelle Legazioni, fu nominato legato pontificio a Ferrara, ma giunse in citt\u00e0 solo dopo l'arrivo delle truppe austriache ed assunse il governo della citt\u00e0. Successivamente collabor\u00f2 con gli austriaci in stanza nella Legazione, dimostrando anche una certa simpatia nei loro confronti, atteggiamento rimproveratogli pi\u00f9 volte negli anni successivi. Con titolo di pro legato, rimase a Ferrara fino a circa la met\u00e0 del 1836. Si adoper\u00f2 per la liberazione del cardinale Giovanni Antonio Benvenuti, vescovo di Osimo e \"legato a latere\" dal papa, che stava tentando un negoziato con gli insorti, ma che era stato imprigionato e deportato a Bologna. Nel luglio 1836 divenne delegato apostolico della Legazione di Ancona e vi rimase solo poco pi\u00f9 di un anno, durante il quale gest\u00ec l'emergenza causata da una forte epidemia di colera.\nIl 2 ottobre 1837 fu eletto arcivescovo titolare di Tarso e fu consacrato l'8 ottobre a Roma dal cardinale Carlo Odescalchi. Il 22 dicembre 1837 divenne nunzio a Napoli, con l\u2019incarico di rendere esecutivo il concordato stipulato nel 1818 tra papa Pio VII e Ferdinando I di Borbone.\nPapa Gregorio XVI lo elev\u00f2 al rango di cardinale \"in pectore\" nel concistoro del 22 gennaio 1844 e la nomina venne resa pubblica nel concistoro del 21 aprile 1845, ricevendo anche il titolo di Santo Stefano al Monte Celio.\nMor\u00ec il 23 dicembre 1878 all'et\u00e0 di 76 anni.\nConclavi.\nIl cardinale Asquini partecip\u00f2 a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537985", "revid": "322321", "url": "https://it.wikipedia.org/wiki?curid=537985", "title": "Diego de Astorga y C\u00e9spedes", "text": "Biografia.\nNacque a Gibilterra nel 1664, studi\u00f2 diritto canonico presso l'Universit\u00e0 di Granada e fu ordinato sacerdote il 17 dicembre 1689. Il 30 marzo 1716 fu nominato vescovo di Barcellona.\nPromosse e finanzi\u00f2 la costruzione del celebre Transparente della Cattedrale di Toledo per opera dell'architetto Narciso Tom\u00e9 che risulta essere uno dei capolavori del barocco spagnolo.\nPapa Benedetto XIII lo elev\u00f2 al rango di cardinale nel concistoro del 26 novembre 1727.\nMor\u00ec il 9 febbraio 1734 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537986", "revid": "986213", "url": "https://it.wikipedia.org/wiki?curid=537986", "title": "Emmanuel Th\u00e9odose de La Tour d'Auvergne, Cardinal de Bouillon", "text": "Biografia.\nI primi anni.\nEmmanuel Th\u00e9odose de La Tour d'Auvergne nacque a Turenne il 24 agosto 1643, figlio terzogenito di Fr\u00e9d\u00e9ric Maurice de La Tour d'Auvergne, duc de Bouillon, e della nobildonna \u00c9l\u00e9onore de Bergh. Egli ottenne dalla nascita il titolo di \"duca d'Albret\" ed era nipote del maresciallo di Turenne. Il suo fratello era Godefroy Maurice de La Tour d'Auvergne, chi succedeva il loro padre come duca di Bouillon, e il cui figlio era il futuro cardinale Henri-Osvald de La Tour d'Auvergne.\nStudi\u00f2 all'universit\u00e0 La Sorbone di Parigi ove ottenne il dottorato \"utroque iure\" nel 1667 e nel frattempo venne ordinato sacerdote e canonico del capitolo della cattedrale di Liegi nel 1658, per poi divenire gran prevosto del medesimo capitolo e abate commendatario di Beaulieu-sur-Dordogne (incarico quest'ultimo dal quale si dimise nel 1664).\nIl cardinalato.\nCreato cardinale presbitero nel concistorio del 5 agosto 1669, il 19 maggio dell'anno successivo ottenne il titolo di san Lorenzo in Panisperna. Abate commendatario di Saint-Martin de Pontoise, dal 1670; divenne anche abate di Saint-Ouen, Rouen, Saint-Vaast d'Arras nel 1672, ottenendo anche il titolo di abate di Cluny (1683), Tournous e Vignone. Partecip\u00f2 al conclave del 1669-1670 facendo il proprio ingresso nel conclave il 20 gennaio 1670: il risultato dell'elezione fu la nomina del pontefice Clemente X. Grande elemosiniere del regno di Francia dal 1671 al 1700, partecip\u00f2 nuovamente al conclave del 1676 che elesse a pontefice Innocenzo XI. Opt\u00f2 quindi per il titolo di San Pietro in Vincoli dal 19 ottobre 1676. Partecip\u00f2 al conclave del 1689 ove usc\u00ec eletto Alessandro VIII.\nA questo punto della sua carriera opt\u00f2 per l'ordine dei cardinali-vescovi e ottenne la sede suburbicaria di Albano dal 19 ottobre 1689, ottenendo la consacrazione episcopale il 20 novembre di quell'anno nella basilica di Santa Maria Maggiore a Roma per opera del cardinale Flavio Chigi, assistito da Giovanni Battista Rubini, vescovo di Vicenza e da Francesco Giusti, vescovo di Sutri e Nepi.\nI contrasti con il re di Francia.\nPartecip\u00f2 quindi al conclave del 1691 ove venne eletto il papa Innocenzo XII e prescelse la sede suburbicaria di Porto-Santa Rufina dal 21 luglio 1698. Vice decano del collegio cardinalizio dal 1698 al 1700, fu in questi anni che si trov\u00f2 apertamente in disaccordo con Luigi XIV di Francia circa la negazione alla sua famiglia di alcuni benefici, criticando aspramente il governo con una satira che produsse un tracollo della sua popolarit\u00e0 a corte e presso lo stesso monarca francese. Il risultato di questo si rispecchia molto bene nel fallimento da parte dello stesso cardinale di ottenere l'arcidiocesi di Liegi. Poco dopo, a ogni modo, egli riottenne il favore del re e venne nominato ambasciatore francese presso la Santa Sede dal 1698 al 1700. A Roma, avversando nuovamente le istruzioni impartitegli dal re di Francia, appoggi\u00f2 Fran\u00e7ois F\u00e9nelon contro Jacques Bossuet nella controversia circa il gallicanesimo. Richiamato in Francia nell'agosto del 1700, non pot\u00e9 presentarsi al re per via dei suoi incarichi presso la Santa Sede.\nLegato \"a latere\" per l'apertura della porta Santa della basilica di San Pietro per il giubileo dell'anno 1700 e per la chiusura di una delle porte sante della basilica di San Paolo fuori le mura, partecip\u00f2 al conclave del 1700 che elesse il papa Clemente XI. Opt\u00f2 quindi per la sede suburbicaria di Ostia-Velletri, titolo proprio del decano del Sacro Collegio dei Cardinali dal 15 dicembre 1700. A questo punto riusc\u00ec a garantirsi la prelazione circa l'occupazione delle sedi di Liegi e Strasburgo dall'8 febbraio 1701, sedi alle quali per\u00f2 non venne mai prescelto per l'elezione. A questo punto il re di Francia lo esili\u00f2 dalla corte ponendolo stabile nell'abbazia di Tournus, riuscendo a riconciliarlo a s\u00e9 solo dal maggio del 1710, su esplicita richiesta del re di Francia. Il cardinale per\u00f2 decise di non presentarsi al monarca in segno di sdegno per gli anni di non considerazione, fuggendo nei Paesi Bassi e per tutta risposta il Parlamento Reale eman\u00f2 un decreto di confisca sulle sue terre. Dopo poco riottenne il privilegio di riprendere residenza a Roma.\nLa morte.\nMor\u00ec il 2 marzo 1715 nella sua residenza romana presso la chiesa di Sant'Andrea al Quirinale. La salma venne esposta nella chiesa gesuita del Santissimo Nome di Ges\u00f9 a Roma ove il 6 marzo 1715 ebbero luogo anche i funerali. La sua salma venne trasferita con un solenne corteo di cavalleria alla chiesa di Sant'Andrea al Quirinale e ivi sepolta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537987", "revid": "4115208", "url": "https://it.wikipedia.org/wiki?curid=537987", "title": "Giovan Battista Vaccarini", "text": ""}
{"id": "537988", "revid": "2043251", "url": "https://it.wikipedia.org/wiki?curid=537988", "title": "Gaspar \u00c1valos de la Cueva", "text": " \u00c8 stato chiamato anche Gaspar D\u00e1valos de la Cueva, membro della famiglia spagnola D\u00e1valos, conosciuta in Italia come D'Avalos.\nIn Italia, altro cardinale membro di questa famiglia \u00e8 stato Innico d'Avalos d'Aragona.\nBiografia.\nGaspar discendeva da Lope Ruiz D\u00e1valos, fratello del pi\u00f9 noto Ruy L\u00f3pez D\u00e1valos, Connestabile di Castiglia nonch\u00e9 \"Adelantado mayor\" di Murcia, \"camarero mayor\" e \"gran valido\" di Enrico III, re di Castiglia e di Le\u00f3n. \nIl padre di Gaspar, Rodrigo D\u00e1valos, \"alguacil\" dell'Inquisizione di Ja\u00e9n e \"vecino\" di Guadix, era un bisnipote del summenzionato personaggio. La madre di Gaspar era Leonor de la Cueva. Gaspar ebbe almeno due fratelli: Juan, \"regidor\" di Guadix e Isabel, prima badessa del \"convento de la Encarnaci\u00f3n\" di Granada. \nGaspar condusse i suoi primi studi sotto al supervisione dello zio, Hernando de Talavera. In seguit\u00f2 frequent\u00f2 l'universit\u00e0 di Parigi (ottenendovi la licenza in teologia) e l'universit\u00e0 di Salamanca, presso la quale ottenne il titolo di dottore. In quegli anni la sua famiglia cadde in disgrazia in seguito alla denuncia per eresia e apostasia dell'Inquisitore Diego Rodr\u00edguez de Lucero nei confronti dello zio Hernando, che sarebbe morto a causa dei patimenti subiti nel 1507. Gaspar entr\u00f2 nel \"Colegio Mayor Santa Cruz\" di Valladolid, rimanendovi dal 1509 al 1517. Successivamente ricevette l'incarico di canonico della cattedrale di Murcia.\nNel 1524 fu nominato vescovo di Guadix in Spagna, quindi arcivescovo di Granada (25 gennaio 1524), per passare poi all'arcidiocesi di Santiago di Compostela nel 1542.\nPaolo III lo elev\u00f2 al rango di cardinale nel concistoro del 19 dicembre 1544.\nMor\u00ec il 2 novembre 1545."}
{"id": "537989", "revid": "33277", "url": "https://it.wikipedia.org/wiki?curid=537989", "title": "I\u00f1igo Avalos de Arag\u00f3n", "text": ""}
{"id": "537990", "revid": "767487", "url": "https://it.wikipedia.org/wiki?curid=537990", "title": "Dionisio Bardax\u00ed y Azara", "text": "Fu nominato cardinale della Chiesa cattolica da papa Pio VII.\nBiografia.\nNacque a Puyarruego il 7 ottobre 1760.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 3 dicembre 1826 all'et\u00e0 di 66 anni."}
{"id": "537991", "revid": "986213", "url": "https://it.wikipedia.org/wiki?curid=537991", "title": "Bartolomeo Bacilieri", "text": "Biografia.\nNacque a Breonio il 28 marzo 1842.\nPapa Leone XIII lo elev\u00f2 al rango di cardinale nel concistoro del 15 aprile 1901. Fu vescovo di Verona dal 1900 al 1923.\nNei suoi 21 anni di cardinalato ha partecipato a tre conclavi:\nMor\u00ec il 14 febbraio 1923 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537993", "revid": "1855442", "url": "https://it.wikipedia.org/wiki?curid=537993", "title": "Antonio Bacci", "text": "Biografia.\nNacque a Giugnola, un piccolo centro dell'Appennino tosco-romagnolo (diviso tra i comuni di Castel del Rio e Firenzuola), il 4 settembre 1885.\nNel 1909, a 24 anni, dopo aver ottenuto la pontificia licenza in sacra teologia al seminario di Firenze, fu ordinato sacerdote.\nDimostr\u00f2 un'eccellente preparazione negli studi classici, grazie all'assoluta padronanza della lingua latina. Per questo fu nominato professore, e poi superiore, del seminario di Firenzuola dall'allora cardinale arcivescovo di Firenze, Alfonso Maria Mistrangelo.\nNel 1921 il Bacci giunse a Roma, inviato dallo stesso cardinale, presso la Segreteria di Stato della Santa Sede, che cercava un esperto latinista. Bacci trascorse a Roma tutto il resto della sua vita, ricoprendo vari incarichi al servizio di quattro pontefici: Pio XI, Pio XII, Giovanni XXIII e Paolo VI.\nNel concistoro del 28 marzo 1960 papa Giovanni XXIII lo elev\u00f2 al rango di cardinale e il 31 marzo dello stesso anno ricevette la diaconia di Sant'Eugenio.\nIl 5 aprile 1962 fu nominato arcivescovo titolare di Colonia di Cappadocia e fu consacrato vescovo il 19 aprile dello stesso anno da papa Giovanni XXIII, co-consacranti i cardinali Giuseppe Pizzardo e Benedetto Aloisi Masella.\nPartecip\u00f2 al Concilio Vaticano II, sostenendo le posizioni dell'ala conservatrice (\"Coetus Internationalis Patrum\"). Il 24 ottobre 1962, nel corso della prima sessione, difese il latino come lingua liturgica. Nella stessa sessione sostenne lo schema preparatorio sulle fonti della Rivelazione, che riproponeva la dottrina tradizionale della Chiesa. Nella seconda sessione si espresse contro l'introduzione del diaconato permanente. Nella quarta sessione si batt\u00e9 affinch\u00e9 nei documenti conciliari fosse inserita una condanna esplicita del comunismo.\nNel 1963 partecip\u00f2 al conclave che elesse papa Paolo VI.\nNel settembre del 1969 scrisse, insieme al cardinal Alfredo Ottaviani, una lettera - pi\u00f9 nota come \"intervento Ottaviani\" - a papa Paolo VI, nella quale i due cardinali esprimevano forti dubbi, di natura fondamentalmente teologico-dottrinale, sulla riforma liturgica e, in specie, al nuovo messale romano o \"Novus Ordo Missae\", allora in procinto di entrare in vigore.\nNoto come \"cultor et amator\" della lingua latina, il cardinale Bacci \u00e8 stato autore, fra l'altro, del noto \"Lexicon vocabulorum quae difficilius latine redduntur\" (\u00abVocabolario italiano-latino delle parole moderne\u00bb, Roma, Studium, 1963) un vocabolario latino in cui erano presenti anche numerosi termini moderni necessari per trattare nella lingua di Cicerone gli argomenti relativi alla scienza e alla tecnica del XX secolo.\nMor\u00ec il 20 gennaio 1971 all'et\u00e0 di 85 anni. Le spoglie del cardinale riposano nel piccolo cimitero di Piancaldoli, frazione di Firenzuola, a pochi chilometri dal suo paese natale.\nGenealogia episcopale.\nLa genealogia episcopale \u00e8:"}
{"id": "537995", "revid": "1935652", "url": "https://it.wikipedia.org/wiki?curid=537995", "title": "Federico Baldeschi Colonna", "text": "Biografia.\nNacque a Perugia il 2 settembre 1625 da Jacopo Baldeschi e Artemisia della Corgna.\nPapa Clemente X lo elev\u00f2 al rango di cardinale nel concistoro del 17 dicembre 1674.\nPartecip\u00f2 ai conclave del 1676, che elesse Innocenzo XI, del 1689, che elesse Alessandro VIII e quello del 1691 che elesse Innocenzo XII.\nMor\u00ec il 4 ottobre 1691 all'et\u00e0 di 66 anni.\nArchivio.\nLa documentazione, prodotta dal cardinale Federico Baldeschi Colonna, venne individuata e inventariata da Oscar Scalvanti agli inizi del XX secolo. Il fondo contiene bolle, brevi, documenti e atti legali, corrispondenza e carte amministrative.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537996", "revid": "466539", "url": "https://it.wikipedia.org/wiki?curid=537996", "title": "Jean Marie Julien Balland", "text": "Biografia.\nNacque a Bu\u00e9 il 26 luglio 1934. Entrato in seminario, frequent\u00f2 poi la Pontificia Universit\u00e0 Gregoriana di Roma, conseguendo la licenza in filosofia, nel 1956, e in teologia. Alla Sorbona di Parigi consegu\u00ec il dottorato in filosofia e teologia. Fu ordinato sacerdote il 3 settembre 1961. Papa Giovanni Paolo II lo elev\u00f2 al rango di cardinale nel concistoro del 21 febbraio 1998. Mor\u00ec il 1\u00ba marzo 1998 all'et\u00e0 di 63 anni per un cancro ai polmoni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537997", "revid": "125281956", "url": "https://it.wikipedia.org/wiki?curid=537997", "title": "Anastasio Alberto Ballestrero", "text": "Biografia.\nNacque a Genova il 3 ottobre 1913, primo dei cinque figli di Giacomo Ballestrero e Antonietta Daffunchio.\nFormazione e ministero sacerdotale.\nEntr\u00f2 nell'Ordine dei Carmelitani Scalzi. Il 6 giugno 1936 fu ordinato sacerdote. Partecip\u00f2 al concilio Vaticano II in quanto superiore generale dei Carmelitani, incarico che ricopr\u00ec per 12 anni, dal 1955 al 1967.\nMinistero episcopale e cardinalato.\nIl 21 dicembre 1973 fu eletto arcivescovo di Bari e Canosa. Ricevette la consacrazione episcopale il 2 febbraio 1974.\nNel 1975 predic\u00f2 gli esercizi spirituali a Paolo VI e alla Curia vaticana. Il 1\u00ba agosto 1977 fu chiamato a succedere al cardinal Michele Pellegrino e venne nominato arcivescovo di Torino. Papa Giovanni Paolo II lo elev\u00f2 al rango di cardinale nel concistoro del 30 giugno 1979. Dal 1979 al 1985 fu presidente della Conferenza episcopale italiana. Il 5 febbraio 1980 ufficializz\u00f2 la costituzione della Caritas diocesana torinese dopo un periodo \"sperimentale\" durante il quale era stata gestita dall'ingegner Giorgio Ceragioli.\nIn quell'occasione nomin\u00f2 direttore don Piero Giacobbo, il quale nel 1986 venne sostituito nella guida della Caritas da don Sergio Baravalle.\nLe sue lettere pastorali, come pure i due convegni ecclesiali diocesani che si tennero durante il suo episcopato (\"Evangelizzazione e promozione umana\" e \" Sulle strade della riconciliazione\"), ebbero una notevole influenza sul cammino della Chiesa torinese di quegli anni.\nIl 14 novembre 1983, dopo la decisione dell'ex re d'Italia Umberto II di donarla alla Chiesa cattolica, fu nominato custode della Santa Sindone; in tale veste rese note le risultanze degli esami effettuati sulla reliquia con il metodo del carbonio-14.\nLasci\u00f2 l'incarico di arcivescovo di Torino il 31 gennaio 1989. Mor\u00ec a Bocca di Magra, nella casa di spiritualit\u00e0 carmelitana dove si era ritirato, il 21 giugno 1998 all'et\u00e0 di 84 anni. \u00c8 sepolto nella cripta dell'eremo del Deserto di Varazze.\nNel febbraio 2014 la Conferenza episcopale del Piemonte ha deciso di iniziare l'iter per la causa di beatificazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537998", "revid": "838137", "url": "https://it.wikipedia.org/wiki?curid=537998", "title": "Gaetano Baluffi", "text": "Scrisse alcune opere storiche e religiose.\nBiografia.\nDi famiglia agiata, nacque ad Ancona da Pietro e Paola Micheletti il 29 marzo 1788.\nNel 1833 fu consacrato vescovo da Gregorio XVI. Serv\u00ec la diocesi di Bagnoregio per tre anni. Nel 1837 fu nominato internunzio nello stato americano della Colombia.\nTorn\u00f2 in Italia dopo cinque anni, allorch\u00e9 fu nominato arcivescovo di Camerino (1842). Nell'aprile del 1845 fu nominato segretario della Congregazione dei vescovi e regolari. Nel 1846, con l'elezione di Giovanni Maria Mastai Ferretti al soglio pontificio, lo sostitu\u00ec dal 21 settembre come vescovo di Imola.\nRicevette il titolo personale di arcivescovo.\nAlla fine di quell'anno, nel concistoro del 21 dicembre, papa Pio IX lo elev\u00f2 al rango di cardinale con il titolo dei Santi Marcellino e Pietro.\nNel 1859 la Legazione delle Romagne fu annessa al Regno di Sardegna. Nel 1860 il consiglio comunale d'Imola organizz\u00f2 le celebrazioni per il tredicesimo anniversario dello Statuto Albertino (1848). Tutti i dipendenti comunali ricevettero l'ordine di partecipare. Tra essi vi erano numerosi sacerdoti, impegnati come docenti nelle scuole comunali. Il cardinal Baluffi viet\u00f2 ai sacerdoti diocesani di partecipare alle celebrazioni, che si tennero il 13 maggio.\nIl 20 giugno successivo il giusdicente d'Imola ordin\u00f2 gli arresti domiciliari in episcopio del vescovo e lo rinvi\u00f2 a giudizio. Il 16 agosto il tribunale di Ravenna lo assolse dall'accusa con formula piena.\nGaetano Baluffi mor\u00ec a Imola l'11 novembre 1866, all'et\u00e0 di 78 anni.\nGenealogia episcopale.\nLa genealogia episcopale \u00e8:"}
{"id": "537999", "revid": "254059", "url": "https://it.wikipedia.org/wiki?curid=537999", "title": "Marcantonio Barbarigo", "text": "Biografia.\nNacque a Venezia il 6 marzo 1640 da una famiglia nobile e a 25 anni entr\u00f2 a far parte del Maggior Consiglio. Divenuto sacerdote a 31 anni, svolse inizialmente il suo ministero nella parrocchia di San Nicol\u00f2 dei Mendicoli e poi come canonico cattedrale a Padova, dove fu chiamato dal suo parente Gregorio Barbarigo. A Padova Marcantonio si laure\u00f2 in giurisprudenza.\nAlla morte di papa Clemente X, accompagn\u00f2 Gregorio Barbarigo a Roma per partecipare al conclave del 1676. Il nuovo papa, Innocenzo XI, invit\u00f2 i due Barbarigo a trattenersi a Roma e cre\u00f2 Marcantonio arcivescovo di Corf\u00f9: fu consacrato da Gregorio in Santa Maria in Vallicella il 26 giugno 1678.\nA Corf\u00f9 riform\u00f2 il clero, istitu\u00ec il seminario e si dedic\u00f2 alla predicazione e promosse le opere di carit\u00e0, anche in favore degli appestati durante l'epidemia del 1684 tra i marinai veneti. Entrato in conflitto con Francesco Morosini, si rec\u00f2 a Roma in cerca di sostegno ma durante la sua assenza il senato veneto gli confisc\u00f2 tutti i beni.\nPapa Innocenzo XI gli concesse un appartamento nel Palazzo della Cancelleria e lo elev\u00f2 al rango di cardinale nel concistoro del 2 settembre 1686. Rimase a Roma dove fu membro delle congregazioni del Concilio, di Propaganda e dei Vescovi e regolari.\nVescovo di Montefiascone e Corneto dall'ottobre 1687, promosse una riforma della diocesi disponendo che in ogni paese venissero predicate le missioni e che in ogni parrocchia vi fosse una scuola della dottrina cristiana: a tale scopo, stabil\u00ec con la religiosa Rosa Venerini la congregazione delle Maestre Pie, per la direzione delle scuole nei paesi della diocesi, e la congregazione del Divino Amore, che univano all'insegnamento la pratica della clausura.\nMor\u00ec il 26 maggio 1706 all'et\u00e0 di 66 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538000", "revid": "115649247", "url": "https://it.wikipedia.org/wiki?curid=538000", "title": "Francesco Barberini (cardinale 1690)", "text": "Biografia.\nInfanzia.\nNato a Roma il 12 novembre 1662, da Maffeo Barberini e Olimpia Giustiniani, era il pronipote dell'omonimo cardinale.\nCarriera ecclesiastica.\nPapa Alessandro VIII lo elev\u00f2 al rango di cardinale nel concistoro del 13 novembre 1690 e ricevette la diaconia di Sant'Angelo in Pescheria il 27 novembre dello stesso anno.\nNel 1704 fu nominato abate commendatario di Farfa e Subiaco.\nIl 6 maggio 1715 opt\u00f2 per l'ordine dei presbiteri e ricevette il titolo di San Bernardo alle Terme Diocleziane.\nFu ordinato presbitero il 15 settembre 1715.\nL'11 maggio 1718 opt\u00f2 per il titolo di Santa Prassede.\nIl 3 marzo 1721 opt\u00f2 per l'ordine dei vescovi e ebbe la sede suburbicaria di Palestrina. Il 16 marzo dello stesso anno fu ordinato vescovo dal cardinale Fabrizio Paolucci.\nIl 22 giugno 1726 fu nominato prefetto della Congregazione dei vescovi e regolari.\nIl 1\u00ba luglio 1726 opt\u00f2 per le sedi suburbicarie di Ostia e Velletri.\nMorte.\nMor\u00ec a Roma il 17 agosto 1738 all'et\u00e0 di 75 anni e fu sepolto nella chiesa di Sant'Andrea della Valle e in seguito trasferito nella chiesa di Santa Rosalia a Palestrina.\nConclavi.\nDurante il suo cardinalato Francesco Barberini partecip\u00f2 ai seguenti conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538001", "revid": "35813", "url": "https://it.wikipedia.org/wiki?curid=538001", "title": "San Gregorio Giovanni Gasparo Barbarigo", "text": ""}
{"id": "538002", "revid": "92723", "url": "https://it.wikipedia.org/wiki?curid=538002", "title": "Antonio Mar\u00eda Barbieri", "text": "Biografia.\nFu battezzato con il nome di Alfredo. L'8 dicembre 1913 entr\u00f2 nell'Ordine dei frati minori cappuccini. Nel 1915 fu inviato in Italia, ricevette infatti l'abito di novizio l'8 settembre di quello stesso anno a Genova ed emise i voti religiosi nel 1916. Studi\u00f2 nei seminari del suo ordine e poi alla Pontificia Universit\u00e0 Gregoriana, ove il 9 luglio 1923 consegu\u00ec il dottorato in teologia.\nIntanto, il 17 dicembre 1921 era stato ordinato sacerdote. Rifiut\u00f2 poi un posto da docente nel Collegio Internazionale del suo ordine a Roma e torn\u00f2 in Uruguay per impegnarsi in compiti di pastorale e di studio. Nel 1926 divenne rettore del Collegio Concordia di Buenos Aires e nel 1929 guardiano del collegio cappuccino di Montevideo.\nIl 6 ottobre 1936 fu nominato arcivescovo titolare di Macra e arcivescovo coadiutore di Montevideo e l'8 novembre dello stesso anno fu consacrato vescovo dall'arcivescovo Filippo Cortesi, nunzio apostolico in Uruguay.\nIl 20 novembre 1940 succedette come arcivescovo di Montevideo.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958 e il 18 dicembre dello stesso anno ricevette il titolo di San Crisogono. Fu il primo uruguaiano a pervenire alla porpora cardinalizia.\nPartecip\u00f2 al Concilio Vaticano II e al conclave del 1963, che elesse papa Paolo VI.\nIl 17 novembre 1976, all'et\u00e0 di 84 anni, rinunci\u00f2 al governo pastorale della sua arcidiocesi.\nMor\u00ec a Montevideo e fu sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538004", "revid": "322321", "url": "https://it.wikipedia.org/wiki?curid=538004", "title": "Antonio Marcello Barberini", "text": "Biografia.\nInfanzia.\nNacque a Firenze, nel 1569, in una casa in piazza Santa Croce.\nCarriera ecclesiastica.\nEra fratello di papa Urbano VIII che lo elev\u00f2 al rango di cardinale nel concistoro del 7 ottobre 1624.\nMorte.\nMor\u00ec l'11 settembre 1646 all'et\u00e0 di 77 anni. Fu sepolto nella Chiesa di Santa Maria Immacolata di Roma, meglio nota come Chiesa dei Cappuccini, del cui ordine fu chierico e di cui fu benefattore.\nIl suo epitafio recita \nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538005", "revid": "767487", "url": "https://it.wikipedia.org/wiki?curid=538005", "title": "Gluey Porch Treatments", "text": "Gluey Porch Treatments \u00e8 il primo album dei Melvins, pubblicato nel 1987 dalla Alchemy Records. La versione originale \u00e8 stata pubblicata solo in vinile. Esiste anche una versione in musicassetta, comprendente anche l'album \"6 Songs\", pubblicata dalla Boner Records, ed appare come materiale bonus nella versione CD dell'album \"OZMA\".\nIl pezzo \"Leeech\" era originariamente un pezzo dei Green River intitolato \"Leech\"."}
{"id": "538006", "revid": "1874410", "url": "https://it.wikipedia.org/wiki?curid=538006", "title": "Jaime de Barros C\u00e2mara", "text": "Biografia.\nNacque a S\u00e3o Jos\u00e9 il 3 luglio 1894.\nFu ordinato sacerdote nel 1920 per la diocesi di Santa Caterina. Il 18 aprile 1935 fu nominato da Pio XI cameriere segreto di Sua Santit\u00e0, ricevendo il titolo di monsignore e il 19 dicembre 1935 fu eletto primo vescovo di Mossor\u00f3.\nNel 1941 fu promosso arcivescovo di Bel\u00e9m do Par\u00e1 e nel 1946 fu nominato arcivescovo di Rio de Janeiro.\nPapa Pio XII lo elev\u00f2 al rango di cardinale nel concistoro del 18 febbraio 1946.\nNei suoi 25 anni di cardinalato partecip\u00f2 al conclave del 1958 che elesse Giovanni XXIII e al conclave del 1963 che elesse Paolo VI oltre che a tutte e quattro le sessioni del Concilio Vaticano II.\nMor\u00ec il 18 febbraio 1971 all'et\u00e0 di 76 anni e fu sepolto nella cattedrale di Rio de Janeiro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538007", "revid": "838137", "url": "https://it.wikipedia.org/wiki?curid=538007", "title": "Lorenzo Barili", "text": "Biografia.\nPapa Pio IX lo elev\u00f2 al rango di cardinale nel concistoro del 13 marzo 1868.\nMor\u00ec a Roma l'8 marzo 1875 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538008", "revid": "986213", "url": "https://it.wikipedia.org/wiki?curid=538008", "title": "Alessandro Barnab\u00f2", "text": "Biografia.\nNacque a Foligno il 2 marzo 1801.\nFu prefetto della Congregazione \"de Propaganda Fide\" dal 1856 alla morte nel 1874.\nPapa Pio IX lo elev\u00f2 al rango di cardinale nel concistoro del 16 giugno 1856.\nMor\u00ec il 24 febbraio 1874 all'et\u00e0 di 73 anni."}
{"id": "538009", "revid": "838137", "url": "https://it.wikipedia.org/wiki?curid=538009", "title": "Mariano Benito Barrio Fern\u00e1ndez", "text": "Fu nominato cardinale della Chiesa cattolica da papa Pio IX.\nBiografia.\nNacque a Jaca il 21 novembre 1805.\nPapa Pio IX lo elev\u00f2 al rango di cardinale nel concistoro del 22 dicembre 1873.\nMor\u00ec il 20 novembre 1876 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538010", "revid": "986213", "url": "https://it.wikipedia.org/wiki?curid=538010", "title": "Domenico Bartolini (cardinale)", "text": "Biografia.\nDi umili origini, studi\u00f2 in seminario a Roma. Nel 1838 divenne canonico della basilica di San Marco Evangelista al Campidoglio e nel 1847 di quella di San Giovanni in Laterano. Fu protonotario apostolico dal 1863 al 1875.\nPapa Pio IX lo elev\u00f2 al rango di cardinale nel concistoro del 15 marzo 1875, conferendogli il titolo di cardinale diacono di San Nicola in Carcere. Nel 1876 opt\u00f2 per il titolo di cardinale presbitero di San Marco. Partecip\u00f2 al conclave del 1878 che elesse papa Leone XIII. Nel 1878 divenne prefetto della Congregazione dei Riti, carica che tenne fino al 1886. Da quell'anno al successivo fu camerlengo del Sacro Collegio\nNon ebbe mai la consacrazione episcopale.\nMor\u00ec a Firenze, ove si era recato per la ricognizione dei corpi dei sette santi fondatori dell'Ordine dei Servi di Maria, all'et\u00e0 di 74 anni. La sua salma fu inumata nell'abbazia di Montecassino.\nArcheologo, storico ed agiografo, ha lasciato numerose opere in tali materie."}
{"id": "538011", "revid": "4115267", "url": "https://it.wikipedia.org/wiki?curid=538011", "title": "Gian Battista Vaccarini", "text": ""}
{"id": "538012", "revid": "985910", "url": "https://it.wikipedia.org/wiki?curid=538012", "title": "Francesco Battaglini", "text": "Biografia.\nNacque a Mirabello il 13 marzo 1823.\nPapa Leone XIII lo elev\u00f2 al rango di cardinale nel concistoro del 27 luglio 1885.\nMor\u00ec l'8 luglio 1892 all'et\u00e0 di 69 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538013", "revid": "838137", "url": "https://it.wikipedia.org/wiki?curid=538013", "title": "J\u00f3zsef Batthy\u00e1ny", "text": "Primate d'Ungheria, arcivescovo di Strigonio, arcivescovo di Kalocsa e B\u00e1cs, vescovo di Gran Varadino, fu nominato cardinale della Chiesa cattolica da papa Pio VI.\nBiografia.\nJ\u00f3zsef Batthy\u00e1ny dei conti di N\u00e9met\u00fajv\u00e1r nacque a Vienna il 30 gennaio 1727.\nFiglio del \"n\u00e1dor\" Lajos, frequent\u00f2 il ginnasio a K\u0151szeg e studi\u00f2 teologia a Trnava. Fu ordinato sacerdote il 29 giugno 1751. Divenne canonico di Strigonio nel 1752, preposto di Presburgo nel 1755.\nIl 13 luglio 1759 fu eletto vescovo di Transilvania e consacrato il 2 dicembre dello stesso anno. Non fece a tempo ad insediarsi nella sua sede vescovile, che il 15 dicembre 1760 fu promosso arcivescovo di Kalocsa e B\u00e1cs.\nIl 20 maggio 1776 fu trasferito all'arcidiocesi di Strigonio ed elevato alla dignit\u00e0 di primate d'Ungheria.\nPapa Pio VI lo fece cardinale nel concistoro del 1\u00ba giugno 1778 e il 19 aprile 1782 in un concistoro celebrato nel palazzo imperiale di Vienna gli confer\u00ec il titolo di San Bartolomeo all'Isola.\nNel suo ruolo di primate incoron\u00f2 re d'Ungheria Leopoldo II nel 1790 a Presburgo e Francesco I nel 1792 a Buda. Fece edificare il Palazzo Primaziale di Presburgo.\nMor\u00ec a Presburgo (l'odierna Bratislava) il 23 ottobre 1799 all'et\u00e0 di 72 anni. Fu sepolto nella cattedrale di San Martino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538014", "revid": "125708090", "url": "https://it.wikipedia.org/wiki?curid=538014", "title": "Alfred Baudrillart", "text": "Biografia.\nNacque a Parigi il 6 gennaio 1859, figlio di Henri Baudrillart e Marie de Sacy, nonch\u00e9 nipote e pronipote degli orientalisti Samuel Ustazade Silvestre de Sacy e Antoine-Isaac Silvestre de Sacy e nipote dell'agronomo e avvocato forestale Jacques-Joseph Baudrillart.\nLui ordina vescovo Ange-Marie Hiral il 19 maggio 1929 a Parigi.\nPapa Pio XI lo elev\u00f2 al rango di cardinale nel concistoro del 16 dicembre 1935.\nMor\u00ec il 19 maggio 1942 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538015", "revid": "986213", "url": "https://it.wikipedia.org/wiki?curid=538015", "title": "Franziskus von Sales Bauer", "text": "Biografia.\nFranziskus von Sales Bauer nacque il 26 gennaio 1841 nel villaggio di Hrachovec, regno di Boemia ed arcidiocesi di Olomouc, nell'allora Impero austriaco (oggi Repubblica Ceca). Frequent\u00f2 il seminario e successivamente la facolt\u00e0 di teologia di Olomouc.\nVenne ordinato diacono il 28 febbraio 1863, ricevendo poi l'ordinazione sacerdotale il 19 luglio 1863 ad Olomouc; si incardin\u00f2, ventiduenne, come presbitero della medesima arcidiocesi. Divenne membro della facolt\u00e0 ove aveva studiato e successivamente di quella di Praga, oltre che rettore del seminario di quella citt\u00e0.\nMinistero episcopale.\nEletto vescovo di Brno il 30 aprile 1882, quarantunenne, ricevette l'approvazione da parte di papa Leone XIII il 3 luglio successivo; succedette a Karel N\u00f6ttig, deceduto settantacinquenne il 14 gennaio precedente. Ricevette la consacrazione episcopale il 15 agosto seguente, presso la Cattedrale di San Venceslao ad Olomouc, per imposizione delle mani del cardinale Friedrich Egon von F\u00fcrstenberg, arcivescovo metropolita di Olomouc, assistito dai co-consacranti monsignori Gustav de Belrupt-Tissac, vescovo titolare di Germanicia ed ausiliare di Olomouc, e Karel Pr\u016fcha, vescovo titolare di Joppe ed ausiliare di Praga; prese possesso della diocesi durante una cerimonia successiva svoltasi nella Cattedrale dei Santi Pietro e Paolo a Brno. Come suo motto episcopale il neo vescovo Bauer scelse \"Chci kr\u00e1\u010det ve stop\u00e1ch svat\u00e9ho Cyrila a Metod\u011bje\", che tradotto vuol dire \"Voglio seguire le orme dei Santi Cirillo e Metodio\".\nIl 10 maggio 1904 papa Pio X lo promosse, sessantatreenne, arcivescovo metropolita di Olomouc; succedette al cinquantanovenne Th\u00e9odore Kohn, accusato da molti fedeli di dispotismo e costretto a dimettersi per via delle sue origini ebraiche. In seguito, prese possesso della nuova sede in una cerimonia svoltasi nella Cattedrale di San Venceslao e ricevette il pallio, simbolo di comunione tra la Santa Sede ed il metropolita.\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di settant'anni; cinque giorni dopo, il 2 dicembre, gli vennero conferiti la berretta ed il titolo cardinalizio di San Girolamo dei Croati, vacante dal 28 aprile 1905, giorno della morte del cardinale italiano Andrea Aiuti, nunzio apostolico emerito in Portogallo.\nDopo la morte di papa Pio X, per ragione di salute non pot\u00e9 prendere parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nMor\u00ec il 25 novembre 1915 ad Olomouc, all'et\u00e0 di settantaquattro anni; poco prima aveva ricevuto una speciale benedizione sul letto di morte da parte del papa. Al termine dei solenni funerali, la salma venne tumulata nella Cattedrale di San Venceslao.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538016", "revid": "2056951", "url": "https://it.wikipedia.org/wiki?curid=538016", "title": "Agostino Bausa", "text": "Biografia.\nNacque a Firenze il 23 febbraio 1821. Entr\u00f2 nell'ordine dei predicatori. Papa Leone XIII lo elev\u00f2 al rango di cardinale nel concistoro del 23 maggio 1887, con il titolo di Santa Maria in Domnica.\nDopo la morte di Mons. Eugenio Cecconi (giugno 1888), fu nominato arcivescovo di Firenze (11 febbraio 1889) e consacrato da Papa Leone XIII stesso. Pochi giorni dopo veniva nominato cardinale prete con il titolo di Santa Sabina, prima di diventare un mese dopo cardinale vescovo vero e proprio. fece il suo ingresso nella diocesi il 25 marzo 1889.\nIl suo episcopato si bas\u00f2 su alcune linee di azione, che egli aveva riassunto nel programma stabilito per il Congresso mariano di Firenze: \"Lega contro la bestemmia e la profanazione dei giorni festivi, catechismo, sacre missioni, associazioni cattoliche, ricorso a Maria Santissima e devozione all'eucaristia.\"\nSu questi punti egli insist\u00e9 particolarmente con i parroci e con i fedeli durante la sua visita parrocchiale, oltre che con la predicazione e i suoi numerosi scritti.\nMor\u00ec il 15 aprile 1899 all'et\u00e0 di 78 anni.\nGenealogia episcopale.\nLa genealogia episcopale \u00e8:"}
{"id": "538017", "revid": "838137", "url": "https://it.wikipedia.org/wiki?curid=538017", "title": "Louis-Fran\u00e7ois de Bausset-Roquefort", "text": "Biografia.\nNacque a Pondich\u00e9ry in India, ma di era origini francesi, il 14 dicembre 1748.\nPapa Pio VII lo elev\u00f2 al rango di cardinale nel concistoro del 28 luglio 1817.\nMor\u00ec il 21 giugno 1824 all'et\u00e0 di 75 anni.\nGenealogia episcopale.\nLa genealogia episcopale \u00e8:"}
{"id": "538018", "revid": "287204", "url": "https://it.wikipedia.org/wiki?curid=538018", "title": "Augustin Bea", "text": " \u00c8 considerato uno dei pi\u00f9 influenti prelati che port\u00f2 la teologia modernista ai vertici della Chiesa cattolica.\nBiografia.\nNacque a Riedb\u00f6hringen, oggi frazione di Blumberg, il 28 maggio 1881. Fu ordinato sacerdote il 25 agosto 1912 e complet\u00f2 gli studi alla Pontificia Universit\u00e0 Gregoriana nel 1914. Dal 1924 fu professore di Sacra Scrittura e dal 1930 rettore fino al 1949 del Pontificio Istituto Biblico, negli stessi anni fu direttore della rivista \"Biblica\".\nIn questi anni il Pontificio Istituto Biblico abbandon\u00f2 l'esegesi tradizionale cattolica stabilita nell'enciclica \"Spiritus Paraclitus\" di papa Benedetto XV e adott\u00f2 progressivamente il metodo storico. L'esegesi storica prendeva in considerazione solo il senso letterale del testo biblico separando i dati storici, filosofici e archeologici dalla riflessione teologica e spirituale. Nello stesso tempo Bea si opponeva alla scuola della \"nouvelle th\u00e9ologie\" di cui erano esponenti Jean Dani\u00e9lou e Henri de Lubac che sosteneva un'esegesi spirituale separata dal senso storico-letterale. La posizione di padre Augustin Bea fu rafforzata dalla nomina a presidente e segretario della Pontificia commissione biblica rispettivamente del cardinale Eug\u00e8ne Tisserant e Jacque-Marie Vost\u00e9, entrambi allievi di padre Marie-Joseph Lagrange, il fondatore dell'\u00c9cole biblique et arch\u00e9ologique fran\u00e7aise de J\u00e9rusalem.\nA padre Augustin Bea \u00e8 attribuita una forte influenza sull'enciclica \"Divino Afflante Spiritu\" di papa Pio XII, nella parte del documento che individua lo scopo principale dell'esegesi nella determinazione del senso letterale del testo.\nPadre Augustin Bea fu anche confessore di papa Pio XII dal 1945 fino alla morte di lui (1958).\nNel 1946 papa Pio XII ebbe in animo di elevarlo alla dignit\u00e0 cardinalizia, ma ne fu dissuaso da Jean-Baptiste Janssens, generale dei gesuiti, preoccupato per le eventuali critiche della Curia a un eccessivo favore del Papa verso gli stessi gesuiti.\nFinalmente papa Giovanni XXIII lo elev\u00f2 al rango di cardinale nel concistoro del 14 dicembre 1959; il 17 dicembre dello stesso anno ricevette la diaconia di San Saba.\nNel 1960 fu nominato presidente del neonato Pontificio consiglio per la promozione dell'unit\u00e0 dei cristiani (noto anche come Segretariato per la promozione dell'unit\u00e0 dei cristiani), carica che ricopr\u00ec fino alla morte e che lo rese una figura chiave nello sviluppo dell'ecumenismo e del dialogo ebraico-cristiano nella Chiesa cattolica. Ricorda Elio Toaff, rabbino capo di Roma: \nFu eletto arcivescovo titolare di Germania di Numidia il 5 aprile 1962 e consacrato vescovo il 19 aprile dello stesso anno da papa Giovanni XXIII.\nIl sogno di Bea si realizz\u00f2 di l\u00ec a pochi anni; fu uno dei protagonisti del Concilio Vaticano II, impegnandosi in prima persona alla stesura della dichiarazione \"Nostra aetate\". Partecip\u00f2 al conclave del 1963, che elesse papa Paolo VI.\nRicevette titoli accademici onorari dalle universit\u00e0 di Vienna, Friburgo in Brisgovia, Friburgo (in Svizzera), Fordham, Boston College, Harvard e Universit\u00e0 Cattolica d'America. \u00c8 stato autore di dieci libri e di 430 articoli scientifici su archeologia, esegesi dell'Antico Testamento, mariologia, encicliche papali, unit\u00e0 dei Cristiani, antisemitismo, Concilio Vaticano II, rapporti con il protestantesimo e le Chiese ortodosse ed ecumenismo.\nIl suo nome figur\u00f2 in una lista di presunti massoni pubblicata da \"Chiesa viva\" nel luglio-agosto del 1992.\nMor\u00ec il 16 novembre 1968 all'et\u00e0 di 87 anni e fu sepolto nella chiesa parrocchiale di Riedb\u00f6hringen.\nGenealogia episcopale.\nLa genealogia episcopale \u00e8:"}
{"id": "538019", "revid": "1123126", "url": "https://it.wikipedia.org/wiki?curid=538019", "title": "Louis Nazaire B\u00e9gin", "text": "Biografia.\nNacque a L\u00e9vis il 10 gennaio 1840.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 18 luglio 1925 all'et\u00e0 di 85 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538021", "revid": "533647", "url": "https://it.wikipedia.org/wiki?curid=538021", "title": "Jean du Bellay", "text": "Biografia.\nEra il terzo dei cinque figli di Louis du Bellay e Marguerite de La Tour-Landry. I suoi fratelli erano Guillaume, Martin e Ren\u00e9.\nEra un poeta e fu amico di Francesco I di Francia, del quale fu molte volte ambasciatore.\nFu prima vescovo di Bayonne, quindi fu eletto vescovo di Parigi nel 1532, carica che mantenne fino al 1551 (durante parte di questo periodo fu anche Amministratore Apostolico della diocesi di Limoges). Con lui ebbe inizio il Rinascimento nella diocesi, e si deve alla sua persuasione la fondazione della scuola di lingue e filologia al Coll\u00e8ge Royal, che divenne in seguito il Coll\u00e8ge de France. Nel 1533 negozi\u00f2 tra Enrico VIII e papa Clemente VII per prevenire una rottura dell'Inghilterra con la Santa Sede e quando nel 1536 le truppe di Carlo V minacciavano la Piccardia e lo Champagne, ebbe da Francesco I il titolo di luogotenente generale del regno e pose Parigi in stato d'allerta. Du Bellay fu un tipico prelato rinascimentale e fu apprezzato per i suoi tre libri di poesie latine e i suoi magnifici discorsi latini. Per un certo periodo ebbe come segretario Rabelais.\nPapa Paolo III lo elev\u00f2 al rango di cardinale nel concistoro del 21 maggio 1535, assegnandogli il titolo cardinalizio di Santa Cecilia. Egli cambi\u00f2 pi\u00f9 volte questo titolo: nel 1547 opt\u00f2 per il titolo di San Pietro in Vincoli, poi nel 1548 per quello di Sant'Adriano al Foro e infine l'anno successivo per quello di San Crisogono.\nCadde in disgrazia sotto Enrico II, rassegn\u00f2 le dimissioni dalla diocesi di Parigi nel 1551 e si trasfer\u00ec a Roma.\nGi\u00e0 amministratore apostolico dell'arcidiocesi di Bordeaux dal 1544 al 1553, lo fu ancora dal 1559 al 1560.\nNel 1553 era diventato vescovo di Porto e Santa Rufina e nel 1555 lasci\u00f2 la titolarit\u00e0 di questa diocesi per quella di Ostia.\nSuccessione apostolica.\nLa successione apostolica \u00e8:"}
{"id": "538022", "revid": "767487", "url": "https://it.wikipedia.org/wiki?curid=538022", "title": "Decalogo 10", "text": "Decalogo 10 \u00e8 il decimo ed ultimo dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nArtur e Jerzy sono due fratelli molto diversi fra loro: il primo \u00e8 serio, posato e padre di famiglia; il secondo \u00e8 uno spirito ribelle, cantante rock e scapestrato. I due si ritroveranno, dopo due anni, per il funerale del loro padre.\nQuando per\u00f2 vanno a casa del genitore, fanno una singolare scoperta: l'uomo viveva da anni in estrema povert\u00e0, eppure trovano centinaia e centinaia di francobolli in un armadio. Quando cercano di venderli per guadagnare qualcosa, scoprono che nel corso di 30 anni di vita il padre ha messo insieme una collezione che vale centinaia di milioni.\nI due sono affascinati da questo aspetto sconosciuto del padre, e cominciano ad appassionarsi ai francobolli. Ma il mondo della filatelia appare subito un nido di vipere: sono tante le persone pronte a mettere le mani sulla fenomenale collezione paterna.\nIntanto i due fratelli scoprono che alla collezione del padre manca un francobollo, un pezzo di grandissima rarit\u00e0, che \u00e8 in possesso di un losco filatelico. Questi propone ai fratelli uno scambio: il francobollo in questione, infatti, vale talmente tanto che non si pu\u00f2 comprarlo. Lo scambio in questione \u00e8 semplice: il francobollo in cambio di un rene di Jerzy, da donare alla figlia del filatelico gravemente malata.\nLa proposta manda su tutte le furie l'uomo, ma ormai lui ed il fratello sono stati contagiati da una passione filatelica che non immaginavano di avere. Jerzy accetta, ma appena esce dall'ospedale dopo il trapianto, fa un'amara scoperta: durante l'operazione dei ladri sono entrati in casa ed hanno rubato tutti i francobolli del padre.\nL'amarezza e la rabbia fanno s\u00ec che i due fratelli si accusino a vicenda, di nascosto l'uno dall'altro. Ma la verit\u00e0 sar\u00e0 presto chiarita: i due fratelli, infatti, per strada incontrano i veri esecutori del crimine, cio\u00e8 il filatelico ed un suo complice. Ma non ci sono le prove, quindi \u00e8 tutto inutile.\nMa intanto Jerzy ed Artur si sono riconciliati, ed inoltre \u00e8 sbocciata in loro la passione filatelica paterna. Comprano dei francobolli, e probabilmente seguiranno le orme paterne.\nVarie.\nIl padre dei due personaggi principali gi\u00e0 si era incontrato nel \"Decalogo 8\".\nQuando Jerzy si reca alla posta, viene servito da Tomek, il personaggio interpretato da Olaf Lubaszenko gi\u00e0 protagonista del \"Decalogo 6\".\nI due protagonisti del film reciteranno nuovamente la parte dei fratelli in un altro film di Kie\u015blowski: \"Tre colori - Film bianco\"."}
{"id": "538023", "revid": "124007356", "url": "https://it.wikipedia.org/wiki?curid=538023", "title": "Carlo Bellisomi", "text": "Biografia.\nNacque a Pavia il 30 luglio 1736.\nPapa Pio VI lo elev\u00f2 al rango di cardinale nel concistoro del 21 febbraio 1794.\nIl 26 maggio 1805 partecip\u00f2 all'incoronazione di Napoleone Re d'Italia, dove port\u00f2, come simbolo degli onori di Carlo Magno, la corona durante la cerimonia.\nDa Napoleone ebbe il titolo di Barone del Regno:\nArma: Spaccato semi partito in capo: al primo, d'argento con un ferro di ca\u00ad vallo di nero: al secondo, franco de' baroni tratti dalla Casa Reale d'Italia, che \u00e8 di rosso con un atrio aperto a due colonne terminato da un tim\u00ad pano tutto d'argento, sopra l'az\u00ad zurro, con una fascia d'oro.\nMor\u00ec il 9 agosto 1808 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538024", "revid": "838137", "url": "https://it.wikipedia.org/wiki?curid=538024", "title": "Silvestro Belli", "text": "Biografia.\nNacque a Anagni il 29 dicembre 1781.\nPapa Gregorio XVI lo elev\u00f2 al rango di cardinale nel concistoro del 12 luglio 1841.\nMor\u00ec il 9 settembre 1844 all'et\u00e0 di 62 anni.\nGenealogia episcopale.\nLa genealogia episcopale \u00e8:"}
{"id": "538025", "revid": "986213", "url": "https://it.wikipedia.org/wiki?curid=538025", "title": "Ant\u00f3nio Mendes Bello", "text": "Biografia.\nNacque a Gouveia il 18 giugno 1842 da Miguel Mendes Bello e Rosalina dos Santos de Almeida Mota.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 5 agosto 1929 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538026", "revid": "322321", "url": "https://it.wikipedia.org/wiki?curid=538026", "title": "Luis Belluga Moncada", "text": "Biografia.\nNacque a Motril il 30 novembre 1662.\nPapa Clemente XI lo elev\u00f2 al rango di cardinale nel concistoro del 29 novembre 1719.\nMor\u00ec il 22 febbraio 1743 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538027", "revid": "986213", "url": "https://it.wikipedia.org/wiki?curid=538027", "title": "Giuseppe Beltrami", "text": "Biografia.\nStudi\u00f2 al seminario di Fossano, quindi al Pontificio Ateneo Sant'Anselmo dove ottenne la laurea in teologia e in diritto canonico e infine all'Universit\u00e0 \"La Sapienza\" dove si laure\u00f2 in lettere.\nIl 5 marzo 1916 fu ordinato presbitero a Fossano. Fu cappellano militare nella Prima guerra mondiale e prosegu\u00ec fino al 1919. Entr\u00f2 nel 1923 nella Biblioteca Apostolica Vaticana, da dove nel 1926 pass\u00f2 alla Segreteria di Stato.\nIl 20 febbraio 1940 fu nominato arcivescovo titolare di Damasco e nunzio apostolico in Guatemala ed El Salvador. Fu consacrato vescovo il 7 aprile 1940 dal cardinale Luigi Maglione nella basilica romana dei Santi Ambrogio e Carlo al Corso.\nDal 1945 fu nunzio apostolico in Colombia, dal 1950 in Libano. Dal 1959 divenne internunzio apostolico nei Paesi Bassi. Partecip\u00f2 al Concilio Vaticano II.\nPapa Paolo VI lo elev\u00f2 al rango di cardinale nel concistoro del 26 giugno 1967. Il 29 giugno dello stesso anno ricevette la diaconia di Santa Maria Liberatrice a Monte Testaccio elevata \"pro illa vice\" a titolo cardinalizio. Il 1\u00ba gennaio 1971 perse il diritto di partecipare al conclave in forza dell'entrata in vigore del limite di et\u00e0.\nMor\u00ec a Roma il 13 dicembre 1973 all'et\u00e0 di 84 anni per un'improvvisa embolia. Fu sepolto nel duomo di Fossano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538028", "revid": "547034", "url": "https://it.wikipedia.org/wiki?curid=538028", "title": "Jean-Baptiste de Belloy-Morangle", "text": "Biografia.\nJean-Baptiste de Belloy-Morangle nacque al castello di Morangles, presso Senlis, il 9 ottobre 1709, membro di una nobile ed antica famiglia. Era figlio di Philippe S\u00e9bastien de Belloy-Morangle e di Jeanne Louise d'Auchy. Due dei suoi fratelli entrarono nell'ordine dei Premonstratensi.\nDopo aver compiuto studi classici e teologici entr\u00f2 nel seminario di Saint-Sulpice di Parigi, ove studi\u00f2 filosofia e teologia, laureandosi successivamente alla Sorbona in teologia nel 1736 e nuovamente alla Facolt\u00e0 Teologica di Parigi nel 1737.\nOrdinato sacerdote il 19 dicembre 1733 a Parigi. Fu canonico della cattedrale di Beauvais per quindici anni, poi arcidiacono per quattro anni e vicario generale per sei. Nel 1749 ricevette \"in commendam\" un'abbazia nell'arcidiocesi di Avignone, per poi scambiarla con l'abbazia di Cormeilles, nella diocesi di Lisieux, nel 1766. Il 3 ottobre 1751 venne presentato dal re di Francia per la promozione episcopale alla sede di Gland\u00e8ves.\nEletto quindi vescovo di Gland\u00e8ves il 20 dicembre 1751, venne consacrato il 30 gennaio dell'anno successivo nella cappella del seminario di Saint-Sulpice di Parigi per mano di \u00c9tienne-Ren\u00e9 Potier de Gesvres, vescovo di Beauvais, assistito da Charles de Grimaldi, vescovo di Rodez, e da Henri de La Tour du Pin-Montauban, vescovo di Riez. Prese parte quindi all'Assemblea del Clero del 1755. Fu trasferito alla sede di Marsiglia dal 4 agosto 1755. Durante la Rivoluzione francese non accett\u00f2 la Costituzione civile del clero del 1790 e si rifugi\u00f2 a Cambly, non lontano dal suo paese di nascita, rifiutandosi categoricamente di abbandonare la Francia. Dimessosi dai suoi incarichi pastorali il 21 settembre 1801 sulla base del concordato tra Santa Sede e Impero, venne nominato dall'imperatore Napoleone Bonaparte arcivescovo di Parigi il 9 aprile 1802, cattedra che egli accett\u00f2 dalle mani del cardinale delegato Giovanni Battista Caprara-Montecuccoli il 10 aprile 1802 e poi confermato dalla bolla pontificia del 14 settembre di quell'anno.\nCreato cardinale presbitero nel concistoro del 17 gennaio 1803, ricevette la berretta cardinalizia ed il titolo di San Giovanni a Porta Latina il 1\u00ba febbraio 1805. Nominato Senatore dell'Impero dal 2 febbraio 1805, ricevette la gran croce della Legion d'Onore e venne creato Conte dell'Impero Francese dal 1\u00ba marzo 1808. Venne accolto con grandi onori da papa Pio VII nella cattedrale parigina di Notre Dame dove il pontefice si era recato per l'incoronazione del Bonaparte. Nel 1806 si preoccup\u00f2 di riportare la famosa Corona di Spine nella Sainte-Chapelle di Parigi.\nMor\u00ec il 10 giugno 1808 alla veneranda et\u00e0 di 98 anni. La sua salma venne esposta e poi sepolta nella cattedrale di Parigi: la messa da Requiem cantata per lui fu quella composta da Wolfgang Amadeus Mozart ed i funerali furono celebrati dal cardinale Jean-Siffrein Maury. Il suo monumento funebre fu commissionato da Napoleone Bonaparte, che aveva nei suoi confronti grande stima e venne realizzato dallo scultore Louis Pierre Deseine.\nTra le tante doti che de Belloy ebbe vi fu quella di essere l'inventore della percolazione, o processo di filtraggio del caff\u00e8.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538029", "revid": "2043251", "url": "https://it.wikipedia.org/wiki?curid=538029", "title": "Francisco de Paula Benavides y Navarrete", "text": "Proveniva da una ricca e nobile famiglia di Baeza.\nBiografia.\nEra il figlio di Manuel Francisco de Benavides y Rodr\u00edguez Zambrano y Francisca de Paula Fern\u00e1ndez de Navarrete Montilla.\nFrequent\u00f2 il seminario della citt\u00e0 natale, quindi l'Universit\u00e0 di Granada ove si laure\u00f2 in teologia. Nel 1832 divenne membro dell'Ordine Militare di Santiago.\nRicevette l'ordinazione sacerdotale nel 1836 e divenne professore di teologia all'Universit\u00e0 di Granada, quindi di religione e morale nella scuola secondaria di Baeza e poi rettore del seminario.\nNel 1857 venne nominato vescovo di Sig\u00fcenza e fu consacrato il 14 marzo 1858 da Cirilo de Alameda y Brea, arcivescovo di Toledo.\nPartecip\u00f2 al Concilio Vaticano I. Il 31 maggio 1875 rinunci\u00f2 alla diocesi e il 5 luglio dello stesso nominato patriarca delle Indie Occidentali.\nPapa Pio IX lo elev\u00f2 al rango di cardinale nel concistoro del 12 marzo 1877 e il 25 giugno dello stesso anno ricevette il titolo di San Tommaso in Parione.\nPartecip\u00f2 quindi al conclave del 1878 che elesse papa Leone XIII.\nIl 28 febbraio 1879 opt\u00f2 per il titolo di San Pietro in Montorio e il 13 maggio 1881 lasci\u00f2 il patriarcato delle Indie Occidentali essendo stato nominato arcivescovo di Saragozza.\nMor\u00ec all'et\u00e0 di 84 anni e la sua salma fu inumata nella basilica di Nostra Signora del Pilar a Saragozza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538030", "revid": "1982", "url": "https://it.wikipedia.org/wiki?curid=538030", "title": "Guido Bentivoglio d'Aragona", "text": ""}
{"id": "538031", "revid": "74801", "url": "https://it.wikipedia.org/wiki?curid=538031", "title": "Alfred Bengsch", "text": "Biografia.\nNacque a Berlino il 10 settembre 1921.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMalato di tumore, mor\u00ec a Berlino Est il 13 dicembre 1979 all'et\u00e0 di 58 anni per le conseguenze di un'emorragia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538032", "revid": "986213", "url": "https://it.wikipedia.org/wiki?curid=538032", "title": "Juan Benlloch y Viv\u00f3", "text": "Biografia.\nNato a Valencia il 29 dicembre 1864, \u00e8 stato vescovo di Urgell (e quindi co-principe di Andorra) dal 6 dicembre 1906 al 1919, anno in cui divenne arcivescovo di Burgos, carica che tenne fino alla sua morte.\nPapa Benedetto XV lo elev\u00f2 al rango di cardinale nel concistoro del 7 marzo 1921.\nMor\u00ec a Madrid il 14 febbraio 1926 all'et\u00e0 di 61 anni.\n\u00c8 autore del testo di \"El Gran Carlemany\", l'inno nazionale di Andorra.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538033", "revid": "838137", "url": "https://it.wikipedia.org/wiki?curid=538033", "title": "Giovanni Antonio Benvenuti", "text": "Biografia.\nNacque a Belvedere Ostrense il 16 maggio 1765 da Giuseppe e da Maddalena Tosi.\nFu pro-legato della Legazione apostolica di Forl\u00ec dal 1826 al 1828.\nPapa Leone XII lo elev\u00f2 al rango di cardinale nel concistoro del 15 dicembre 1828.\nVescovo di Osimo e Cingoli nel 1829, nel 1831 fu incaricato, come \"legato a latere\", di suscitare disordini contro gli insorti in Romagna, durante i famosi moti del 1831 scoppiati tra le Legazioni dello Stato Pontificio. Scoperto e tenuto in ostaggio dal governo provvisorio di Bologna, negozi\u00f2 poi la capitolazione degli insorti, ma a patti tali che non vennero osservati n\u00e9 dall'Austria n\u00e9 dal papa Gregorio XVI.\nMor\u00ec il 14 novembre 1838 all'et\u00e0 di 73 anni.\nGenealogia episcopale.\nLa genealogia episcopale \u00e8:"}
{"id": "538034", "revid": "1782831", "url": "https://it.wikipedia.org/wiki?curid=538034", "title": "Josef Beran", "text": "Fu nominato cardinale della Chiesa cattolica da papa Paolo VI.\nBiografia.\nGiovent\u00f9 e ordinazione.\nFiglio di un insegnante, nacque a Plze\u0148 il 29 dicembre 1888.\nSuccessivamente studi\u00f2 al seminario della sua citt\u00e0 natale e alla Pontificia Universit\u00e0 Urbaniana a Roma. Fu ordinato sacerdote il 10 giugno 1911, svolgendo la sua opera pastorale a Pilsen fino al 1932, fino a quando venne nominato direttore spirituale del seminario di Praga e professore all'Universit\u00e0 Carolina della citt\u00e0. L'11 giugno 1936 don Beran venne ottenne il titolo di monsignore.\nLa guerra e la deportazione.\nIl 4 giugno 1942, mentre Praga era occupata dai nazisti, monsignor Beran ricevette, presso il seminario dove era insegnante, la visita di un ufficiale ceco, uno dei pochi tra quelli che erano attivi nella resistenza interna, sfuggiti alle retate della Gestapo e per il momento scampati alla conseguente deportazione nei campi di concentramento. Beran fece diffondere la voce che la domenica seguente avrebbe celebrato la Messa proprio per gli ufficiali cechi prigionieri dei tedeschi e che lo avrebbe fatto in lingua ceca, disobbedendo cos\u00ec alle direttive dei nazisti sulle cerimonie pubbliche. La Messa fu affollatissima, ma due giorni dopo monsignor Beran venne arrestato.\nImprigionato, tra gli altri, assieme a \u0160t\u011bp\u00e1n Trochta, nel carcere di Pankr\u00e1c, a Terez\u00edn, tre mesi dopo Beran venne internato a Dachau, dove riusc\u00ec comunque a sopravvivere fino alla liberazione del campo (29 aprile 1945).\nDurante la detenzione a Dachau, come testimoniato anche da don Roberto Angeli e da molti dei tremila preti internati e sopravvissuti, Beran si impegn\u00f2 nell'aiutare, per quanto possibile, coloro che vedeva pi\u00f9 in difficolt\u00e0, secondo lo spirito cristiano.\nIl dopoguerra.\nIl 29 maggio 1945 Beran torn\u00f2 nella sua Praga che, durante il conflitto, aveva fortunosamente riportato danni limitati. Un anno dopo, il 4 novembre 1946, Pio XII lo nomin\u00f2 arcivescovo di Praga e quindi Primate della Chiesa Cecoslovacca.\nL'8 dicembre 1946 fu consacrato vescovo nella cattedrale di Praga dall'arcivescovo Saverio Ritter, con i vescovi Maurice Picha e Anton Eltschkner serventi come co-consacratori.\nAll'importantissimo riconoscimento papale per quanto fatto negli anni della guerra si aggiunsero la Croce di Guerra e la Medaglia al valor militare, appuntati a Beran dal Presidente della Repubblica cecoslovacca.\nSotto il regime comunista.\nUna volta che il comunismo prese il potere in Cecoslovacchia (1948) la politica del governo si impront\u00f2 verso drastiche riduzioni delle libert\u00e0 dei cittadini e della democrazia. Gli elementi dissidenti con il regime furono eliminati a tutti i livelli della societ\u00e0, incluso quello religioso: la stampa cattolica fu soppressa, le scuole condotte dai religiosi requisite e venne sciolta l'Azione Cattolica cecoslovacca.\nMonsignor Beran si oper\u00f2 per contrastare il governo proibendo al clero cecoslovacco qualsiasi atto di fedelt\u00e0 verso il regime, che avrebbe significato un \"tradimento della fede cristiana\". Beran inoltre protest\u00f2 pubblicamente per le misure illegali e incostituzionali che il regime aveva preso, soprattutto contro il sequestro delle propriet\u00e0 della Chiesa e l'abolizione della libert\u00e0 di religione. Dichiar\u00f2 inoltre che la Chiesa cattolica dovesse poter esercitare tutta la libert\u00e0, secondo il diritto datogli da Dio e garantito anche dalla Costituzione, ma la voce, come prevedibile, rimase inascoltata.\nIn contrasto sia con il papa sia con l'arcivescovo Beran, il regime costitu\u00ec una nuova \"Azione Cattolica\", le cui posizioni erano a favore dei comunisti, pubblicando una lista di aderenti, contenente perlopi\u00f9 nomi di persone decedute o inesistenti e di quei preti che avevano dato la loro adesione. Beran, di fronte a questo sopruso, boll\u00f2 come \"scismatica\" la nuova Azione Cattolica.\nL'arresto.\nLa permanenza del divieto di stampa rendeva impossibile agli organi cattolici di contestare il regime. Di fronte a questa situazione i vescovi cecoslovacchi, sotto l'ala carismatica di Beran, decisero di preparare una circolare, rivolta a tutti i cristiani della nazione, in cui si sarebbe fatta chiarezza sulle bugie del governo e sulla posizione che il clero cecoslovacco aveva realmente preso. La circolare avrebbe dovuto essere letta in tutte le chiese della Cecoslovacchia il giorno 19 giugno 1949.\nBeran, che da tempo era considerato un elemento pericoloso dal regime, ingenuamente non sapeva di essere sorvegliato da agenti del governo. Il 16 giugno, un commissario con alcuni poliziotti, irruppe nel palazzo arcivescovile con l'ordine di sequestrare il ciclostile ed anche il timbro con il quale Beran avrebbe dovuto convalidare l'atto. In seguito il bollo arcivescovile fu utilizzato per vidimare le circolari provenienti dai vescovi pilotati dal regime. Beran, tenuto prigioniero nel suo palazzo, riusc\u00ec a liberarsi ed a raggiungere la chiesa di Sarakov. Qui, di fronte a molti fedeli, cerc\u00f2 di spiegare brevemente la situazione:\nQualche decina di minuti dopo la fine del discorso, mentre Beran cercava di farsi largo tra la folla commossa, la polizia irruppe nella chiesa e arrest\u00f2 l'abate di Sarakov per aver permesso a Beran di parlare e port\u00f2 via anche l'arcivescovo.\nQuattordici anni di silenzio.\nBeran ritorn\u00f2 agli arresti domiciliari in una residenza fuori dalla diocesi di Praga, privato di tutte le libert\u00e0 personali e dei suoi diritti come arcivescovo. Da quel momento su di lui cal\u00f2 il silenzio: fu ordinato ai cattolici di dimenticarlo e gli venne negato ogni contatto con l'esterno, tanto che perfino una lettera di papa Giovanni XXIII (in occasione del cinquantesimo anno della sua ordinazione sacerdotale, nel 1961) fu rispedita al mittente. Dopo due anni di arresti domiciliari, nel 1951, Beran decise volontariamente di rientrare in prigione: negli anni successivi fu rinchiuso in varie carceri (Ro\u017eelov, R\u016f\u017eodol, Pab\u011bnice, Muka\u0159ov, Radvanov).\nNonostante la lunga prigionia il regime cecoslovacco non intent\u00f2 nessun processo contro Beran: egli era un eroe della resistenza antinazista, il suo nome era noto in patria come all'estero, soprattutto tra i cattolici ed un processo, con una scontata condanna, avrebbe potuto destabilizzare gli equilibri tra il regime e la popolazione cecoslovacca e peggiorare le relazioni con il Vaticano. Inoltre Anton\u00edn Novotn\u00fd, presidente della Cecoslovacchia nel periodo 1957 \u2013 1968, era stato anch'egli internato come Beran nei campi di concentramento nazisti.\nLa libert\u00e0 e il viaggio a Roma.\nIl 4 ottobre 1963, dopo una serie di estenuanti trattative tra il Vaticano e il governo cecoslovacco, monsignor Beran venne liberato. Nel febbraio del 1965 fu annunciata la sua prossima nomina a cardinale e Beran part\u00ec per Roma, sapendo che questo avrebbe significato l'esilio definitivo perch\u00e9 il governo gli proibiva di rientrare. Nel concistoro del 22 febbraio 1965 papa Paolo VI lo elev\u00f2 al rango di cardinale presbitero di S. Croce in via Flaminia. Lo stesso anno Beran partecip\u00f2 all'ultima sessione del Concilio Vaticano II.\nLa morte.\nIl cardinale Josef Beran si spense a Roma, il 17 maggio 1969 all'et\u00e0 di 80 anni per un tumore del polmone e fu sepolto nelle Grotte vaticane. Il 20 aprile 2018 le sue spoglie sono state definitivamente traslate, dopo quasi 50 anni, a Praga all\u2019interno della cappella arcivescovile della cattedrale di San Vito.\nIl 2 aprile 1998 l'arcidiocesi di Praga ha aperto il processo di beatificazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538035", "revid": "514736", "url": "https://it.wikipedia.org/wiki?curid=538035", "title": "Giuseppe Berardi", "text": "Biografia.\nNacque da umile famiglia di tendenza liberale. Studi\u00f2 al seminario di Ferentino e poi al Collegio Romano, dove consegu\u00ec il dottorato in teologia \"ad honorem\". All'archiginansio di Roma consegu\u00ec la laurea \"in utroque iure\".\nSi spos\u00f2 ed ebbe una figlia. Entr\u00f2 alla Curia romana con vari incarichi soprattutto nei tribunali e nell'amministrazione, fra cui la nomina a protonotario apostolico \"de numero participantium\" nel 1850 e a Sostituto della Segreteria di Stato nel 1851. Dal 1859 al 1860 fu anche segretario della Congregazione degli Affari Ecclesiastici Straordinari.\nRimasto vedovo, fu ordinato sacerdote il 19 marzo 1862 e dopo appena pochi giorni (il 7 aprile) fu nominato arcivescovo titolare di Nicea. Fu consacrato vescovo l'8 novembre 1863 dal cardinale Costantino Patrizi Naro.\nNel 1867 riusc\u00ec a salvare il fratello Filippo, che stava per essere condannato per alto tradimento. Successivamente il fratello divenne deputato, senatore e marchese.\nFu creato cardinale da Pio IX nel concistoro del 13 marzo 1868 e il 16 marzo dello stesso anno gli fu assegnato il titolo dei Santi Marcellino e Pietro. Particolare curioso: dopo la Breccia di Porta Pia, rimase ancora per diverso tempo l'unico prelato residente nel Quirinale ormai deserto.\nPartecip\u00f2 al Concilio Vaticano I ed al conclave del 1878, che elesse papa Leone XIII.\nMor\u00ec all'et\u00e0 di 67 anni e la salma fu inumata nel Cimitero del Verano a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538036", "revid": "1305772", "url": "https://it.wikipedia.org/wiki?curid=538036", "title": "Octavio Antonio Beras Rojas", "text": "Biografia.\nNacque nella cittadina di El Seibo il 16 novembre 1906.\nIl 13 agosto 1933 fu ordinato presbitero per l'arcidiocesi di Santo Domingo.\nIl 2 maggio 1945 fu eletto arcivescovo coadiutore della stessa arcidiocesi, e ordinato vescovo il 12 agosto dello stesso anno per l'imposizione delle mani del cardinale Manuel Arteaga y Betancourt con il titolo di arcivescovo titolare di Eucaita.\nIl 10 dicembre 1961 divenne arcivescovo della stessa arcidiocesi, succedendo a Ricardo Pittini. L'8 dicembre 1962 fu eletto anche ordinario militare in Repubblica Dominicana.\nPapa Paolo VI lo elev\u00f2 al rango di cardinale nel concistoro del 24 maggio 1976, cardinale presbitero del titolo di San Sisto. Divenne cos\u00ec il primo cardinale dominicano.\nLasci\u00f2 la carica di arcivescovo di Santo Domingo il 15 novembre 1981. L'anno seguente rinunci\u00f2 anche alla carica di ordinario militare.\nMor\u00ec il 30 novembre 1990 all'et\u00e0 di 84 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538037", "revid": "1318658", "url": "https://it.wikipedia.org/wiki?curid=538037", "title": "Tommaso Bernetti", "text": "Biografia.\nNacque a Fermo il 20 dicembre 1779. Figlio del conte Salvatore Bernetti e della contessa Giuditta Brancadoro e nipote del cardinale Cesare Brancadoro.\nStudi\u00f2 legge e letteratura all'Universit\u00e0 di Fermo, quindi and\u00f2 a Roma dove il 21 febbraio 1801 ricevette la tonsura ecclesiastica. Fu aiutante dello studio legale di Vincenzo Bartolucci e segretario di Dionisio Bardax\u00ec y Azara, auditore della Sacra Rota e futuro cardinale.\nSi trasfer\u00ec a Parigi, pi\u00f9 tardi a Reims e infine a Fontainebleau con suo zio, il cardinale Brancadoro, quando i francesi invasero Roma nel 1809 e il cardinale fu costretto ad andare in esilio.\nL'attivit\u00e0 diplomatica al servizio della Santa Sede.\nIl 24 giugno 1813 fu inviato in missione segreta da papa Pio VII presso l'imperatore d'Austria Francesco I.\nNel 1814 torn\u00f2 a Roma con suo zio e il 3 maggio 1815 fu nominato prelato e delegato apostolico straordinario delle province di Macerata, Fermo, Ascoli e del ducato di Camerino, carica che rivest\u00ec fino al ristabilimento del governo papale nel luglio 1815.\nFu incaricato della negoziazione per il ritiro di Gioacchino Murat dopo che i francesi furono sconfitti dagli austriaci nel 1815 e quindi fu nominato prolegato a Ferrara dal 6 luglio 1815 al 6 settembre 1816.\nIl 7 giugno 1820 fu scelto come governatore di Roma e vicecamerlengo di Santa Romana Chiesa, incarichi che svolse fino al 1826.\n\u00c8 storicamente accertato che la pena capitale, eseguita nel novembre del 1825, dei due carbonari, Angelo Targhini e Leonida Montanari, i quali avevano tentato di uccidere un carbonaro pentito, fu irrogata dall'allora governatore di Roma, Mons. Tommaso Bernetti.\nFu poi ambasciatore straordinario in occasione dell'incoronazione dello zar Nicola I di Russia nel 1826, anno in cui lasci\u00f2 Roma e si un\u00ec al cardinal Tommaso Arezzo a Ferrara. Si incontr\u00f2 con il principe Klemens von Metternich a Vienna e fu ricevuto dallo zar in agosto. Al ritorno si rec\u00f2 a Parigi, fu ricevuto dal re Carlo X di Francia e ricevette la notizia della sua elezione a cardinale da parte di papa Leone XII nel concistoro del 2 ottobre 1826, carica che inizialmente rifiut\u00f2.\nTorn\u00f2 a Roma il 27 gennaio 1827. Il 23 maggio ricevette la berretta cardinalizia e il 25 giugno 1827 fu insignito della diaconia di San Cesareo in Palatio. All'epoca non aveva ancora ricevuto gli ordini sacri e ottenne dal papa successive dispense per differire l'ordinazione.\nFu Cardinal Segretario di Stato dal 17 giugno 1828 fino al 10 febbraio 1829 e pro-segretario di Stato dal 1831 al 1836 sotto papa Gregorio XVI.\nNominato plenipotenziario della Santa Sede nel maggio 1838 (insieme a mons. Pier Filippo Boatti, segretario dei confini), fu incaricato di concludere un accordo con i rappresentanti del Regno delle Due Sicilie per tracciare la frontiera fra tale regno e lo Stato Pontificio.\nNel 1839 fu ordinato presbitero da suo fratello Alessandro Bernetti, vescovo di Recanati e Loreto. Nel 1841 venne nominato membro della congregazione per la ricostruzione della basilica di San Paolo fuori le mura.\nNel conclave del 1846 l'imperatore d'Austria esercit\u00f2 nei confronti del cardinale Bernetti il diritto di veto.\nFu Vicecancelliere di Santa Romana Chiesa e sommista delle lettere apostoliche fino alla morte e opt\u00f2 per il titolo cardinalizio di San Lorenzo in Damaso, proprio del suo ufficio.\nCerc\u00f2 rifugio a Sant'Elpidio in seguito all'assassinio di Pellegrino Rossi e raggiunse Papa Pio IX a Gaeta nel 1848.\nTorn\u00f2 infine a Fermo nel 1849, dove rest\u00f2 fino alla morte, il 21 marzo 1852 all'et\u00e0 di 72 anni. Il suo corpo fu sepolto nella tomba di famiglia nel duomo della citt\u00e0."}
{"id": "538038", "revid": "767487", "url": "https://it.wikipedia.org/wiki?curid=538038", "title": "Joseph Bernet", "text": "Biografia.\nNacque a Saint-Flour il 4 settembre 1770.\nPapa Gregorio XVI lo elev\u00f2 al rango di cardinale nel concistoro del 19 gennaio 1846.\nMor\u00ec il 5 luglio 1846 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538040", "revid": "2056951", "url": "https://it.wikipedia.org/wiki?curid=538040", "title": "Girolamo Bernerio", "text": "Biografia.\nNasce a Correggio e risulta battezzato presso la chiesa di San Quirino il 29 dicembre 1540. Era il figlio di Pietro Bernerio e Antonia Doria ed imparentato coi cardinali Scipione Cobelluzzi, Francesco Cennini de' Salamandri e Desiderio Scaglia.\nFormazione e ministero sacerdotale.\nAppartenente, all'ordine domenicano,fu Inquisitore a Genova ma mancano i dati relativi alla sua ordinazione sacerdotale.\nMinistero episcopale e cardinalato.\nFu nominato vescovo di Ascoli Piceno il 22 agosto 1586. Tenne due sinodi diocesani e almeno una visita pastorale.\nPapa Sisto V lo elev\u00f2 al rango di cardinale nel concistoro del 16 novembre 1586 col titolo di San Tommaso in Parione e fu ascritto alla Congregazione del Santo Uffizio. Fu nominato, insieme al cardinale Bellarmino, assistente del cardinale Mandruzzi presidente della congregazione \"De auxiliis\", istituita da papa Clemente VIII per risolvere la diatriba teologica tra tomisti e molinisti; disputa che era insorta in quel periodo e che si protrarr\u00e0 per alcuni decenni all'interno della Chiesa cattolica. Rientr\u00f2 nel novero dei papabili nel conclave del 1605 che elesse papa Leone XI, ma la sua non fu mai una candidatura con reali speranze dato che all'inizio del conclave risultava tra gli espressamente sgraditi a Enrico IV di Francia ed anche la fazione spagnola non lo riteneva il candidato migliore per soddisfare la corona iberica. Mor\u00ec a Roma il 5 agosto 1611 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538041", "revid": "2195371", "url": "https://it.wikipedia.org/wiki?curid=538041", "title": "Joseph Bernardin", "text": "Biografia.\nNacque nell'aprile 1928 a Columbia, nella Carolina del Sud, da Joseph a Maria Naddalena Simion, una coppia di immigrati italiani originari di Tonadico, nel Trentino. Il padre, con lo stesso nome del figlio, era emigrato negli Stati Uniti all'inizio degli anni Venti e lavorava nella cave di pietra del Vermont. Poi era tonato in Italia sposando nel 1927 Maria Maddalena che faceva la sarta. Con la giovane moglie era quindi ripartito per gli Stati Uniti, stabilendosi questa volta nella Carolina del Sud. Un anno dopo vide la luce il piccolo Joseph che fu battezzato e confermato nella chiesa cattolica di San Pietro in Colombia. Suo padre mor\u00ec di cancro quando Bernardin aveva sei anni. Si \u00e8 assunto la responsabilit\u00e0 di sua sorella minore, Elaine, mentre la madre lavorava sempre come sarta.\nL'ambizione accademica originale di Bernardin era quella di diventare un medico, ispirandolo a iscriversi al programma pre-medico presso l'Universit\u00e0 della Carolina del Sud. Alla fine del primo anno, nel 1945, la vocazione. Si \u00e8 quindi trasferito al Saint Mary Seminary di Baltimora, nel Maryland per poi ottenere un Bachelor of Arts in Filosofia nel 1948 e quindi completare gli studi teologici alla Catholic University of America a Washington.\nIl 26 aprile 1952, Bernardin fu ordinato sacerdote della diocesi di Charleston da John J. Russell nella chiesa di St. Joseph. Questa diocesi copre l'intero stato della Carolina del Sud. Durante i suoi 14 anni di mandato presso la diocesi di Charleston, padre Bernardin ha servito sotto quattro vescovi in qualit\u00e0 di cancelliere, vicario generale, consigliere diocesano e, quando la sede era vacante, amministratore diocesano. Nel 1959, Papa Giovanni XXIII nomin\u00f2 Bernardin ciambellano pontificio con il titolo Very Reverend Monsignor.\nVescovo ausiliare di Atlanta.\nIl 9 marzo 1966 Papa Paolo VI ha nominato monsignor Bernardin vescovo titolare di Lugura e Vescovo Ausiliare della Arcidiocesi di Atlanta. Bernardin, a soli 38 anni, diventa cos\u00ec il pi\u00f9 giovane vescovo d'America. Dal 1966 al 1968, \u00e8 stato anche rettore della Cattedrale di Cristo Re ad Atlanta, in Georgia. Secondo monsignor Kenneth Velo, ex assistente esecutivo di Bernardin e capo della Catholic Church Extension Society, \u00e8 stato nel sud americano prevalentemente battista che Bernardin ha imparato l'ecumenismo.\nNel 1968 si dimise da vescovo ausiliare di Atlanta per diventare il primo segretario generale della Conferenza nazionale dei vescovi cattolici, carica che mantenne fino al 1972. Nel 1969 il vescovo Bernadin fu determinante nella fondazione di uno dei programmi pi\u00f9 influenti e di successo della conferenza, la \"Campagna contro la povert\u00e0 per lo sviluppo umano\".\nArcivescovo di Cincinnati.\nIl 21 novembre 1972 Papa Paolo VI ha nominato Bernardin arcivescovo di Cincinnati il 21 novembre 1972. Bernardin ha servito la sede metropolitana di Cincinnati per quasi dieci anni. Mentre era l\u00ec, ha nominato la prima donna editore del quotidiano arcidiocesano, \"The Catholic Telegraph\". Mentre Arcivescovo di Cincinnati, Bernardin \u00e8 stato nominato alla Sacra Congregazione dei Vescovi, eletto al Consiglio Permanente del Sinodo dei Vescovi ed \u00e8 stato eletto Presidente della Conferenza Nazionale dei Vescovi Cattolici. Ha lavorato per migliorare le relazioni tra cattolici ed ebrei, si \u00e8 adoperato per una migliore comprensione tra la Chiesa cattolica e le denominazioni protestanti e ha effettuato visite pastorali in Polonia e in Ungheria.\nArcivescovo di Chicago.\nDopo la morte del cardinale John Patrick Cody di Chicago, papa Giovanni Paolo II scelse l'arcivescovo Bernardin, gi\u00e0 preminente tra i vescovi americani, alla guida dell'arcidiocesi di Chicago. \u00c8 diventato il dodicesimo Vescovo e il settimo Arcivescovo di Chicago. Il 25 agosto 1982 \u00e8 stato installato ufficialmente nell'incarico dal Delegato Apostolico, Pio Laghi. Bernardin trov\u00f2 un'arcidiocesi allo sbando, i suoi sacerdoti scoraggiati da anni di amministrazione arbitraria e accuse di cattiva condotta finanziaria. \"Con il suo fascino paziente e la sua disponibilit\u00e0 all'ascolto, Bernardin ha riconquistato la fiducia del clero e dei laici...\".\nElevazione a cardinale.\nPapa Giovanni Paolo II lo elev\u00f2 al rango di cardinale nel concistoro del 2 febbraio 1983.\nMor\u00ec il 14 novembre 1996 all'et\u00e0 di 68 anni, per un cancro al pancreas.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538042", "revid": "1543377", "url": "https://it.wikipedia.org/wiki?curid=538042", "title": "Francesco Bertazzoli", "text": "Biografia.\nDopo studi di filosofia, nel 1777 fu ordinato sacerdote. Ben presto inizi\u00f2 a insegnare come professore allo \"Studium\" domenicano della sua citt\u00e0. Grazie alla sua eccezionale cultura, sia sacra che profana, entr\u00f2 a far parte dell'Arcadia e di altre accademie dello Stato Pontificio.\nNel 1799 Bertazzoli finanzi\u00f2 la partecipazione al conclave di Venezia del suo vescovo, Barnaba Chiaramonti, rimasto senza fondi per gli aiuti dati ai sacerdoti francesi emigrati in Italia dopo la rivoluzione. Il Chiaramonti ne usc\u00ec come Papa Pio VII. Diventato arcivescovo titolare di Edessa ed Elemosiniere, Bertazzoli fu costantemente vicino al pontefice, che accompagn\u00f2 a Parigi all'incoronazione di Napoleone.\nRimase a Parigi fino a quando il concordato glielo concesse. Minacciato e poi arrestato dai francesi, fu indotto a convincere Pio VII a firmare il \"concordato\" di Fontainebleau, che poi il pontefice ritratt\u00f2.\nDopo la Restaurazione ebbe molti incarichi e onori: fu presidente dell'Accademia di religione cattolica; elabor\u00f2, assieme al cardinale Bartolomeo Pacca, la riforma degli studi e delle universit\u00e0. Il Papa lo elev\u00f2 al rango di cardinale nel concistoro del 10 maggio 1823 e divenne vescovo di Palestrina. Nel conclave del 1823 sostenne il cardinale Annibale Sermattei della Genga, che fu eletto con il nome di Leone XII. Quando l'anno dopo il pontefice cre\u00f2 la Congregazione degli Studi scelse come prefetto il Bertazzoli. Dopo Leone XII fu al servizio di Pio VIII, eletto nel 1829. \nScrisse poesie e racconti.\nMor\u00ec il 7 aprile 1830 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538043", "revid": "838137", "url": "https://it.wikipedia.org/wiki?curid=538043", "title": "Paolo Bertoli", "text": "Biografia.\nNasce a Poggio, frazione di Camporgiano, allora in provincia di Massa Carrara e diocesi di Massa, il 1\u00ba febbraio 1908, da Carlo e Aride Poli. \u00c8 membro di una distinta famiglia, che aveva gi\u00e0 dato alla Chiesa ecclesiastici esimi per virt\u00f9 ed alla societ\u00e0 validi professionisti; tra i sacerdoti della sua famiglia sono da ricordarsi don Bartolomeo Bertoli, insigne predicatore, e il can. Luigi Bertoli, medaglia d'argento della sanit\u00e0, meritata per distinzione durante il colera del 1884.\nFormazione e ministero sacerdotale.\nCompie gli studi ginnasiali e liceali nel seminario arcivescovile di Lucca e, da questo, nel 1925 passa al Pontificio ateneo del Laterano a Roma per gli studi teologici. Nel 1929 consegue le lauree in sacra teologia e \"in utroque iure\".\nIl 15 agosto 1930 \u00e8 ordinato presbitero, nella cappella del seminario di Massa, dal vescovo Giuseppe Bertazzoni.\nDal 1929 al 1932 frequenta il Pontificio Ateneo Romano dell'Apollinare, conseguendo la laurea in diritto canonico ecclesiastico e civile.\nDopo aver seguito i corsi alla Pontificia accademia ecclesiastica, entra a far parte del servizio diplomatico della Santa Sede.\nNel 1933 diviene addetto prima e segretario poi della nunziatura apostolica a Belgrado, collaboratore per cinque anni dell'allora nunzio apostolico Ermenegildo Pellegrinetti, oriundo di Camaiore.\nIl 16 gennaio 1934 \u00e8 nominato Cameriere Segreto di Sua Santit\u00e0.\nNel 1938 passa in servizio presso la nunziatura apostolica di Parigi, in Francia, all'epoca del nunzio Valerio Valeri, durante gli anni tristi e difficili della guerra e dell'occupazione. L'occupazione tedesca del 1940 lo trova, infatti, a Parigi dove rimane tuttavia ancora un anno, raggiungendo poi, nel 1941, il nunzio apostolico a Vichy, sede del governo nazionale.\nIl 7 giugno 1942 viene destinato ad Haiti, in qualit\u00e0 di incaricato di affari della nunziatura ad Haiti e Santo Domingo, allora comprendente tutte le Antille, tranne Cuba e la Giamaica. In quattro anni svogle presso quei governi una intelligente opera diplomatica, conclusasi con la nomina del titolare di quella nunziatura con unanime soddisfazione della Santa Sede e delle Repubbliche.\nIl 26 gennaio 1946 diviene prelato domestico di Sua Santit\u00e0.\nNell'agosto del 1946 passa alla nunziatura apostolica di Berna, in Svizzera, quale primo consigliere e fedele collaboratore del nunzio apostolico Filippo Bernardini. L\u00ec rappresenta la Santa Sede alle numerose conferenze internazionali, svoltesi in quell'epoca in Svizzera, per la soluzione dei problemi creati dalla seconda guerra mondiale.\nNel 1947 \u00e8 incaricato di studiare, a nome della Santa Sede, le possibilit\u00e0 di emigrazione dei \"profughi senza Patria\" nei paesi dell'America Centrale; inoltre compie un viaggio nell'America del Sud per studiare i problemi dei profughi di guerra. Con i contatti stabiliti in quella circostanza tra rappresentanti della Santa Sede, capi di Stato e numerose personalit\u00e0, contribuisce allo sviluppo di iniziative gi\u00e0 in corso e si adopera per promuoverne altre.\nNel 1948 accompagna il nunzio mons. Bernardini, facendo parte della delegazione della Santa Sede alla Conferenza internazionale della Croce Rossa, tenutasi a Stoccolma; nel 1949 fa parte della delegazione della Santa Sede alla conferenza diplomatica per la revisione delle convenzioni internazionali di Ginevra.\nNei sei anni della sua permanenza in Svizzera, prende parte a convegni di organismi sociali e caritativi cattolici, seguendo, in particolare, gli sviluppi della O.I.C. e di \"Pax Romana\", che avevano la loro sede a Friburgo.\nNella primavera del 1949 \u00e8 nominato incaricato di affari della nunziatura apostolica di Praga, in Cecoslovacchia, in un momento trepido per le sorti della Chiesa in quella Nazione, dove avrebbe dovuto rimpiazzare il nunzio Saverio Ritter. Tuttavia, non pu\u00f2 recarsi nella sede a causa dell'opposizione del governo comunista cecoslovacco presieduto da Klement Gottwald, che si preparava a rompere i rapporti con la Sede Apostolica.\nMinistero episcopale e cardinalato.\nDelegato apostolico in Turchia.\nIl 24 marzo 1952 papa Pio XII lo nomina delegato apostolico in Turchia, amministratore apostolico di Costantinopoli ed arcivescovo titolare di Nicomedia; l'11 maggio successivo riceve l'ordinazione episcopale, nella chiesa di Santa Maria in Portico in Campitelli a Roma, dal cardinale Eug\u00e8ne Tisserant, coconsacranti gli arcivescovi Valerio Valeri (poi cardinale) e Filippo Bernardini.\nRisalgono a quell'epoca i contatti ecumenici e le amicizie con personalit\u00e0 del mondo ortodosso, e, in particolare con il patriarcato ecumenico di Costantinopoli e con il patriarca Atenagora.\nNunzio apostolico in Colombia.\nIl 7 maggio 1953 \u00e8 nominato nunzio apostolico in Colombia, paese in pieno sviluppo religioso e campo di esperienze pastorali, dove esplica il suo alto ufficio fino al 1959. Qui promuove l'istituzione di nuove circoscrizioni ecclesiastiche, visita pi\u00f9 volte quel vasto territorio e specialmente le missioni.\nL'istituzione poi, nel 1955, del Consiglio episcopale latinoamericano (CELAM) con sede a Bogot\u00e0, lo porta naturalmente ad interessarsi del nuovo organismo, partecipando alle riunioni dello stesso.\nNunzio apostolico in Libano.\nIl 15 aprile 1959 papa Giovanni XXIII lo nomina nunzio apostolico in Libano.\nIn quella terra d'incontri si dedica ai problemi ecumenici, riallacciando amicizie con le comunit\u00e0 orientali, cattoliche ed ortodosse, e con rappresentanti del mondo musulmano.\nNunzio apostolico in Francia.\nIl 16 aprile 1960 \u00e8 nominato nunzio apostolico in Francia, nunziatura retta in precedenza dallo stesso papa Giovanni XXIII, una delle pi\u00f9 importanti sia dell'Europa che del Mondo, mentre era presidente della Repubblica Charles De Gaulle e ministro degli esteri Maurice Couve de Murville.\nCardinalato e servizio nella Curia romana.\nIl 28 aprile 1969 papa Paolo VI, nel concistoro segreto, lo crea cardinale diacono di San Girolamo della Carit\u00e0 e il 7 maggio seguente lo nomina primo prefetto della Congregazione delle cause dei santi, dove viene coadiuvato dal segretario Ferdinando Giuseppe Antonelli (poi cardinale) e dal sottosegretario Amato Pietro Frutaz. Da quell'anno \u00e8 membro del Consiglio per gli Affari Pubblici della Chiesa, della Congregazione per i vescovi e della Congregazione per le Chiese orientali.\nIl 1\u00ba marzo 1973 si dimette dall'incarico di prefetto della Congregazione delle cause dei santi e, dal 5 marzo seguente, diventa cardinale presbitero di San Girolamo degli Schiavoni.\nIl 6 maggio 1979 viene nominato da papa Giovanni Paolo II camerlengo di Santa Romana Chiesa, quale successore del cardinale Jean-Marie Villot; carica mantenuta fino al 1985.\nDal 30 giugno 1979 diventa cardinale vescovo di Frascati, succedendo anche in questo caso al cardinale Villot. Il 28 ottobre successivo prende possesso del titolo della Chiesa suburbicaria tuscolana.\nMuore a Roma l'8 novembre 2001 all'et\u00e0 di 93 anni; dopo le esequie, celebrate il 9 novembre alle ore 18.00 all'Altare della Cattedra nella basilica di San Pietro in Vaticano da papa Giovanni Paolo II, viene sepolto nella cappella di famiglia del cimitero di Poggio Garfagnana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538044", "revid": "125609244", "url": "https://it.wikipedia.org/wiki?curid=538044", "title": "Adolf Bertram", "text": "Biografia.\nNacque a Hildesheim il 14 marzo 1859.\nIl 26 aprile 1906 fu eletto vescovo di Hildesheim dal capitolo della cattedrale; ricevette la conferma papale il 12 giugno successivo.\nIl 27 maggio 1914 fu eletto vescovo di Breslavia dal capitolo della cattedrale; ricevette la conferma papale il 8 settembre successivo. Nel 1916 divenne membro della Camera dei signori prussiana.\nPapa Benedetto XV lo cre\u00f2 cardinale \"in pectore\" nel concistoro del 4 dicembre 1916, ma fu pubblicato solo il 5 dicembre 1919.\nIl 1\u00b0 o il 2 maggio 1945 quando fu informato della morte di Hitler 30 aprile, il cardinale Bertram - che nel frattempo aveva lasciato Breslavia per un ambiente pi\u00f9 sicuro - richiese, in una lettera manoscritta indirizzata a tutti i parroci della sua diocesi, che \u00ab venisse celebrata una solenne messa da requiem in memoria del Fuehrer \u00bb (S. Friedlaender, Gli anni dello sterminio. La Germania nazista e gli ebrei (1939-1945), trad. di Sara Caraffini, Milano, Garzanti 2009, p. 769). \nMor\u00ec il 6 luglio 1945 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538045", "revid": "767487", "url": "https://it.wikipedia.org/wiki?curid=538045", "title": "Victor-F\u00e9lix Bernadou", "text": "Biografia.\nNacque a Castres il 25 giugno 1816.\nPapa Leone XIII lo elev\u00f2 al rango di cardinale nel concistoro del 7 giugno 1886.\nMor\u00ec il 15 novembre 1891 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538046", "revid": "986213", "url": "https://it.wikipedia.org/wiki?curid=538046", "title": "Franziskus von Bettinger", "text": "Biografia.\nNacque a Landstuhl il 17 settembre 1850, primo dei sei figli del maniscalco Franz Michael Bettinger e di Maria Josephine Weber.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 12 aprile 1917 all'et\u00e0 di 66 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538048", "revid": "329581", "url": "https://it.wikipedia.org/wiki?curid=538048", "title": "Giulio Bevilacqua", "text": "Biografia.\nNacque a Isola della Scala il 15 settembre 1881 da genitori solandri di Termenago.\nIl 13 giugno 1908 fu ordinato sacerdote della Confederazione dell'Oratorio di San Filippo Neri.\nDal 12 giugno 1943 al 16 aprile 1944 fu cappellano militare dell'Accademia navale di Livorno.\nMinistero episcopale e cardinalato.\nIl 15 febbraio 1965 papa Paolo VI lo nomin\u00f2 arcivescovo titolare di Gaudiaba, in vista della creazione cardinalizia. Il 18 febbraio seguente ricevette l'ordinazione episcopale, nella chiesa dei Santi Faustino e Giovita a Brescia, dal vescovo Luigi Morstabilini, coconsacranti i vescovi Giuseppe Carraro e Carlo Manziana.\nNel concistoro del 22 febbraio 1965 papa Paolo VI lo cre\u00f2 cardinale diacono di San Girolamo della Carit\u00e0. Rest\u00f2 parroco anche dopo la creazione a cardinale, divenendo cos\u00ec il primo \"cardinale-parroco\" della Chiesa cattolica.\nDivenne membro della Congregazione per i religiosi e della Congregazione dei riti.\nMor\u00ec a Brescia, nella sua parrocchia di via Chiusure, il 6 maggio 1965 all'et\u00e0 di 83 anni e sette mesi. Dopo le esequie, cui prese parte il cardinale Giovanni Colombo, fu sepolto nella cripta della chiesa di Santa Maria della Pace in Brescia.\nAppare nella miniserie televisiva \"Paolo VI - Il Papa nella tempesta\" del 2008, dove \u00e8 interpretato da Antonio Catania.\nGenealogia episcopale.\nLa genealogia episcopale \u00e8:"}
{"id": "538049", "revid": "986213", "url": "https://it.wikipedia.org/wiki?curid=538049", "title": "Ambrogio Bianchi", "text": "Biografia.\nNacque a Cremona il 17 ottobre 1771.\nPapa Gregorio XVI lo elev\u00f2 al rango di cardinale nel concistoro dell'8 luglio 1839.\nMor\u00ec il 3 marzo 1856 all'et\u00e0 di 84 anni."}
{"id": "538050", "revid": "1889177", "url": "https://it.wikipedia.org/wiki?curid=538050", "title": "Angelo Bianchi", "text": "Biografia.\nLaureatosi in scienze naturali all'Universit\u00e0 di Pavia nel 1915, si \u00e8 dedicato alla mineralogia, diventando allievo e assistente di Luigi Brugnatelli. Nel 1923 ha ottenuto la cattedra di mineralogia all'Universit\u00e0 di Padova, dove \u00e8 rimasto fino al collocamento a risposo. Nel 1932 gli \u00e8 stato assegnato il premio reale per la mineralogia dall'Accademia Nazionale dei Lincei. Dal 1947 al 1964 ha diretto il Centro di studio per la petrografia e la geologia del CNR. Nei periodi 1941-1943 e 1949-1952 \u00e8 stato preside della facolt\u00e0 di scienze dell'ateneo di Padova.\nSotto il profilo scientifico si \u00e8 occupato di geomorfologia e di ricerche specie a carattere chimico sui minerali del Miage e della Val d'Ossola. Ha compiuto anche ricerche petrografiche nelle isole Egee e sul Gruppo dell'Adamello. Autore di oltre 60 pubblicazioni, membro delle principali accademie e istituzioni scientifiche nazionali, fra le quali l'Accademia Nazionale dei Lincei, l'Accademia detta dei LX, l'Accademia delle Scienze di Torino, l'Istituto veneto di scienze, lettere ed arti, l'Accademia Galileiana di Scienze, Lettere ed Arti, Bianchi \u00e8 stato presidente della Societ\u00e0 Geologica Italiana nel 1937."}
{"id": "538051", "revid": "1305772", "url": "https://it.wikipedia.org/wiki?curid=538051", "title": "Emile Biayenda", "text": "Biografia.\nNacque a Mpangala nel 1927. Fu ordinato sacerdote nel 1958 a Brazzaville. Fu nominato parroco. Venne incarcerato per alcuni mesi a causa della sua partecipazione alla \"Legio Mariae\". Nel 1970 divenne arcivescovo titolare di Garba e coadiutore con diritto di successione dell'arcivescovo di Brazzaville, cui successe l'anno seguente.\nPapa Paolo VI lo cre\u00f2 cardinale nel concistoro del 5 marzo 1973, assegnandogli il nuovo titolo cardinalizio di cardinale presbitero di San Marco in Agro Laurentino.\nMor\u00ec assassinato la notte tra il 22 e il 23 marzo 1977 all'et\u00e0 di 50 anni.\n\u00c8 sepolto nella cattedrale di Brazzaville.\nCausa di beatificazione.\nUna causa di canonizzazione fu aperta per volere di papa Giovanni Paolo II presso la Congregazione delle cause dei santi il 20 marzo 1995. Gli fu attribuito il titolo di Servo di Dio.\nIl processo diocesano per la sua beatificazione dur\u00f2 dal 21 ottobre 1996 al 14 giugno 2003. Una commissione storica fu incaricata della causa e termin\u00f2 i suoi lavori nel 2014.\nLa Congregazione convalid\u00f2 successivamente il processo diocesano il 29 maggio 2015. Il passo successivo sar\u00e0 per lui la dichiarazione di venerabile per le sue eroiche virt\u00f9.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538052", "revid": "322321", "url": "https://it.wikipedia.org/wiki?curid=538052", "title": "Luigi Maria Bilio", "text": "Biografia.\nNacque ad Alessandria il 25 marzo 1826.\nLa madre, poverissima, vendeva ortaggi in un androne di piazzetta della Lega, nel centro alessandrino. Rimase orfano di padre a sette anni ed era maltrattato dal patrigno.\nVeniva aiutato da un calzolaio, Carlo Mathis, gi\u00e0 amico del padre, che lo mand\u00f2 a studiare presso i padri barnabiti del convento attiguo alla chiesa di Sant'Alessandro.\nEntr\u00f2 nell'ordine dei Chierici regolari di San Paolo nel 1842 e nel 1849 fu ordinato sacerdote a Vercelli.\nFu assegnato alla comunit\u00e0 barnabita della chiesa di San Carlo ai Catinari, presso cui insegn\u00f2 filosofia, teologia e diritto canonico. Nel 1864 fu nominato consultore della congregazione dell'Universale Inquisizione: ebbe un ruolo importante nella preparazione del Sillabo e dell'enciclica \"Quanta cura\".\nPapa Pio IX lo elev\u00f2 al rango di cardinale nel concistoro del 22 giugno 1866 e fino alla nomina del cardinale Raffaele Monaco La Valletta \u00e8 stato il porporato italiano pi\u00f9 giovane.Gi\u00e0 prete del titolo di San Lorenzo in Panisperna, nel 1873 gli fu assegnata la sede suburbicaria di Sabina e il 12 gennaio 1874 fu consacrato vescovo dallo stesso pontefice.\nPartecip\u00f2 al Concilio Vaticano I e presiedette alcune fasi.\nFu prefetto delle Congregazione dei riti e per le indulgenze e le reliquie.\nPrese parte al conclave del 1878 ricevendo numerosi suffragi, ma fu eletto papa Gioacchino Pecci che prese il nome di Leone XIII.\nNel gennaio 1883 fu nominato segretario della congregazione dell'Universale Inquisizione.\nMor\u00ec il 30 gennaio 1884, all'et\u00e0 di 57 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538053", "revid": "6923", "url": "https://it.wikipedia.org/wiki?curid=538053", "title": "Louis-Marie Bill\u00e9", "text": "Biografia.\nNacque a Fleury-les-Aubrais il 18 febbraio 1938.\nFu ordinato sacerdote il 25 marzo 1962 e consacrato vescovo il 19 maggio 1984.\nIl suo primo incarico fu nella diocesi di Laval, dal 1984 al 1995. Fu promosso alla sede metropolitana di Aix, dove rimase fino al 1998. Infine, il 10 luglio 1998 fece il suo ingresso come arcivescovo di Lione.\nPapa Giovanni Paolo II lo elev\u00f2 al rango di cardinale nel concistoro del 21 febbraio 2001.\nMor\u00ec per un cancro al colon il 12 marzo 2002 a soli 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538054", "revid": "986213", "url": "https://it.wikipedia.org/wiki?curid=538054", "title": "Alexis Billiet", "text": "Biografia.\nNacque a Les Chapelles (in Savoia, nell'allora Regno di Sardegna) il 28 febbraio 1783 e venne ordinato sacerdote il 23 maggio 1807.\nVescovo di San Giovanni di Moriana (19 dicembre 1825), venne nominato poi arcivescovo di Chamb\u00e9ry (18 marzo 1840).\nPapa Pio IX lo elev\u00f2 al rango di cardinale nel concistoro del 27 settembre 1861. Fino al 1860 (anno del passaggio della Savoia, sua terra natale, alla Francia) fu membro del senato del Regno di Sardegna.\nIn campo sociale fu membro fondatore e residente della Societ\u00e0 accademica di Savoia dal 23 aprile 1820 divenendone poi presidente e onorario. Socio corrispondente dell'Accademia delle Scienze di Torino, divenne membro corrispondente della Deputazione di storia patria di Torino.\nMor\u00ec il 30 aprile 1873 all'et\u00e0 di 90 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538055", "revid": "986213", "url": "https://it.wikipedia.org/wiki?curid=538055", "title": "Louis Billot", "text": "\u00c8 stato l'unico cardinale del XX secolo a rinunciare alla dignit\u00e0 cardinalizia. Prima di lui compirono tale atto Marino Carafa di Belvedere e Carlo Odescalchi.\nBiografia.\nOrdinato prete il 22 maggio 1869, entr\u00f2 pochi mesi dopo nella Compagnia di Ges\u00f9. Filosofo e teologo tomista insigne, fu docente in diverse universit\u00e0 ecclesiastiche e scuole della Compagnia di Ges\u00f9. Collabor\u00f2 alla stesura dell'enciclica \"Pascendi Dominici gregis\" di Pio X, che condannava il modernismo. Papa Pio X, in deroga alla prassi della Compagnia di Ges\u00f9, che rifugge di norma da cariche istituzionali nella Chiesa, lo elev\u00f2 al rango di cardinale nel Concistoro del 27 novembre 1911.\nCritic\u00f2 aspramente la condotta di papa Pio XI nei riguardi dell'Action fran\u00e7aise, un'associazione cattolica tradizionalista fondata da Charles Maurras e condannata dalla Santa Sede nel 1926 (condanna rimossa da papa Pio XII nel 1939). L'Action fran\u00e7aise pubblic\u00f2 un articolo di critica nei confronti della Chiesa cattolica e il cardinale Billot invi\u00f2 un messaggio di adesione.\nL'alto prelato fu convocato in Vaticano il 13 settembre 1927 e ricevuto in udienza dal Papa. Nella Curia Romana era ben noto il carattere irascibile di Pio XI e la sua tendenza a trattare anche i cardinali con molta severit\u00e0 e si aspettava un acceso confronto nello studio papale. Al contrario l'udienza fu stranamente breve e silenziosa. Pochi minuti dopo il suo ingresso, Billot usc\u00ec dalla sala senza zucchetto, anello e croce pettorale: aveva rinunciato alla dignit\u00e0 cardinalizia, indignato dalla dura presa di posizione del pontefice e della Segreteria di Stato contro l'Action fran\u00e7aise. Le sue dimissioni furono accettate il 21 successivo dal papa.\nMor\u00ec come semplice sacerdote gesuita il 18 dicembre 1931 all'et\u00e0 di 85 anni nei pressi di Roma."}
{"id": "538057", "revid": "986213", "url": "https://it.wikipedia.org/wiki?curid=538057", "title": "Charles-Henri-Joseph Binet", "text": "Biografia.\nNacque a Juvigny l'8 aprile 1869.\nPapa Pio XI lo elev\u00f2 al rango di cardinale nel concistoro del 19 dicembre 1927.\nMor\u00ec il 15 luglio 1936 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538060", "revid": "986213", "url": "https://it.wikipedia.org/wiki?curid=538060", "title": "Gaetano Bisleti", "text": "Biografia.\nNacque a Veroli il 20 marzo 1856.\nPapa Pio X lo elev\u00f2 al rango di cardinale nel concistoro del 27 novembre 1911.\nIn qualit\u00e0 di cardinale protodiacono il 6 febbraio 1922 ha pronunciato l\"'Habemus Papam\" che annunci\u00f2 l'elezione di Pio XI.\nMor\u00ec il 30 agosto 1937 all'et\u00e0 di 81 anni."}
{"id": "538062", "revid": "838137", "url": "https://it.wikipedia.org/wiki?curid=538062", "title": "Giuseppe Andrea Bizzarri", "text": "Biografia.\nNacque da nobile famiglia, figlio del gonfaloniere Gregorio Bizzarri. Studi\u00f2 al seminario di Palestrina e successivamente all'archiginnasio di Roma, dove il 12 luglio 1824 consegu\u00ec la laurea in filosofia e in teologia.\nFu ordinato presbitero il 18 dicembre 1824. Nel 1829 entr\u00f2 nella Curia romana come archivista della Penitenzieria Apostolica ed ebbe via via incarichi sempre pi\u00f9 importanti. Nel 1851 divenne pro-segretario della Sacra Congregazione per i Vescovi e i Regolari e nel 1853 ne divenne segretario.\nIl 30 novembre 1854 fu eletto arcivescovo titolare di Filippi e il 17 dicembre dello stesso anno fu consacrato vescovo a Roma dal cardinale Gabriel della Genga Sermattei.\nPapa Pio IX lo elev\u00f2 al rango di cardinale nel concistoro del 16 marzo 1863 e il 9 marzo dello stesso anno ricevette il titolo di San Girolamo degli Schiavoni.\nIl 17 gennaio 1867 fu nominato prefetto della Sacra Congregazione delle Indulgenze e delle Reliquie, il 31 agosto 1872 prefetto della Sacra Congregazione per i Vescovi e i Regolari. Il 5 luglio 1875 opt\u00f2 per il titolo di Santa Balbina.\nMor\u00ec a Roma e fu sepolto nel cimitero pubblico.\nGenealogia episcopale.\nLa genealogia episcopale \u00e8:"}
{"id": "538064", "revid": "533647", "url": "https://it.wikipedia.org/wiki?curid=538064", "title": "Enrique de Borja y Arag\u00f3n", "text": "Biografia.\nNacque a Gandia nel 1518, nipote di Giovanni Borgia, quindi bisnipote di papa Alessandro VI.\nVescovo di Squillace nel 1539. Papa Paolo III lo elev\u00f2 al rango di cardinale nel concistoro del 19 dicembre 1539.\nMor\u00ec il 16 settembre 1540 all'et\u00e0 di 22 anni."}
{"id": "538066", "revid": "838137", "url": "https://it.wikipedia.org/wiki?curid=538066", "title": "Jean de Dieu-Raymond de Boisgelin de Cuc\u00e9", "text": "Biografia.\nNato a Rennes il 27 febbraio 1732, divenne prima vescovo di Lavaur il 27 marzo 1765, poi arcivescovo di Aix il 17 giugno 1771 e infine arcivescovo di Tours il 16 aprile 1802, solo due anni prima di morire.\nPapa Pio VII lo elev\u00f2 al rango di cardinale nel concistoro del 17 gennaio 1803.\nMor\u00ec il 22 agosto 1804 all'et\u00e0 di 72 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538074", "revid": "1123126", "url": "https://it.wikipedia.org/wiki?curid=538074", "title": "Tommaso Pio Boggiani", "text": "Biografia.\nEntr\u00f2 a far parte dell'ordine dei domenicani.\nIl 16 ottobre 1908 fu eletto vescovo di Adria; fu consacrato vescovo il 22 novembre 1908 dal cardinale Segretario di Stato Rafael Merry del Val.\nIl 7 luglio 1909 con il decreto \"Ea semper fuit\" della Sacra Congregazione Concistoriale la Curia vescovile fu traslata da Adria a Rovigo. A seguito di questo trasferimento il popolo di Adria aggred\u00ec il vescovo Tommaso Pio Boggiani e contro la citt\u00e0 di Adria fu scagliato un interdetto di quindici giorni.\nIl 10 gennaio 1912 fu nominato delegato apostolico per il Messico e promosso arcivescovo titolare di Edessa di Osroene.\nDal 7 marzo 1914 fu per qualche tempo amministratore apostolico dell'arcidiocesi di Genova.\nPapa Benedetto XV lo elev\u00f2 al rango di cardinale nel concistoro del 4 dicembre 1916 del titolo dei santi Quirico e Giulitta.\nIl 10 marzo 1919 torn\u00f2 a Genova come arcivescovo, incarico che mantenne fino al 1921.\nIl 15 luglio 1929 fu promosso cardinale vescovo della sede suburbicaria di Porto e Santa Rufina.\nIl 13 marzo 1933 fu nominato cancelliere della Cancelleria Apostolica.\nNella stessa data gli fu concesso \"in commendam\" anche il titolo cardinalizio, all'epoca legato all'incarico di cancelliere, di San Lorenzo in Damaso.\nMor\u00ec il 26 febbraio 1942 all'et\u00e0 di 79 anni. \u00c8 sepolto nella chiesa parrocchiale di Bosco Marengo, suo paese natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538076", "revid": "938", "url": "https://it.wikipedia.org/wiki?curid=538076", "title": "Louis-Jacques-Maurice de Bonald", "text": "Biografia.\nNacque a Millau il 30 ottobre 1787, figlio dello scrittore tradizionalista Louis de Bonald e di \u00c9lisabeth de Guibal de Combescure.\nPapa Gregorio XVI lo elev\u00f2 al rango di cardinale nel concistoro del 1\u00ba marzo 1841.\nMor\u00ec il 25 febbraio 1870 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538078", "revid": "1904508", "url": "https://it.wikipedia.org/wiki?curid=538078", "title": "Lucien-Louis-Joseph-Napol\u00e9on Bonaparte", "text": "Biografia.\nInfanzia.\nLucien-Louis-Joseph-Napol\u00e9on Bonaparte nacque il 15 novembre 1828, nella citt\u00e0 di Roma, allora facente parte dello Stato Pontificio. Era figlio di Carlo Luciano Bonaparte e della di lui cugina principessa Z\u00e9na\u00efde Laetitia Julie Bonaparte. Sua madre era figlia di Giuseppe Bonaparte, ex Re di Napoli e di Spagna, e fratello maggiore di Napoleone Bonaparte. Venne battezzato dal suo prozio, il cardinale Joseph Fesch. Il suo padrino fu suo cugino Louis-Napol\u00e9on Bonaparte, futuro imperatore Napoleone III.\nFin da piccolo mostr\u00f2 di essere una persona buona e gentile, e soprattutto svilupp\u00f2 una forte vocazione spirituale. Per ci\u00f2, dopo aver compiuto gli studi primari, cominci\u00f2 gli studi ecclesiastici di teologia nel marzo 1854. Decidendo la via del sacerdozio, rinunzi\u00f2 al suo titolo di principe di Canino e Musignano.\nOrdinazione sacerdotale.\nVenne ordinato presbitero il 13 dicembre 1857 a Roma, da Papa Pio IX. Gli venne affidato l'incarico di vicario parrocchiale della Basilica di Santa Maria in Via Lata a Roma. Pur risiedendo a Roma, era comune che andasse in visita a Parigi, dove Napoleone III trasfer\u00ec la sua famiglia. Pur essendo umile e profondamente religioso, volle affrontare la vita con carit\u00e0 e senza cercare onori ed alti uffici, ma la sua nobile origine gli fu di ostacolo: Napoleone III lo nomin\u00f2 elemosiniere della corte imperiale, e Papa Pio IX ciambellano segreto. Come cugino dell'imperatore non pot\u00e9 rifiutarsi di accettare tale dignit\u00e0.\nCardinale.\nNel 1867, le truppe francesi salvarono (per l'ultima volta) l'esistenza dello Stato Pontificio contro gli attacchi della Monarchia Sabauda. Napoleone III, in cambio dell'aiuto prestato, chiese la nomina cardinalizia dell'arcivescovo di Parigi Georges Darboy, ma il Papa Pio IX era contrario a causa delle sue opinioni sul dogma dell'infallibilit\u00e0 papale. Per sbloccare la situazione, il Papa decise di concedere la berretta all'umile parroco Bonaparte, che non era nemmeno insignito della dignit\u00e0 episcopale, appena quarantenne.\nVenne creato cardinale nel concistoro del 13 marzo 1868 da Papa Pio IX, ricevendo la berretta rossa ed il titolo presbiterale di Santa Pudenziana il 16 marzo 1868. Partecip\u00f2 al Concilio Vaticano I, che si svolse dal 1869 al 1870. Venne nominato camerlengo del Sacro Collegio dei Cardinali il 28 gennaio 1876, e mantenne la carica fino al 12 marzo 1877. Partecip\u00f2 anche al conclave del 1878 che elesse al soglio pontificio Papa Leone XIII. Decise di optare per il titolo presbiterale di San Lorenzo in Lucina il 19 settembre 1879.\nMorte.\nIl cardinale mor\u00ec il 19 novembre 1895 alle 12:20, per una sincope, a Roma, all'et\u00e0 di 67 anni. La sua salma venne esposta nella sua chiesa titolare, dove si svolse anche il suo funerale, e sepolta nella tomba della famiglia Primoli nel Cimitero di Campo Verano a Roma donde, qualche anno dopo, fu traslata nella Basilica di Santa Pudenziana, suo primo titolo cardinalizio.\nDiscendenza da Carlo Maria Bonaparte e Maria Letizia Ramolino.\nCarlo Maria Buonaparte (1746 \u2013 1785) sposa Maria Letizia Ramolino (1750 \u2013 1836)\n \u2514\u2500\u2500&gt;Giuseppe Bonaparte (1768 \u2013 1844)\n \u2514\u2500\u2500&gt;Napoleone Bonaparte (1769 \u2013 1821), 1\u00ba Imperatore dei Francesi\n \u2514\u2500\u2500&gt;Elisa Bonaparte (1777 \u2013 1820)\n \u2514\u2500\u2500&gt;Luigi Bonaparte (1778 \u2013 1846)\n \u2514\u2500\u2500&gt;Paolina Bonaparte (1780 \u2013 1825)\n \u2514\u2500\u2500&gt;Carolina Bonaparte (1782 \u2013 1839)\n \u2514\u2500\u2500&gt;Girolamo Bonaparte (1784 \u2013 1860)\n \u2514\u2500\u2500&gt;Luciano Bonaparte (1775 \u2013 1840)\n \u2514\u2500\u2500&gt;4 figli dalla prima sposa, Cristina Boyer (1771 \u2013 1800): due figli maschi\n \u2502 \u2502morti prima della maggiore et\u00e0, successivamente:\n \u2502 \u2514\u2500\u2500&gt;Filistina Carlotta (Saint Maximin, 1795 - Roma, 1865)\n \u2502 \u2514\u2500\u2500&gt;Cristina Egypta (Parigi, 1798 - Roma, 1847)\n \u2514\u2500\u2500&gt;10 figli dalla seconda sposa, Alexandrine de Bleschamp (1778 \u2013 1855):\n \u2514\u2500\u2500&gt;Pietro Napoleone Bonaparte (1815 \u2013 1881)\n \u2514\u2500\u2500&gt;Luigi Luciano Bonaparte (1813 \u2013 1891),\n \u2514\u2500\u2500&gt;Letizia Cristina (1804 \u2013 1871)\n \u2514\u2500\u2500&gt;Giuseppe Luciano (1806 \u2013 1807)\n \u2514\u2500\u2500&gt;Giovanna (1807 \u2013 1829)\n \u2514\u2500\u2500&gt;Paolo Maria (1808 \u2013 1827)\n \u2514\u2500\u2500&gt;Antonio Luciano (1816 \u2013 1877)\n \u2514\u2500\u2500&gt;Alessandrina Maria (1818 \u2013 1874)\n \u2514\u2500\u2500&gt;Costanza (1823 \u2013 1876)\n \u2514\u2500\u2500&gt;Carlo Luciano Bonaparte (1803 \u2013 1857), spos\u00f2 la cugina\n \u2502 \u2502Zenaide Letizia Bonaparte(1801 \u2013 1854)\n \u2502 \u2514\u2500\u2500&gt;Giuseppe-Luciano Bonaparte (1824 \u2013 1865)\n \u2502 \u2514\u2500\u2500&gt;Luciano-Luigi-Giuseppe Bonaparte (1828 \u2013 1895) divenuto cardinale nel 1868\n \u2502 \u2514\u2500\u2500&gt;Giulia Bonaparte (1830 \u2013 1900)\n \u2502 \u2514\u2500\u2500&gt;Carlotta Bonaparte (1832 \u2013 1901)\n \u2502 \u2514\u2500\u2500&gt;Maria Bonaparte (1835 \u2013 1890)\n \u2502 \u2514\u2500\u2500&gt;Augusto Bonaparte (1836 \u2013 1900)\n \u2502 \u2514\u2500\u2500&gt;Napoleone-Carlo Bonaparte (1839 \u2013 1899)\n \u2502 \u2514\u2500\u2500&gt;Bathilde Bonaparte (1840\u2013 1861)\n \u2514\u2500\u2500&gt;spos\u00f2 in seconde nozze Donna Maria di Testaferrata, dalla quale non ebbe figli"}
{"id": "538080", "revid": "838137", "url": "https://it.wikipedia.org/wiki?curid=538080", "title": "Francesco III Boncompagni", "text": "Biografia.\nNacque a Sora il 21 gennaio 1592, figlio di Giacomo Boncompagni, duca di Sora e Acri, e di Costanza Sforza di Santa Fiora.\nPapa Gregorio XV, suo zio, lo elev\u00f2 al rango di cardinale nel concistoro del 19 aprile 1621 e l'11 luglio 1622 lo elesse vescovo di Fano.\nPapa Urbano VIII lo trasfer\u00ec alla sede arcivescovile di Napoli.\nMor\u00ec il 9 dicembre 1641 all'et\u00e0 di 49 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538082", "revid": "838137", "url": "https://it.wikipedia.org/wiki?curid=538082", "title": "Juan Jos\u00e9 Bonel y Orbe", "text": "Biografia.\nJuan Jos\u00e9 Bonel y Orbe nacque a Pinos del Rey il 17 marzo 1782, figlio di Nicol\u00e0s Bonel y Mart\u00ecn, \"regidor perpetuo\" di Pinos del Rey e di sua moglie, Ana Mar\u00eca Orbe y Orbe Aguado y Lopez de Guzman.\nDeciso a intraprendere la carriera ecclesiastica, studi\u00f2 all'Universit\u00e0 di Granada dove ottenne il dottorato in diritto canonico. Ordinato sacerdote nel 1805, venne destinato come primo incarico a parroco presso la parrocchia di San Pablo a Granada. Divenne quindi amministratore diocesano di Malaga ed entr\u00f2 in quel capitolo come canonico, specializzandosi ancora di pi\u00f9 in sacro diritto. Il suo operato e le sue profonde conoscenze lo resero noto anche a corte dove il sovrano spagnolo lo propose nel 1830 per la sede episcopale di Ibiza, ma il pontefice a Roma non approv\u00f2 tale nomina. Il 28 febbraio 1831 venne invece eletto vescovo a Malaga e consacrato il 12 giugno di quello stesso anno nella cattedrale di Granada da Blas Joaqu\u00edn \u00c1lvarez de Palma, arcivescovo di Granada, assistito da Antonio S\u00e1nchez Mata, vescovo emerito di La Paz ed abate dell'Alcal\u00e1 la Real, e da Jos\u00e9 Uraga P\u00e9rez, vescovo di Guadix.\nTrasferito alla sede di Cordova il 29 giugno 1833, divenne membro della \"Camera de Proceres\" del regno dal 1834 al 1835, divenendo poi senatore per la regione dell'Almer\u00eca nel 1837.\nVenne quindi promosso dal re di Spagna alla sede metropolitana di Granada dal 18 ottobre 1838 senza aver ricevuto il consenso papale ed in quello stesso anno divenne senatore per quella provincia. Nel biennio 1838-1839 fu anche vicepresidente del senato. Nel 1839 venne nominato patriarca per le Indie Occidentali, ma questa sua nomina cre\u00f2 non pochi problemi in quanto venne decisa dallo stato spagnolo senza l'approvazione del pontefice a Roma, fatto che compromise le relazioni diplomatiche tra i due paesi; la faccenda era complicata dal fatto che la sede, per quanto titolare, era ancora occupata dal patriarca Antonio Allu\u00e9 y Sess\u00e9. La nomina venne rimessa e Bonel y Orbe continu\u00f2 a svolgere i propri incarichi pastorali a Granada ed in contemporanea a svolgere quello politico di senatore (venne promosso senatore a vita nel 1845). Il 4 ottobre 1847 venne trasferito alla sede metropolitana di Toledo.\nPapa Pio IX lo elev\u00f2 al rango di cardinale nel concistoro del 30 settembre 1850, il 30 novembre del 1854 ricevette la berretta rossa ed il titolo cardinalizio di Santa Maria della Pace.\nMor\u00ec a Madrid l'11 febbraio 1857 all'et\u00e0 di 74 anni. La sua salma, composta, venne esposta nella cappella di San Giacomo della cattedrale della capitale e poi nella cattedrale di Toledo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538085", "revid": "838137", "url": "https://it.wikipedia.org/wiki?curid=538085", "title": "Henri-Marie-Gaston Boisnormand de Bonnechose", "text": "Biografia.\nNacque a Parigi il 30 maggio 1800, da madre olandese e padre francese. Cresciuto nel protestantesimo all'et\u00e0 di 18 anni si convert\u00ec al cattolicesimo e fu battezzato \"sub conditionem\" il 13 settembre 1819.\nCompiuti gli studi entr\u00f2 nella magistratura francese come sostituto procuratore a Les Andelys ed a Rouen. Ebbe successivamente numerosi incarichi presso diverse procure finch\u00e9, su consiglio dell'arcivescovo di Besan\u00e7on, ultima citt\u00e0 in cui prest\u00f2 l'opera di avvocato generale dello Stato, Louis-Fran\u00e7ois-Auguste de Rohan-Chabot, entr\u00f2 in seminario e venne ordinato prete il 21 dicembre 1883 a Strasburgo. Fu poi predicatore, professore di eloquenza sacra, missionario apostolico. Si trasfer\u00ec quindi a Roma, ove fu rettore della chiesa reale di San Luigi dei Francesi dal 1844 al 1847.\nNel gennaio 1848 fu eletto vescovo di Carcassonne. Nel 1852 divenne assistente al Soglio pontificio e nel 1855 fu trasferito presso la sede di \u00c9vreux. Il 18 marzo 1858 divenne arcivescovo metropolita di Rouen e Primate di Normandia. Fu lui a sovrintendere alla traslazione delle reliquie di sant'Evodio dalla chiesa del forte di Braine alla cattedrale di Rouen.\nPapa Pio IX lo elev\u00f2 al rango di cardinale nel concistoro dell'11 dicembre 1863, assegnandogli il titolo di cardinale presbitero di San Clemente. Partecip\u00f2 al Concilio Vaticano I ed al conclave del 1878, che elesse papa Leone XIII.\nMor\u00ec il 28 ottobre 1883 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538087", "revid": "986213", "url": "https://it.wikipedia.org/wiki?curid=538087", "title": "Giovanni Vincenzo Bonzano", "text": "Biografia.\nNacque il 27 settembre 1867 a Castelletto Monferrato.\nPapa Pio XI lo elev\u00f2 al rango di cardinale nel concistoro dell'11 dicembre 1922.\nMor\u00ec il 26 novembre 1927 all'et\u00e0 di 60 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538089", "revid": "986213", "url": "https://it.wikipedia.org/wiki?curid=538089", "title": "Luis Mar\u00eda de Borb\u00f3n y Vallabriga", "text": "Biografia.\nNacque a Cadalso de los Vidrios il 22 maggio 1777 dall'Infante di Spagna Luigi Antonio di Borbone, ex cardinale e conte di Chinch\u00f3n, e Mar\u00eda Teresa de Vallabriga y Rozas. I suoi genitori avevano contratto unione morganatica, poich\u00e9, essendo esclusi dalla successione i figli di Carlo III nati in Italia, suo fratello Luigi Antonio risultava erede presuntivo al trono, pertanto una sua eventuale discendenza avrebbe creato concorrenza per la successione.\nNel 1785, alla morte di suo padre Luigi di Borbone, Luigi Maria e le sue sorelle furono mandati a Toledo per essere educati sotto la protezione dell'arcivescovo Francisco Antonio de Lorenzana y Butr\u00f3n.\nTuttavia, fino al 1788, quando suo zio Carlo III di Spagna mor\u00ec, i figli dei cadetti dei Borbone di Spagna non poterono usare il nome di famiglia. Nel 1794 suo cugino, il re di Spagna Carlo IV lo invest\u00ec dei titolo di conte di Chinch\u00f3n e Grande di Spagna, precedentemente appartenuti al padre, di fatto consentendogli di succedere ai titoli paterni, nonostante l'anzidetta unione morganatica. Ai suoi titoli succeder\u00e0 sua sorella Maria Teresa.\nCome il padre prima di lui, Luigi Maria venne avviato alla carriera ecclesiastica e dopo essere stato ordinato sacerdote il 13 marzo 1799, venne consacrato arcivescovo di Siviglia il 2 giugno dello stesso anno dal cardinale Antonio Sentmanat y Castell\u00e1. Papa Pio VII lo elev\u00f2 al rango di cardinale nel concistoro del 20 ottobre 1800 con il titolo di Santa Maria della Scala. Il 22 dicembre dello stesso anno viene poi trasferito all'arcidiocesi di Toledo divenendo cos\u00ec Primate di Spagna. Si dimise da arcivescovo di Toledo il 29 dicembre 1814 e mor\u00ec il 19 marzo 1823 all'et\u00e0 di 45 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538091", "revid": "57342", "url": "https://it.wikipedia.org/wiki?curid=538091", "title": "Francesco Borgongini Duca", "text": "Biografia.\nNacque a Roma il 26 febbraio 1884.\nSegretario della Congregazione per gli affari ecclesiastici straordinari partecip\u00f2 alla firma dei \"Patti lateranensi\" e dal 30 giugno 1929 fu primo nunzio apostolico per l'Italia, carica che tenne sino a quando papa Pio XII lo elev\u00f2 al rango di cardinale nel concistoro del 12 gennaio 1953.\nMor\u00ec il 4 ottobre 1954 all'et\u00e0 di 70 anni per un disturbo cardiaco nel suo appartamento nel Palazzo del Sant'Uffizio a Roma, dopo aver ricevuto anche l'estrema unzione. Inizialmente fu sepolto nella cappella della Sacra Congregazione de Propaganda Fide nel cimitero del Verano. In seguito le sue spoglie furono trasferite nella chiesa di San Pietro in Borgo nella Citt\u00e0 del Vaticano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538093", "revid": "1904508", "url": "https://it.wikipedia.org/wiki?curid=538093", "title": "Luigi Antonio di Borbone-Spagna", "text": "Biografia.\nInfanzia.\nNacque a Madrid, nel Palazzo reale del Buen Retiro, il 25 luglio 1727, figlio pi\u00f9 giovane di re Filippo V di Spagna e della seconda moglie Elisabetta Farnese.\nNel 1734, quando aveva appena sette anni, per insistenza della madre fu proposto come arcivescovo di Toledo dal re suo padre. Papa Clemente XII dopo aver posto per pi\u00f9 di un anno motivati ostacoli, fra i quali la giovane et\u00e0, acconsent\u00ec a nominarlo amministratore apostolico dell'arcidiocesi.\nPapa Clemente XII lo elev\u00f2 al rango di cardinale nel concistoro del 19 dicembre 1735, all'et\u00e0 di soli 8 anni: non ricevette mai gli ordini sacri. Ebbe la diaconia di Santa Maria della Scala.\nPrese possesso dell'arcidiocesi di Toledo il 13 marzo 1736 e dieci giorni dopo ne ebbe dal papa anche il governo spirituale, che esercitava per mezzo di un vescovo assistente, Bernardo Froil\u00e1n Saavedra, arcivescovo titolare di Larissa.\nTredicenne, non partecip\u00f2 al conclave del 1740 che elesse papa Benedetto XIV.\nIl 19 settembre 1741 aggiunse alle sue cariche l'amministrazione apostolica dell'arcidiocesi di Siviglia, che esercitava per mezzo di Gabriel de Torres y Navarra, arcivescovo titolare di Melitene.\nRinuncia al cardinalato.\nA ventisette anni, conscio della mancanza di vocazione religiosa e della propria vivacit\u00e0 sessuale, present\u00f2 la sua rinuncia al cardinalato e alle amministrazioni apostoliche nel concistoro del 18 dicembre 1754, che fu accettata dal papa: ottenne, come compensazione, una pensione annuale da pagarsi con le rendite dell'arcidiocesi di Toledo.\nAveva trascorso la giovent\u00f9 privo di una regolare educazione, interessato solo alla caccia, occupazione a cui attendeva per quasi tutto il giorno e abbastanza indifferente all'arte e alla cultura.\nQuando il 17 luglio 1759 suo fratello Carlo III ascese al trono di Spagna, ne divenne il legittimo successore, per la clausola che impediva la successione ai figli di Carlo III, che erano nati ed erano stati educati all'estero. Luigi Antonio tuttavia non era ambizioso, ma si trov\u00f2 nell'impossibilit\u00e0 di contrarre matrimonio, perch\u00e9 eventuali discendenti avrebbero creato un problema di successione.\nIntanto accumulava ricchezze, soprattutto grazie ad incarichi militari, che invest\u00ec nel 1761 acquistando da suo fratello Filippo I la contea di Chinch\u00f3n, dal momento che questi si trasfer\u00ec a regnare a Parma. La contea includeva, in aggiunta al castello di Chinch\u00f3n, diversi immobili in Morata de Taju\u00f1a, San Mart\u00edn de la Vega, Colmenar de Oreja, Villaconejos, Villaviciosa de Od\u00f3n e Boadilla del Monte.\nSubito attese a lavori di miglioria dei suoi possedimenti e ordin\u00f2 all'architetto Ventura Rodr\u00edguez la costruzione a Boadilla di un palazzo di stile neoclassico. I lavori si protrarrano dal 1763 al 1765. Questa residenza gli permise di coltivare le sue passioni: la caccia e la coltivazione delle arti, della letteratura e delle scienze. Per quindici anni il palazzo di Boadilla ospit\u00f2 una corte, con la presenza di numerosi artisti, fra cui il compositore Luigi Boccherini, che compose qui il celebre \"Minuetto\" e di pittori come Francisco Goya, Luis Paret y Alc\u00e1zar o Charles Joseph Flipart.\nNel 1776 ottenne infine dal re l'assenso ad un matrimonio morganatico. Luigi Antonio scelse allora fra le numerose candidate Mar\u00eda Teresa de Vallabriga y Rozas, di trentadue anni pi\u00f9 giovane. Negli anni seguenti, che pass\u00f2 per lo pi\u00f9 itinerando da una residenza di caccia all'altra, ebbe due figli e due figlie. Di carattere debole, ebbe a patire umiliazioni pubbliche e continue da parte della moglie. Nel 1784 Francisco Goya si rec\u00f2 nella residenza di Boadilla e dipinse La famiglia dell'Infante Don Luis di Borbone.\nMor\u00ec il 7 agosto 1785 all'et\u00e0 di 58 anni. Pur avendo disposto per s\u00e9 una sepoltura pi\u00f9 modesta, il re dispose che fosse sepolto nella cappella reale dell'Escorial dopo esequie di grande fasto, seguite da tre mesi di lutto.\nMatrimonio e figli.\nLuigi Antonio e Mar\u00eda Teresa de Vallabriga y Rozas ebbero tre figli:"}
{"id": "538095", "revid": "1904508", "url": "https://it.wikipedia.org/wiki?curid=538095", "title": "Francesco Scipione Maria Borghese", "text": "Biografia.\nNacque a Roma il 20 maggio 1697.\nPapa Benedetto XIII lo elev\u00f2 al rango di cardinale nel concistoro del 6 luglio 1729 e fino alla nomina del cardinale Bartolomeo Ruspoli, effettuata da Clemente XII, \u00e8 stato il porporato italiano pi\u00f9 giovane.\nMor\u00ec il 21 giugno 1759 all'et\u00e0 di 62 anni.\nGenealogia episcopale.\nLa genealogia episcopale \u00e8:"}
{"id": "538098", "revid": "767487", "url": "https://it.wikipedia.org/wiki?curid=538098", "title": "Giovanni Ansaldo (imprenditore)", "text": "Biografia.\nGiovanni Ansaldo - conosciuto anche come Gio. Ansaldo - nel 1837 termina gli studi di scuola secondaria, successivamente si distingue negli studi universitari laureandosi prima in ingegneria civile nel 1840 e poi in ingegneria idraulica nel 1841.\nDopo la laurea, lavora come architetto per alcune famiglie nobili genovesi, progettando e costruendo ville in Riviera, si interessa all'edilizia religiosa e collabora con l'amministrazione comunale, in diverse commissioni urbanistiche.\nLascia la professione dopo il matrimonio con Giuditta Muratori, figlia di un imprenditore tessile: grazie alla ricca dote della moglie pu\u00f2 dedicarsi alla carriera accademica e, dopo avere ottenuto la libera docenza nel 1847 e l'incarico universitario per l'insegnamento di geometria descrittiva, nel giugno del 1850 \u00e8 nominato professore di analisi infinitesimale all'Universit\u00e0 di Genova, dove si afferma come esponente di spicco del movimento liberale moderato nell'ambito della cultura della seconda met\u00e0 dell'Ottocento.\nNel 1846 \u00e8 membro della Societ\u00e0 economica di manifatture e commercio, fondata per organizzare l'VIII congresso degli scienziati italiani, tenutosi a Genova nel settembre dello stesso anno.\nGuid\u00f2 la cattedra di Meccanica applicata alle arti, uno degli insegnamenti basilari della scuola tecnica serale per formare operai qualificati, aperta nel novembre 1847, e assunse ancora molto giovane la responsabilit\u00e0 e la guida organizzativa di una fabbrica da poco fallita, la \"Taylor &amp; Prandi\", che peraltro era stata una delle maggiori del nord Italia.\nEletto nel Consiglio comunale, sostenne la fondazione a Genova di un istituto tecnico navale e diresse una Commissione ministeriale per il riordinamento delle scuole di nautica e di navigazione; nel 1851 fu chiamato dal Ministro dei Lavori pubblici a far parte del Consiglio speciale per le strade ferrate.\nFondazione dell'azienda Giovanni Ansaldo e Co..\nTra il 1852 ed il 1853 nasce la Giovanni Ansaldo e Co. societ\u00e0 in accomandita semplice, di cui Ansaldo \u00e8 socio ed accomandatario e che fu una pietra miliare nella storia del lavoro industriale nel capoluogo ligure. In seguito alla deludente esperienza della \"Taylor &amp; Prandi\", il Governo decide nel 1852 la cessione dello stabilimento meccanico di Sampierdarena \u2013 considerato ancora strategico per lo sviluppo industriale dello Stato \u2013 all'impresa di Ansaldo, il quale, grazie alle proprie conoscenze con personaggi politici di livello europeo, riusc\u00ec ad acquisire via via importanti commesse all'interno della nuova industria metalmeccanica.\nDal 1853 Giovanni Ansaldo affianca quindi alla sua attivit\u00e0 accademica e di studioso quella di direttore dell'impianto per le produzioni meccaniche .\nLo stabilimento meccanico \u00e8 negli anni Cinquanta una delle pi\u00f9 grandi imprese dello Stato, con una forza lavoro che cresce da 200 operai nel 1853 a pi\u00f9 di 750 nel 1857 ma, nonostante la produzione di locomotive risulti soddisfacente \u2013 grazie alle commesse statali \u2013, non si realizza lo sviluppo atteso nelle costruzioni marittime, mentre stenta a definirsi un'adeguata organizzazione e specializzazione produttiva; anche i conti economici dell'impresa presentano utili modesti a fronte di un crescente indebitamento verso la Banca nazionale, rinnovato grazie all'aiuto del Direttore dell'istituto Carlo Bombrini. L'attivismo di Ansaldo \u2013 che resta uno studioso, profondo conoscitore di tecnologie \u2013 non appare sostenuto da competenze organizzative adeguate; dissidi tra i soci minano presto anche gli equilibri societari e alla fine del decennio Cinquanta si apre per l'impresa una fase di crisi, che desta la preoccupazione dello stesso governo sabaudo: prima che il governo decida il passaggio dello stabilimento meccanico a un altro imprenditore, Giovanni Ansaldo muore, nell'aprile del 1859.\nLa direzione della Giovanni Ansaldo e Co. passa a Luigi Orlando (fino al 1866), ma le prospettive della societ\u00e0, seppure sostenute temporaneamente dalle commesse della Seconda guerra d'indipendenza, restano alquanto incerte. Soltanto a partire dai primi anni Ottanta l'andamento dell'azienda migliora, grazie a un flusso consistente di commesse statali.\nArchivio.\nLa documentazione relativa all'attivit\u00e0 dell'Ansaldo dalla sua fondazione nel 1853 fino al 2002 \u00e8 conservata presso la Fondazione Ansaldo - Archivio economico delle imprese liguri, nel fondo \"Ansaldo\", che raccoglie la documentazione dell'omonima azienda e di quelle ad essa in vario modo collegate."}
{"id": "538103", "revid": "1904508", "url": "https://it.wikipedia.org/wiki?curid=538103", "title": "Scipione Borghese (1734-1782)", "text": "Biografia.\nI primi anni e l'inizio della carriera ecclesiastica.\nScipione nacque il 1\u00ba aprile 1734 a Roma, sesto dei dieci figli di Camillo Borghese, IV principe di Sulmona, V principe di Vivaro, e di Agnese Colonna, dei principi e duchi di Paliano. Suoi fratelli e sorelle furono Eleonora, Maria Vittoria, Marcantonio III, Livia, Paolo Aldobrandini, Ippolito (morto infante), Giovanni Battista (morto infante), Orazio e Giacomo (morto infante). Egli era a sua volta nipote del cardinale Francesco Scipione Maria Borghese per parte di padre, mentre suo zio materno era il cardinale Girolamo Colonna di Sciarra, nonch\u00e9 cugino dei cardinali Marcantonio Colonna e Pietro Colonna Pamphili, vantando sempre nella sua progenie una serie di cardinali e prelati della curia romana.\nDestinato sin da giovane alla carriera ecclesiastica, studi\u00f2 al Convitto Tolomei di Siena per poi passare all'Universit\u00e0 La Sapienza di Roma dove ottenne il dottorato \"in utroque iure\" il 27 aprile 1756.\nEntrato nel Sovrano Militare Ordine di Malta nel luglio del 1735, grazie alla protezione di suo zio il cardinale Colonna, egli inizi\u00f2 la sua carriera curiale e venne nominato vicario della basilica patriarcale liberiana dal gennaio del 1756. Protonotario apostolico di numero partecipante dal maggio del 1756 sino al 1765, nel giugno del 1756 divenne anche referendario del tribunale della Segnatura apostolica.\nOrdinato sacerdote il 22 settembre 1759, dal dicembre di quello stesso anno divenne consultore della Sacra Congregazione dei Riti, passando al ruolo di segretario dall'aprile del 1762.\nL'episcopato.\nEletto arcivescovo titolare di Teodosia dal 5 giugno 1765, venne consacrato il 9 giugno successivo nell cappella paolina della basilica patriarcale liberiana a Roma per mano del cardinale Marcantonio Colonna, assistito da Domenico Giordani, arcivescovo titolare di Nicomedia, e da Giovanni Lercari, arcivescovo titolare di Adrianopoli. Assistente al Trono Pontificio dal 16 luglio 1765, divenne prefetto del cubicolo di Sua Santit\u00e0 dal 23 luglio dell'anno successivo, venendo confermato a quell'incarico anche dal nuovo pontefice Clemente XIV il 4 luglio 1769. Con Clemente XIII Scipione Borghese aveva avuto un rapporto privilegiato dal momento che fu uno dei collaboratori pi\u00f9 attenti del pontefice durante la parte pi\u00f9 drammatica del suo pontificato, ingaggiato per la disperata difesa della Compagnia di Ges\u00f9, sforzi che si presentarono vani con Clemente XIV che soppresse definitivamente la congregazione nel 1773.\nIl cardinalato.\nCreato cardinale presbitero nel concistoro del 10 settembre 1770, ricevette la berretta cardinalizia tre giorni dopo ed il titolo di Santa Maria sopra Minerva il 12 dicembre di quello stesso anno. Venne quindi ascritto nella Sacra Congregazione dei Riti, in quella per le Indulgenze e le Sacre Reliquie, delle Acque e delle Strade, nonch\u00e9 nella Fabbrica di San Pietro. Protettore del Collegio Clementino di Roma e della chiesa nazionale senese, acquis\u00ec anche il protettorato dell'Arciconfraternita del Santissimo Sacramento di San Lorenzo in Lucina a Roma e del comune di Filo di Cento. Legato a Ferrara dal 16 dicembre 1711, succedette in questo incarico al cardinale Girolamo Spinola: giunse nella sua legazione l'11 giugno 1772, ma fu frequentemente assente, preferendo lasciare la gestione degli affari locali al suo vice legato, Francesco Pignatelli; durante il suo periodo di reggenza della legazione, ad ogni modo, egli non manc\u00f2 di lasciare il suo segno riorganizzando l'universit\u00e0 di Ferrara secondo le nuove direttive volute nel 1771 da Clemente XIV, ponendo grande attenzione ai lavori di riforma che vennero condotti dal ferrarese Giammaria Riminaldi, decano della Sacra Rota. Sempre nel ferrarese si applic\u00f2 per la chiusura degli ex collegi dei gesuiti, passandoli alla congregazione dei somaschi. Nel 1774 prese parte al conclave che elesse papa Pio VI l'anno successivo. Il 1\u00ba marzo 1779 divenne Camerlengo del Sacro Collegio dei Cardinali, rimanendo in carica sino al 20 marzo 1780. Dal 29 dicembre 1779 divenne anche protettore dei Chierici Regolari Minori Osservanti.\nMor\u00ec a Roma il 26 dicembre 1782, a 48 anni. La sua salma venne esposta nella chiesa del suo titolo, dove ebbero luogo anche i funerali, e venne sepolto nella Cappella Borghese della basilica patriarcale liberiana. Lasci\u00f2 tutti i suoi possedimenti al fratello Marcantonio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538105", "revid": "986213", "url": "https://it.wikipedia.org/wiki?curid=538105", "title": "Rodrigo Luis de Borja y de Castro-Pin\u00f3s", "text": "Biografia.\nFiglio di Juan de Borja y Enr\u00edquez de Luna, terzo duca di Gandia, e della sua seconda moglie, Francisca de Castro y de Pin\u00f3s, nacque a Gand\u00eda nel 1524. Era fratellastro, per via paterna, del cardinale Enrique de Borja y Arag\u00f3n e di Francesco Borgia, gesuita e Preposito generale della Compagnia di Ges\u00f9, che fu proclamato santo da papa Clemente X nel 1670.\nPapa Paolo III lo elev\u00f2 al rango di cardinale nel concistoro del 22 dicembre 1536.\nMor\u00ec il 6 agosto 1537 all'et\u00e0 di 13 anni."}
{"id": "538107", "revid": "2043251", "url": "https://it.wikipedia.org/wiki?curid=538107", "title": "Carlos Borja Centellas y Ponce de Le\u00f3n", "text": "Biografia.\nNacque a Gand\u00eda il 29 aprile 1663, figlio del nono duca di Gand\u00eda, Francisco Carlos de Borja y Centellas e di Do\u00f1a Mar\u00eda Ponce de Le\u00f3n, nonch\u00e9 fratello minore del cardinale Francisco Antonio de Borja-Centelles y Ponce de L\u00e9on (1659-1702). Si laure\u00f2 in teologia nei collegio di s. Idelfonso dell'Universit\u00e0 Complutense, e dopo la laurea fu nominato arcidiacono di Calatrava e canonico nella metropolitana di Toledo. Nel 1706 Clemente XI lo elesse arcivescovo di Trebisonda e poi patriarca delle Indie. Divenne inoltre cappellano di corte ed elemosiniere di Filippo V di Spagna. Papa Clemente XI lo elev\u00f2 al rango di cardinale nel concistoro del 30 settembre 1720, Cardinale prete di Santa Pudenziana. Giunto a Roma nel 1721 per partecipare al conclave di Innocenzo XIII, trov\u00f2 gi\u00e0 eletto il Pontefice, e fece ritorno definitivamente in Spagna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538111", "revid": "119694021", "url": "https://it.wikipedia.org/wiki?curid=538111", "title": "Giberto Borromeo", "text": "Biografia.\nNacque a Milano il 12 settembre 1671.\nPapa Clemente XI lo elev\u00f2 al rango di cardinale nel concistoro ordinario del 15 marzo 1717.\nMor\u00ec a Novara il 22 gennaio 1740, giorno della festa patronale di San Gaudenzio, all'et\u00e0 di 68 anni.\nGenealogia episcopale.\nLa genealogia episcopale \u00e8:"}
{"id": "538113", "revid": "2190052", "url": "https://it.wikipedia.org/wiki?curid=538113", "title": "Edoardo Borromeo", "text": "Biografia.\nInfanzia ed educazione.\nProveniva da una famiglia che nei secoli aveva espresso ben sei cardinali, fra i quali anche san Carlo Borromeo. Egli, infatti, era figlio di Vitaliano Borromeo, conte di Arona, patrizio milanese, e di Maria d'Adda dei marchesi di Pandino.\nSi laure\u00f2 in filosofia presso il Collegio Romano nel 1842 ed \"in utroque jure\" presso la Pontificia Accademia Ecclesiastica nel 1842.\nCarriera ecclesiastica.\nNel 1846 fu ordinato presbitero a Roma dallo stesso papa Pio IX.\nPapa Pio IX lo elev\u00f2 al rango di cardinale diacono dei Santi Vito, Modesto e Crescenzia nel concistoro del 13 marzo 1868.\nNel 1869 fu nominato prefetto del Palazzo Apostolico. Partecip\u00f2 al Concilio Vaticano I. Nel 1872 fu nominato arciprete della Basilica Vaticana. Partecip\u00f2 al conclave del 1878 che elesse papa Leone XIII.\nIl 22 marzo 1878 opt\u00f2 per il titolo di Santa Prassede.\nIl 19 aprile 1878 fu nominato arcivescovo titolare di Adana. Ricevette la consacrazione episcopale il successivo 19 maggio. Dal febbraio 1879 al febbraio 1880 fu camerlengo del Sacro Collegio.\nMorte.\nMor\u00ec all'et\u00e0 di 59 anni e fu sepolto nel Cimitero del Verano in Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538115", "revid": "124270412", "url": "https://it.wikipedia.org/wiki?curid=538115", "title": "Gaspar de Borja y Velasco", "text": "Biografia.\nNacque a Villalpando il 26 giugno 1589. Figlio del duca di Gandia, Francisco Tom\u00e1s de Borja y Centellas e di Juana Enr\u00edquez de Velasco y de Arag\u00f3n, si laure\u00f2 in teologia all'Universit\u00e0 Complutense, primo grande di Spagna ad aver ottenuto la laurea. Papa Paolo V lo elev\u00f2 al rango di cardinale nel concistoro del 17 agosto 1611, assegnandogli il titolo di Santa Susanna. Quindi fu promosso all'arcidiocesi di Siviglia e subito dopo all'arcidiocesi di Toledo, ascritto alla congregazione del Santo Uffizio, fatto vicer\u00e9 di Napoli e ambasciatore del re cattolico presso la Santa Sede. Dal 1630 fu vescovo di Albano.\nRiferisce il Cancellieri che il cardinale Borgia sperava di essere il terzo papa della famiglia Borgia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538120", "revid": "838137", "url": "https://it.wikipedia.org/wiki?curid=538120", "title": "Giovanni Carlo Boschi", "text": "Biografia.\nNacque a Faenza il 9 aprile 1715 da nobile famiglia, il suo primo maestro fu lo zio Giovanni Boschi, canonico e arciprete della cattedrale.\nPapa Clemente XIII lo elev\u00f2 al rango di cardinale nel concistoro del 21 luglio 1766.\nNel conclave del 1774-1775 in cui fu eletto papa Pio VI la Spagna pose un veto contro il cardinal Boschi, considerato troppo favorevole ai gesuiti.\nIl 20 settembre 1784 opt\u00f2 per il titolo cardinalizio di San Lorenzo in Lucina.\nMor\u00ec il 6 settembre 1788 all'et\u00e0 di 73 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538122", "revid": "838137", "url": "https://it.wikipedia.org/wiki?curid=538122", "title": "Luigi Bottiglia Savoulx", "text": "Biografia.\nNacque a Cavour il 16 febbraio 1752.\nPapa Gregorio XVI lo elev\u00f2 al rango di cardinale nel concistoro del 23 giugno 1834.\nMor\u00ec il 14 settembre 1836 all'et\u00e0 di 84 anni.\nGenealogia episcopale.\nLa genealogia episcopale \u00e8:"}
{"id": "538124", "revid": "119825764", "url": "https://it.wikipedia.org/wiki?curid=538124", "title": "Lorenzo Prospero Bottini", "text": "Biografia.\nNacque a Lucca il 2 Marzo 1737.\nPapa Pio VII lo elev\u00f2 al rango di cardinale nel concistoro del 1\u00ba ottobre 1817.\nMor\u00ec l'11 agosto 1818 all'et\u00e0 di 81 anni."}
{"id": "538126", "revid": "986213", "url": "https://it.wikipedia.org/wiki?curid=538126", "title": "Joseph-Christian-Ernest Bourret", "text": "Biografia.\nNacque a Saint-\u00c9tienne-de-Lugdar\u00e8s il 9 dicembre 1827.\nPapa Leone XIII lo elev\u00f2 al rango di cardinale nel concistoro del 12 giugno 1893.\nMor\u00ec a Rodez il 10 luglio 1896 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538128", "revid": "709565", "url": "https://it.wikipedia.org/wiki?curid=538128", "title": "Francis Alphonsus Bourne", "text": "Biografia.\nFrancis Alphonsus Bourne nacque il 23 marzo 1861 presso il n\u00ba 10 di Larkhall Rise a Clapham, sobborgo londinese di Lambeth e diocesi di Southwark (oggi arcidiocesi), nella parte sud-orientale dell'allora Regno Unito di Gran Bretagna e Irlanda (oggi Regno Unito di Gran Bretagna e Irlanda del Nord). Era figlio di Henry Bourne ed Ellen Byrne.\nRicevette l'ordinazione sacerdotale l'11 giugno 1884, presso la Chiesa di Santa Maria del distretto natale, per imposizione delle mani di Robert Aston Coffin, C.SS.R., vescovo di Southwark; si \u00e8 incardinato, ventitreenne, come presbitero della medesima diocesi.\nMinistero episcopale.\nIl 27 marzo 1896 papa Leone XIII lo nomin\u00f2, quattro giorni dopo aver compiuto trentacinque anni, vescovo coadiutore con diritto di successione di Southwark, assegnandogli contestualmente la sede titolare di Epifania di Cilicia. Ricevette la consacrazione episcopale il 1\u00ba maggio seguente, presso la Cattedrale di San Giorgio a Southwark, per imposizione delle mani del cardinale Herbert Alfred Henry Vaughan, arcivescovo metropolita di Westminster, assistito dai co-consacranti monsignori John Baptist Butt, vescovo di Southwark, e Thomas Whiteside, vescovo di Liverpool. Come suo motto episcopale il neo vescovo Bourne scelse \"Ne cede malis\", che tradotto vuol dire \"Non lasciarti opprimere\".\nPoco pi\u00f9 di un anno dopo, il 9 aprile 1897, dopo l'accettazione della rinuncia del settantunenne monsignor Butt, succedette per coadiutoria come vescovo di Southwark, all'et\u00e0 di trentasei anni.\nL'11 settembre 1903 papa Pio X lo promosse, quarantaduenne, arcivescovo metropolita di Westminster, assumendo contestualmente il titolo onorifico di primate d'Inghilterra e Galles; succedette al cardinale Vaughan, deceduto settantunenne il 19 giugno precedente. In seguito, ricevette il pallio, simbolo di comunione tra la Santa Sede ed il metropolita.\nQui incoraggi\u00f2 la nascita del lupettismo cattolico, con l'aiuto di Vera Barclay.\nCardinalato.\nPapa Pio X lo cre\u00f2 cardinale nel concistoro del 27 novembre 1911, all'et\u00e0 di cinquant'anni; tre giorni dopo, il 30 novembre, gli vennero conferiti la berretta ed il titolo cardinalizio di Santa Pudenziana, vacante dal 19 dicembre 1908, giorno della morte del cardinale francese Victor-Lucien-Sulpice L\u00e9cot, arcivescovo metropolita di Bordeaux.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV; inoltre, dopo la morte di quest'ultimo, prese parte al conclave del 1922, che si concluse con l'elezione al soglio pontificio del cardinale Achille Ratti con il nome di Pio XI.\nAfflitto da una malattia cardiaca dall'anno precedente, mor\u00ec alle 12:05 del 1\u00ba gennaio 1935 nella sua residenza di Westminster, all'et\u00e0 di settantatr\u00e9 anni. Al termine dei solenni funerali, la salma venne tumulata al St Edmund's College nella Galilee Chapel, costruita in memoria dei membri del college morti durante la Prima guerra mondiale; il suo cuore fu invece depositato nella cappella del seminario di San Giovanni a Wonersh nel giugno dello stesso anno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538130", "revid": "116818569", "url": "https://it.wikipedia.org/wiki?curid=538130", "title": "Alberto Bovone", "text": "Biografia.\nNacque a Frugarolo l'11 giugno 1922.\nVenne ordinato presbitero il 26 maggio 1945 da Giuseppe Angrisani, vescovo di Casale Monferrato.\nNel 1946 fu vice parroco della Parrocchia di san Pietro in Felizzano. \nDopo gli studi teologi a Roma presso l'Apollinare, il 19 ottobre 1951 in seguito a concorso venne nominato officiale della Sacra Congregazione del Concilio.\nNel 1951 diventa Capo Ufficio della Congregazione per il Clero.\nIl 17 ottobre 1957 ricevette il titolo di Cameriere Segreto Soprannumerario di Sua Santit\u00e0.\nNel 1973 viene nominato da san Paolo VI Sottosegretario della Sacra Congregazione per la Dottrina della Fede.\nViene ordinato vescovo con il titolo arcivescovile di Cesarea di Numidia nella cattedrale di Alessandria nel 1984 dal card. Joseph Ratzinger, Prefetto della Congregazione per la Dottrina della Fede.\nFu segretario della Congregazione per la Dottrina della Fede dall'8 aprile 1984 al 13 giugno 1995 quando \u00e8 stato nominato Pro-Prefetto della Congregazione delle cause dei santi.\nPapa Giovanni Paolo II lo elev\u00f2 al rango cardinalizio nel concistoro del 21 febbraio 1998, diventando contestualmente Prefetto della congregazione che gi\u00e0 presiedeva. Le sue condizioni di salute non gli permisero di essere presente durante la cerimonia del concistoro, perch\u00e9 era ricoverato al Policlinico Gemelli e papa Giovanni Paolo II gli mand\u00f2 un legato pontificio, nella persona del cardinale Angelo Sodano, per imporgli la berretta cardinalizia in ospedale.\nMor\u00ec poco dopo, il 17 aprile 1998.\nGenealogia episcopale.\nLa genealogia episcopale \u00e8:"}
{"id": "538132", "revid": "121958799", "url": "https://it.wikipedia.org/wiki?curid=538132", "title": "Classifica scalatori (Tour de France)", "text": "La classifica scalatori del Tour de France, in lingua originale \"Classement g\u00e9n\u00e9ral du meilleur grimpeur\" (it. \"Classifica generale del miglior scalatore\"), \u00e8 una delle classifiche accessorie della corsa a tappe francese, istituita nel 1975. Consiste in una graduatoria determinata dai punti che vengono assegnati ai ciclisti che transitano per primi ai traguardo dei Gran Premi della Montagna. Il leader della classifica indossa la \"maglia a pois\" (fr. \"Maillot \u00e0 pois\").\nStoria.\nLe montagne al Tour de France.\nIl primo Tour de France prevedeva l'ascesa di una montagna \u2013 il Ballon d'Alsace nei Vosgi - ma pochi altri colli. Il primo fu il Col des Echarmeaux, nella tappa iniziale da Parigi a Lione, su quella che ora \u00e8 la vecchia strada che unisce Autun a Lione. La tappa da Lione a Marsiglia includeva il \"Col de la R\u00e9publique\", conosciuto anche come \"Col du Grand Bois\", alla periferia di Saint-\u00c9tienne. Vere montagne non furono introdotte fino al 1910, quando vennero scalati i Pirenei. In quell'anno il Tour pass\u00f2 per la prima volta sul Colle d'Aubisque e sul vicino Tourmalet. Desgrange ancora una volta non segu\u00ec la tappa. Entrambe le ascese erano delle mulattiere, scalate con biciclette pesanti e senza rapporti guidate da uomini con pneumatici di ricambio sulle spalle e cibo, abbigliamento ed attrezzi in borse appese alle manopole. \nNel 1911 Desgrange inser\u00ec anche le Alpi nel percorso del Tour de France. Nella storia la cima pi\u00f9 alta raggiunta dalla corsa \u00e8 il Colle dell'Iseran, in Savoia, scalato nel 1938, con vetta a 2751\u00a0m. Il pi\u00f9 alto arrivo in quota \u00e8 stato a Galibier - Serre Chevalier nel 2011, a 2645\u00a0m con vittoria del lussemburghese Andy Schleck; tuttavia si pu\u00f2 considerare come arrivo di tappa pi\u00f9 alto della \"Grande Boucle\", il gi\u00e0 citato Iseran, in quanto nel 2019, causa condizioni climatiche avverse, la tappa con arrivo a Tignes venne neutralizzata e i tempi vennero presi al passaggio sull'Iseran: il primo a transitare fu Egan Bernal, che in quell'occasione si vest\u00ec di giallo, ma che non venne riconosciuto come vincitore di tappa. Altre montagne \"storiche\" del Tour sono l'Alpe d'Huez, il Col de la Madeleine ed il Mont Ventoux.\nLa nascita della classifica.\nLa classifica della montagna fu calcolata per la prima volta nel 1933. Il vincitore, Vicente Trueba, pass\u00f2 sulla maggior parte dei Gran Premi della Montagna per primo. Tuttavia, essendo un cattivo discesista non ottenne mai alcun vantaggio dalle sue scalate. Il direttore del Tour de France, Henri Desgrange, decise dunque che il corridore che per primo fosse passato sulle vette, dovesse essere premiato. A partire dal 1934, lo scarto tra il primo e il secondo su un GPM era attribuito come bonus di tempo al primo. Questo bonus spar\u00ec pi\u00f9 tardi, ma la classifica della montagna rimase. Nonostante fosse riconosciuta a partire dal 1933, il miglior \"grimpeur\" non ricevette una maglia distintiva fino al 1975. I suoi colori, bianco a pois rossi, derivano dallo sponsor di quell'epoca, Chocolat Poulain. In seguito, i supermercati Champion sono diventati lo sponsor della maglia, senza per\u00f2 che il colore cambiasse. Dall'edizione 2009, la maglia a pois \u00e8 sponsorizzata dagli ipermercati e supermercati Carrefour e Carrefour Market.\nIl francese Richard Virenque ha vinto questa speciale classifica sette volte, seguito dallo spagnolo Federico Bahamontes e dal belga Lucien Van Impe con sei successi a testa. Tra le nazioni Spagna e Francia comandano con quindici successi. Solo nove volte il vincitore della classifica finale della maglia a pois si \u00e8 aggiudicato anche la classifica generale (maglia gialla): l'ultimo a riuscirvi \u00e8 stato Chris Froome nel 2015; prima di lui erano riusciti nell'impresa Gino Bartali (1938 e 1948), Sylv\u00e8re Maes (1939), Fausto Coppi (1949 e 1952), il gi\u00e0 citato Federico Bahamontes (1959) e Eddy Merckx (1969 e 1970).\nAttribuzione dei punti.\nAi primi corridori che passano sulla vetta dei traguardi per gli scalatori vengono assegnati dei punti in base all'ordine di transito. Le vette sono suddivise in cinque categorie basate sulla difficolt\u00e0 e corrispondenti ciascuna a una scala di punti. Le meno difficili sono quelle di quarta categoria, le pi\u00f9 dure le Hors Cat\u00e9gorie (\"fuori categoria\"). La difficolt\u00e0 di un'ascesa \u00e8 stabilita dalla sua ripidezza, lunghezza e posizione nella corsa.\nFino al 2010 al passaggio su un traguardo di quarta categoria, i punti venivano assegnati ai primi tre corridori, mentre su una \"Hors Cat\u00e9gorie\", venivano assegnati ai primi dieci. I punti assegnati erano doppi se l'ascesa verso un traguardo di seconda, prima o Hors Cat\u00e9gorie costituiva l'ultima salita della tappa.\nI punti erano attribuiti secondo il modello seguente:\n \nDal 2011 al passaggio su un traguardo di quarta categoria viene assegnato un punto al solo corridore che transita per primo, su uno di prima categoria vengono assegnati punti ai primi sei mentre su una salita \"Hors Cat\u00e9gorie\" vengono premiati i primi dieci. I punti assegnati sono doppi se l'ascensione di un traguardo Hors Cat\u00e9gorie \u00e8 l'ultima salita della tappa.\nI punti sono attribuiti secondo il modello seguente:"}
{"id": "538133", "revid": "963244", "url": "https://it.wikipedia.org/wiki?curid=538133", "title": "Jean-Pierre Boyer (cardinale)", "text": "Biografia.\nNacque a Paray-le-Monial il 27 luglio 1829.\nPapa Leone XIII lo elev\u00f2 al rango di cardinale nel concistoro del 29 novembre 1895.\nMor\u00ec il 16 dicembre 1896 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538135", "revid": "838137", "url": "https://it.wikipedia.org/wiki?curid=538135", "title": "Francesco Bracci", "text": "Biografia.\nNacque a Vignanello nei pressi di Viterbo il 5 novembre 1879. Dopo gli studi nel seminario diocesano di Civita Castellana fu ordinato sacerdote nel 1903. Dal 1906 al 1914 fu professore e rettore a Civita, prima di passare a Roma come avvocato del Tribunale della Rota Romana, incarico che tenne, con l'interruzione dovuta alla prima guerra mondiale, in cui fu cappellano militare, fino al 1935.\nNel 1929 era stato membro di una commissione di cinque ecclesiastici incaricati di controllare la retta applicazione del concordato tra lo stato italiano e la Santa Sede. Dal 1935 al 1958, anno in cui vest\u00ec la porpora cardinalizia, fu segretario della Congregazione per la Disciplina dei Sacramenti.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958. Bracci fu il pi\u00f9 vecchio cardinale fra i 23 creati in quel concistoro, il primo di papa Giovanni. Ebbe la diaconia di San Cesareo in Palatio. Nel 1962 il papa gli assegn\u00f2 la sede titolare arcivescovile di Idassa.\nEra noto nell'ambiente della Curia per la sua ottima conoscenza della lingua latina, oltre che per l'esperienza di giurista. Mor\u00ec il 24 marzo 1967 all'et\u00e0 di 87 anni; \u00e8 sepolto nella chiesa collegiata di Vignanello.\nGenealogia episcopale.\nLa genealogia episcopale \u00e8:\nCollegamenti esterni.\n "}
{"id": "538137", "revid": "287204", "url": "https://it.wikipedia.org/wiki?curid=538137", "title": "Trattato di ateologia", "text": "Trattato di ateologia (titolo originale francese \"Trait\u00e9 d'ath\u00e9ologie\" ) \u00e8 un saggio pubblicato nel 2005 dal filosofo francese Michel Onfray.\nL'opera ha suscitato un enorme interesse - e forti polemiche - non solo tra gli intellettuali ma, grazie allo stile adottato, tra un pi\u00f9 ampio pubblico.\nLe tesi del \"Trattato\".\nOggetto della critica del \"Trattato\" non sono \"i credenti\" (\u00abnon li trovo n\u00e9 ridicoli n\u00e9 penosi, ma temo che preferiscano rassicuranti finzioni infantili alle crudeli certezze degli adulti\u00bb) quanto piuttosto le persone e le istituzioni che rappresentano e diffondono la religione (\u00abChi potrebbe disprezzare le vittime? Ma come non combattere i carnefici?\u00bb). Il suo obiettivo fondamentale consiste nello \"smontare\" le basi etiche e filosofiche della teologia per ricostruire una visione del mondo e della vita ed una morale che poggino solo sulla ragione e si emancipino da ogni condizionamemto fideistico.\nSotto questo profilo Onfray individua tra i precursori di una moderna ateologia Jean Meslier con il suo \"Testamento\" (1729), Paul Henri Thiry d'Holbach con \"La contagion sacr\u00e9e\" (1768), Ludwig Feuerbach con \"L'essenza del cristianesimo\" (1841).\nLa negazione di Dio non \u00e8 uno scopo ma un mezzo per arrivare ad un'etica post-cristiana. Infatti, ad avviso di Onfray, esiste un'episteme ebraico-cristiana che ha permeato di s\u00e9 in profondit\u00e0 anche la cultura e la societ\u00e0 apparentemente laiche. Cos\u00ec \u00e8 - ad esempio - per l'idea che la materia, la realt\u00e0 e il mondo non esauriscano la totalit\u00e0, che il corpo rappresenti la parte pi\u00f9 \"bassa\", impura ed ignobile dell'uomo, ecc. Egli capovolge l'immagine di un ateo immorale, privo di legge etica, e rovescia l'idea che \"se Dio non esiste, allora tutto \u00e8 permesso\" sostenendo viceversa che proprio \"poich\u00e9 Dio esiste, allora tutto \u00e8 permesso\". Ed infatti l'esistenza di Dio \u00e8 stata la premessa teorica perch\u00e9 nella storia si compissero \"in suo nome ben pi\u00f9 battaglie, massacri, conflitti e guerre che pace, serenit\u00e0, amore del prossimo, perdono dei peccati o tolleranza\".\nInoltre la religione detesta l'intelligenza: nei tre monoteismi (ebraismo e Cristianesimo nella Genesi e islamismo nel Corano) si ritrova la storia di Adamo ed Eva nel paradiso e dell'albero della conoscenza. Da questa vicenda Onfray desume i riflessi che ne sarebbero derivati sulla civilt\u00e0; dall'odio per la donna e per la carne alla colpevolezza coniugata col desiderio di ravvedimento alla passione per il dolore fino, appunto, al predominio dell'obbedienza sull'intelligenza. Ma (anche) nella storia di Adamo ed Eva si ritrova la pulsione di morte che \u00e8 alla base della religione. Infatti \u00able tre religioni monoteistiche esortano a rinunciare a vivere qui e ora col pretesto che un giorno bisogner\u00e0 rassegnarvisi: magnificano un aldil\u00e0 (fittizio) per impedire il pieno godimento dell'aldiqu\u00e0 (reale)\u00bb. Ed ecco allora la \"litania delle proibizioni\" e \"l'ossessione della purezza\"; ma \u00ab\u00e8 un pessimo calcolo rinunciare a vivere per non dover morire, perch\u00e9 cos\u00ec alla morte si paga due volte un tributo che \u00e8 sufficiente pagare una volta sola\u00bb.\nPer Onfray, infine, una volta smontata la religione, occorre \"lavorare a un nuovo progetto etico per creare in Occidente le condizioni di una vera morale post-cristiana in cui il corpo cessi di essere una punizione, la terra una valle di lacrime, la vita una catastrofe, il piacere un peccato, le donne una maledizione, l'intelligenza una presunzione, la volont\u00e0 una dannazione\". E, sotto il profilo politico, l\"altro\" non sarebbe pi\u00f9 visto \"come un nemico, un avversario, una differenza da sopprimere, costringere e sottomettere, ma come l'occasione di un'intersoggettivit\u00e0 da costruire qui ed ora\".\nIl dibattito suscitato.\nLe polemiche francesi sul \"Trait\u00e9 d'ath\u00e9ologie\".\nIl successo del \"Trait\u00e9 d'ath\u00e9ologie\" (\"Trattato d'ateologia\"), le cui vendite hanno superato le 200.000 copie, mostra chiaramente una rinascita d'interesse in Francia nel 2005 per le tematiche religiose.\nTuttavia, il \"Trait\u00e9\" ha attirato una serie di critiche, la pi\u00f9 dura delle quali \u00e8 quella di aver completamente frainteso e di non conoscere il significato della \"la\u00efcit\u00e9\" francese (tra gli altri Le Monde, 2 dicembre 2005) di cui l'autore intende farsi portavoce.\nComunque sia, di fatto Onfray non intende per nulla la laicit\u00e0 come un principio giuridico di neutralit\u00e0 dello Stato, ma come una concezione filosofica del mondo di cui lo Stato dovrebbe farsi carico.\nL'opera ha anche scatenato una polemica nei circoli intellettuali, alimentata dalla pubblicazione di molteplici articoli sull'argomento e di due libri (\"L'anti-trait\u00e9 d'ath\u00e9ologie, Le syst\u00e8me Onfray mis \u00e0 nu\" di Matthieu Baumier, e \"Dieu avec esprit: R\u00e9ponse \u00e0 Michel Onfray\" di Ir\u00e8ne Fernandez) dove i loro autori confutano ci\u00f2 che ritengono gli errori storici e le confusioni del \"Trait\u00e9\".\nIl dibattito sviluppato in Italia.\nSul \"Trait\u00e9 d'ath\u00e9ologie\", come \u00e8 gi\u00e0 avvenuto oltralpe, si \u00e8 catalizzata l'attenzione anche della stampa italiana: una ricerca nel sito dell'editore romano \"Fazi\" restituisce un elenco di oltre cinquanta articoli comparsi su quotidiani e periodici italiani. Molti di questi articoli rivelano subito uno scarso interesse perch\u00e9 scritti con intento sensazionalistico, confezionati per un pubblico pi\u00f9 interessato alla notizia scandalosa e iperbolica. Si analizzano quindi solo quelli che rispondono a caratteristiche di maggiore seriet\u00e0.\nGianluca Miligi.\nL'intera prima parte di \"Note su Ateologia e Ateismo\" di Gianluca Miligi \u00e8 dedicata all'analisi del \"Trattato di ateologia\".\nMiligi inizia subito con l'assegnare a Onfray un posto preciso nell'ambito delle posizioni filosofiche e ideologiche sull'ateismo che hanno attraversato la storia.\nPrende poi in esame la differenza tra \"ateismo\", termine risalente al 1532, e \"ateologia\", un concetto proposto da Georges Bataille: mentre il primo, gi\u00e0 in quella A privativa, esprime una \u00abnegazione, una mancanza, un buco..\u00bb, il secondo indica le idee di chi \u00e8 \u00abrealmente libero, fino al punto di negare l'esistenza divina\u00bb.\nMiligi prosegue chiarendo l'obiettivo ultimo di Onfray: \u00abSvelare la storia della religione, dei tre monoteismi, come raccolta di \"miti\", \"favole\", \"invenzioni\"\u00bb. In conclusione, la velata critica che traspare dalle parole di Miligi \u00e8 quella di colui che afferma il primato della speculazione intellettiva:\nGianni Vattimo.\nIn un articolo ospitato sulle pagine dell'Espresso, il filosofo Gianni Vattimo saluta la comparsa nelle librerie italiane del \"Trattato di ateologia\" come la risposta inevitabile alla risorgenza del sacro e del cattolicesimo conservatore.\nVattimo pone l'accento sulla cifra stilistica dell'opera di Onfray, paragonata a un \"libello\" di stampo illuminista; poi svela la metodologia \"contemporanea\" del pensatore d'oltralpe, che ricorre a strumenti multidisciplinari quali la psicoanalisi, l'archeologia, la mitologia e le scienze comparate per arrivare a conclusioni razionali.\nInfine, Vattimo individua Nietzsche come \u00abuno dei numi ispiratori\u00bb dell'opera di Onfray, ma afferma che quest'ultimo sembra non tenere in debito conto alcuni concetti del filosofo tedesco.\nArmando Torno.\nPer Armando Torno, editorialista del Corriere della Sera, il \"Trattato di ateologia\" \u00e8 solo il sintomo di un malessere, un tentativo di ricreare un'et\u00e0 aurea dell'ateismo quale fu il XVIII secolo. Questa \u00e8 l'unica menzione al testo di \"Onfray\", solo un incipit da cui l'autore parte per recensire \"Philosophes sans Dieu\" (Filosofi senza Dio), un volume che raccoglie testi atei clandestini del Settecento.\nAvvenire.\nAvvenire, quotidiano cattolico e voce della CEI, nell'intento di confutare le tesi di Onfray invia a Parigi Daniele Zappal\u00e0.\nL'articolo riporta ampie citazioni estrapolate da due libri, nati nel \"milieu\" intellettuale cattolico come risposta al \"Trattato di ateologia\", veri e propri \"instant book\" di cui si riferisce gi\u00e0 nella precedente sezione \"Le polemiche in Francia\".\nDaniele Zappal\u00e0 aggiunge poco a queste citazioni. Nell'esprimere un giudizio, egli afferma che il libro di Onfray \u00e8 \u00abimbevuto dalla prima all'ultima pagina di un anticristianesimo e di un pi\u00f9 generale disprezzo verso il fatto religioso, dai tratti spesso surreali e macchiettistici\u00bb.\nGiulio Gargia.\nGiulio Gargia, inviato dal settimanale \"Left\", si reca a Napoli dove incontra Michel Onfray in occasione della rassegna \"L'Arte della felicit\u00e0\".\nInizia tracciando un ritratto del filosofo francese, dove non manca di sottolineare il successo editoriale del \"Trattato di ateologia\", libro che nella sola Francia ha venduto oltre 200.000 copie. Gargia ritiene che tale successo abbia creato malumori nei cattolici conservatori.\nLa parola viene poi ceduta a \"Onfray\", in quella che non si pu\u00f2 definire un'intervista quanto piuttosto una serie di citazioni ad uso e beneficio dei lettori di \"Left\", una concisa summa del suo pensiero.\nTra i vari argomenti toccati, un passaggio chiarisce bene la premessa da cui parte Onfray: \u00abLe religioni hanno diffuso per secoli l'odio per la ragione, per la donna, per l'intelligenza, per il piacere, la sessualit\u00e0. Insomma, l'odio per la vita stessa... perci\u00f2 l'ateismo non \u00e8 una terapia ma una salute mentale recuperata\u00bb.\nIn un'altra parte dell'articolo, Gargia riporta le voci degli intellettuali cattolici che confutano le tesi di Onfray ed esprime con pacatezza la sua opinione: \u00abIl Trattato di ateologia presta il fianco alle critiche perch\u00e9 privilegia la parte \"decostruente\" del suo messaggio, senza riuscire in fondo a formulare una salda teoria sulla libert\u00e0 dalle religioni\u00bb."}
{"id": "538138", "revid": "713168", "url": "https://it.wikipedia.org/wiki?curid=538138", "title": "Francesco Maria Brancaccio", "text": "Biografia.\nNacque a Canneto, presso Bari, il 15 aprile 1592, appartenente alla nobile famiglia napoletana dei Brancaccio, figlio del Barone Muzio II Brancaccio, governatore di Bari, e di Zenobia di Costanza.\nPapa Urbano VIII lo elev\u00f2 al rango di cardinale nel concistoro del 28 novembre 1633.\nMor\u00ec il 9 gennaio 1675 all'et\u00e0 di 82 anni. Il Brancaccio dispose, nelle sue volont\u00e0 testamentarie datate 3 gennaio 1675, che la propria biblioteca, comprendente circa 20000 volumi, venisse destinata all'istituzione di una biblioteca pubblica a Napoli. Tale lascito avrebbe costituito il nucleo della futura Biblioteca Brancacciana, che sarebbe stata inaugurata nel 1690.\nNel 1642 gli fu dedicata la raccolta di musiche didattiche \"Solfeggiamenti et ricercari a due voci\" (Lodovico Grignani, Roma 1642) di Giovanni Gentile. Nel frontespizio della medesima raccolta \u00e8 citato come \u00abCARD. FRANCESCO MARIA / BRANCACCIO. / VESCOVO DI VITERBO\u00bb. In appendice, si trova il canone a due voci \u00abCavato dalle lettere vocali del nome, e cognome / DELL'EMINENTISSIMO E REVERENDISSIMO / CARDINALE BRANCACCIO\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538140", "revid": "838137", "url": "https://it.wikipedia.org/wiki?curid=538140", "title": "Cesare Brancadoro", "text": "Biografia.\nNato a Fermo il 28 agosto 1755 era figlio del conte Giuseppe Brancadoro.\nSegu\u00ec la carriera ecclesiastica e fu arciprete a Fermo. Passato a Roma divenne prefetto della biblioteca del papa Pio VI. Nel 1789 fu nominato arcivescovo titolare di Nisibi; ricevette la consacrazione episcopale il 25 luglio 1790 per l'imposizione delle mani dell'arcivescovo Andrea Antonio Silverio Minucci. Nel 1792 fu nominato nunzio apostolico in Belgio, nel 1795 vicario della basilica vaticana del cardinale duca di York, Enrico Benedetto Stuart, e nel 1797 segretario della Congregazione de Propaganda Fide.\nL'11 agosto del 1800 fu nominato vescovo di Orvieto (dove ebbe come vicario generale l'erudito Giuseppe Colucci) e nel 1803 arcivescovo di Fermo.\nNel concistoro del 23 febbraio 1801 fu elevato a cardinale protopresbitero dal papa Pio VII, con il titolo cardinalizio di San Girolamo dei Croati. Dal 1820 ebbe il titolo di Sant'Agostino. Partecip\u00f2 al conclave del 1823 che elesse papa Leone XII.\nFece edificare nell'arcidiocesi di Fermo la chiesa dell'Annunziata a Porto Sant'Elpidio (1823) ed eresse la propria residenza con un palazzo a Sant'Elpidio a Mare, dove gli \u00e8 stata intitolata una piazza.\nAll'interno della curia pontificia fu parte del \"partito degli intransigenti\" che si proponevano di difendere il primato papale. Nel 1798 con l'avvento della Repubblica romana, nella sua qualit\u00e0 di segretario della congregazione de Propaganda Fide, aveva tentato di ripristinarne le attivit\u00e0 da Fermo e da Parma, creando un conflitto di attribuzioni con Stefano Borgia, nominato dal papa pro-prefetto nel 1799.\nMor\u00ec nell'arcidiocesi di Fermo il 12 settembre 1837 all'et\u00e0 di 82 anni.\nOpere.\nIl futuro cardinale pratic\u00f2 attivit\u00e0 letterarie prima degli impegni nella curia romana e in particolare tradusse l'opera devozionale \"Meditations among tombs\", di James Hervey (1714-1758), pubblicata una prima volta nel 1746. In seguito diede alle stampe numerosi opuscoli, discorsi e traduzioni legati alla propaganda delle proprie idee su temi di politica religiosa.\nLe sue opere furono raccolte in un'edizione in pi\u00f9 volumi (\"Opere dell'e.mo e r.mo sig.card. Cesare Brancadoro arcivescovo e principe di Fermo\") della stamperia Pallade negli anni 1806-1807: i primi due comprendono la traduzione di Hervey con alcune aggiunte scritte dallo stesso porporato (\"Le mie meditazioni su le tombe\", I-II) e l'ottavo in una traduzione dal latino del \"Libro unico di L. Celio Lattanzio Firmiano sopra le morti de' persecutori della Chiesa scritto a Donato illustre confessor di que' tempi\". I volumi comprendono inoltre scritti vari, discorsi e alcune lettere (\"Parenesi recitate in occasione di varj sposalisj e alcune lettere scritte a diversi\", \"Discorsi recitati per la vestizione e professione di varie religiose\" e \"Opuscoli varj\").\nAltre opere pubblicate singolarmente sono:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538142", "revid": "228587", "url": "https://it.wikipedia.org/wiki?curid=538142", "title": "Artista", "text": "Con artista si indica generalmente una persona la cui attivit\u00e0 si esprime nel campo dell'arte. Nel senso pi\u00f9 ampio l'artista \u00e8 una persona che esprime la sua personalit\u00e0 attraverso un mezzo che pu\u00f2 essere un'arte figurativa o performativa. La parola viene usata anche come sinonimo di \"creativo\".\nIn un senso pi\u00f9 stretto si definisce artista un creatore di opere dotate di valore estetico nei campi della cosiddetta \"cultura alta\", come la pittura, la musica, l'architettura, il disegno, la moda, la scrittura, la scultura, la danza, la regia (cinematografica, teatrale e televisiva), la fotografia, la recitazione.\nUn altro utilizzo del termine Artista, \u00e9 addotato dalle compagnie Balletto e altre, per indicare un ballerino appena arrivato nella compagnia (con delle eccezioni) o non di grande talento, successivamente il grado pu\u00f2 cambiare in Prima Artista.\nStoria del termine.\n\u00c8 da secoli fonte di discussione quali campi possano essere considerati \"arte\" e chi possa fregiarsi del titolo di artista e chi no.\nNella Grecia antica esisteva la parola \"techn\u011b\" che spesso viene tradotta come \"arte\"; la \"techn\u011b\" presupponeva la maestria in un processo di produzione qualsiasi. Da ci\u00f2 deriv\u00f2 il latino \"technicus\", che oggi \u00e8 la radice di parole quali tecnica, tecnologia, ecc. Le nove Muse erano le divinit\u00e0 degli artisti nei nove campi dell'eccellenza dell'attivit\u00e0 umana: \nLa parola arte invece deriva dal latino \"ars\", che letteralmente significava \"metodo pratico\" o \"tecnica\", unito a una connotazione legata alla bellezza degli oggetti prodotti. Nel medioevo esisteva gi\u00e0 la parola \"artista\", anche se il suo significato si avvicinava pi\u00f9 a quello che oggi definiamo \"artefice\", mentre era sconosciuta la parola \"artigiano\": l'artista era colui che nel suo mestiere sapeva fare qualcosa meglio degli altri. Quindi era l'eccellenza tecnica, non il campo di attivit\u00e0, ad essere sottolineata. Guardando a registri e atti dell'epoca si pu\u00f2 notare come i manufatti tessili, per esempio, fossero molto pi\u00f9 costosi e ricercati dei dipinti e delle sculture.\nIn generale, l\"'ars\" era propriamente \"arte liberale\", sciolta per definizione da ogni lavoro manuale, mentre \"artifex\" corrispondeva al nostro \"artigiano\". Quindi, nel Medioevo, la distinzione tra artista e artigiano era decisamente meno immediata che per l'epoca contemporanea. Addirittura, con il termine \"autor\" si intendeva, nella documentazione ufficiale dei cantieri delle chiese medioevali, il committente piuttosto che l'architetto-progettista.\nFu con i trattati di Leon Battista Alberti che verso la met\u00e0 del Quattrocento si ebbe una prima elevazione delle cosiddette \"arti maggiori\" (\"De re aedificatoria\", \"De statua\", \"De pictura\"), sottolineando l'importanza dell'aspetto intellettuale dell'artefice rispetto alla manualit\u00e0 (nonostante queste tre arti non fossero le uniche a comportare la progettazione).\nMichelangelo Buonarroti viene generalmente indicato come il primo artista che si stacc\u00f2 dalla committenza, riconoscendo la massima indipendenza al suo processo artistico.\nCon la nascita delle accademie (seconda met\u00e0 del XVI secolo) la frattura tra arti cosiddette \"maggiori\" e \"minori\" fu netta: da una parte il sapere accademico, teorico e razionalizzato, dall'altra il mestiere di bottega, pratico e miscellaneo.\nOggi i concetti di \"arte\" e \"artista\" vengono generalmente applicati a seconda della cultura di riferimento, e valutando le componenti estetiche e di originalit\u00e0.\n\"Artista-non-artista\".\nIn particolare nell'architettura, chi preferisce non vengano aggiunti elementi \"esterni\" all'opera stessa, gi\u00e0 espressione realizzata in modo completo, generalmente difficile da compiere."}
{"id": "538143", "revid": "322321", "url": "https://it.wikipedia.org/wiki?curid=538143", "title": "Stefano Brancaccio", "text": "Biografia.\nNacque a Napoli nel 1618, nella nobile famiglia Brancaccio. Il padre Carlo ottenne il titolo di duca di Pontelandolfo nel 1644. La madre Marianna era di origine spagnola. \nDal lato paterno Stefano era il nipote del cardinale Francesco Maria Brancaccio. \nPapa Innocenzo XI lo elev\u00f2 al rango di cardinale nel concistoro del 1\u00ba settembre 1681.\nMor\u00ec l'8 settembre 1682 all'et\u00e0 di 64 anni. Assieme allo zio Francesco Maria, Stefano \u00e8 ritenuto il fondatore della Biblioteca Brancacciana di Napoli. Stefano nomin\u00f2 quali esecutori delle proprie volont\u00e0 testamentarie i suoi fratelli Emanuele (1624-1688), vescovo di Ariano dal 1667 al 1688 e Giovanni Battista (1626-?), militare e commendatore dell'Ordine di Malta, i quali curarono la sistemazione della biblioteca nel palazzo attiguo alla chiesa di Sant'Angelo a Nilo. La biblioteca venne inaugurata nel 1690 e aperta al pubblico nel 1691.\nGenealogia episcopale.\nLa genealogia episcopale \u00e8:"}
{"id": "538145", "revid": "287204", "url": "https://it.wikipedia.org/wiki?curid=538145", "title": "Avelar Brand\u00e3o Vilela", "text": "Biografia.\nNacque a Vi\u00e7osa, in Brasile, il 13 giugno 1912 e fu ordinato sacerdote il 27 ottobre 1935.\nFu vescovo di Petrolina dal 1946 al 1955 e arcivescovo di Teresina dal 1955 al 1971.\nFu promosso arcivescovo di San Salvador di Bahia dal 1971 al 1986.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec il 19 dicembre 1986 all'et\u00e0 di 74 anni e venne sepolto nella cattedrale della Trasfigurazione del Signore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538147", "revid": "116063052", "url": "https://it.wikipedia.org/wiki?curid=538147", "title": "Francis John Brennan", "text": "Biografia.\nNacque il 7 maggio 1894 a Shenandoah.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMor\u00ec il 2 luglio 1968 all'et\u00e0 di 74 anni.\nGenealogia episcopale.\nLa genealogia episcopale \u00e8:"}
{"id": "538149", "revid": "533647", "url": "https://it.wikipedia.org/wiki?curid=538149", "title": "Guillaume Bri\u00e7onnet", "text": "Signore di Plessis-Rideau, fu soprannominato \"il cardinale di Saint-Malo\", \"il cardinale di Reims\", \"il cardinale di Narbonne\", a seconda della sede episcopale che occupava.\nEra figlio di Jean Bri\u00e7onnet, mercante che fece fortuna grazie al re Luigi XI.\nAveva cinque fratelli fra i quali Roberto, che divenne arcivescovo di Reims e cancelliere di Francia, Giovanni, divenuto generale delle finanze nel Delfinato, Nicola, che fu controllore in Bretagna. Uno dei suoi zii fu il finanziere Jacques de Beaune, barone di Semblan\u00e7ay.\nBiografia.\nPresto finanziere, divenne ufficiale della Corona di Francia ed occup\u00f2 la funzione di generale delle finanze della Linguadoca sotto Luigi XI, poi sovrintendente sotto Carlo VIII, del quale divenne consigliere.\nAlla morte della moglie (1487) prese gli ordini. Fu nominato consigliere di Anna di Beaujeu, reggente di Francia nel 1488 . Nel 1493 fu nominato vescovo di Saint-Malo, carica che tenne fino alla morte, ed abate commendatario delle abbazie di Saint-Aubin, di Saint-Nicolas nella diocesi di Angers e di quella di Grandmont dal 1496 al 1507.\nRaccomandato da Luigi XI al suo successore, fu nominato segretario al Tesoro. Ministro di Stato di Carlo VIII, fu dietro suo consiglio che questi intraprese la Guerra d'Italia del 1494-1498 nel corso della quale ricevette da papa Alessandro VI la porpora cardinalizia, con il titolo di Santa Pudenziana. Nello stesso anno divenne amministratore apostolico di N\u00eemes, dopo di che, nel 1497, succedette al fratello Robert nella sede arcivescovile di Reims, e nella veste di arcivescovo di quella citt\u00e0, in ottemperanza alla tradizione, incoron\u00f2 nel 1498 Luigi XII re di Francia.\nNel contempo gli era stata assegnata l'amministrazione della diocesi di Tolone, che tenne fino al 1501, lasciandola poi al figlio Denis. Nel 1504 divenne abate commendatario dell'Abbazia di Saint-Germain-des-Pr\u00e9s, carica che tenne fino al 1507, allorch\u00e9 la lasci\u00f2 al figlio Guglielmo.\nNel 1507 lasci\u00f2 la carica di arcivescovo di Reims e divenne arcivescovo di Narbona e nello stesso anno divenne cardinale vescovo di Albano, carica che lasci\u00f2 dopo un anno optando per la sede suburbicaria di Frascati e poi ancora per quella di Palestrina\nIntanto nel 1507 era stato nominato luogotenente generale del re per la Linguadoca.\nNel 1511 la sua partecipazione al Concilio di Pisa, indetto dal cardinale dissidente Bernardino L\u00f3pez de Carvajal y Sande gli valse la deposizione da cardinal vescovo e la scomunica da parte di papa Giulio II. Con l'ascesa al soglio pontificio di papa Leone X, ricevette nel 1514 il perdono papale ed il reintegro nel titolo di cardinale vescovo ma mor\u00ec poco dopo.\nMecenate, gli furono dedicate numerose opere letterarie in forma di panegirico tanto da venir soprannominato \"Oraculum regis\" e \"Regni columna\".\nMatrimonio e discendenza.\nDal matrimonio con Raoulette de Bearne, morta nel 1487 prima che egli prendesse i voti, nacquero cinque figli:\nBibliografia.\nin lingua francese:"}
{"id": "538151", "revid": "838137", "url": "https://it.wikipedia.org/wiki?curid=538151", "title": "Giacomo Luigi Brignole", "text": "Biografia.\nGiacomo Luigi Brignole nacque a Genova l'8 maggio 1797, sotto il regno del doge Giacomo Maria Brignole, suo zio, e poco prima che la Repubblica di Genova venne invasa e conquistata da Napoleone.\nFu vicelegato della Legazione apostolica di Forl\u00ec, quando pro-legato era Giovanni Antonio Benvenuti (1826-1828), nunzio apostolico presso il Granducato di Toscana fino al 1833, governatore di Roma, vice-camerlengo, direttore della polizia pontificia dal 1842 al 1845, prefetto per la Congregazione dell'Indice dal 1849 al 1853 e infine camerlengo dal 1851 al 1852. Fu parimenti titolare della chiesa di San Giovanni a Porta Latina dal 1834 al 1847.\nPapa Gregorio XVI lo elev\u00f2 al rango di cardinale nel concistoro del 20 gennaio 1834 e fino alla nomina del cardinale Costantino Patrizi Naro \u00e8 stato il porporato italiano pi\u00f9 giovane..\nPoliticamente, egli era favorevole alla riunificazione dell'Italia sotto il governo del papa e fu uno dei cardinali pi\u00f9 influenti dell'intera Curia romana, tant'\u00e8 che veniva dato come uno dei pi\u00f9 probabili successori di Pio IX. Mor\u00ec il 23 giugno 1853 all'et\u00e0 di 56 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538154", "revid": "838137", "url": "https://it.wikipedia.org/wiki?curid=538154", "title": "Godefroy Brossais-Saint-Marc", "text": "Era figlio di Godefroy Brossais-Saint-Marc e di Aimie Couarde.\nBiografia.\nNacque in una rispettabile famiglia borghese e comp\u00ec i suoi studi prima a Rennes e poi nel seminario di Saint-Sulpice a Parigi.\nI 2 aprile 1831 fu ordinato sacerdote.\nIl 12 luglio 1841 divenne vescovo di Rennes e il 3 gennaio 1859 divenne arcivescovo, essendo diventata arcidiocesi la diocesi da lui guidata.\nPapa Pio IX lo elev\u00f2 al rango di cardinale nel concistoro del 17 settembre 1875, con il titolo di Cardinale presbitero di Santa Maria della Vittoria.\nFu impossibilitato a partecipare al conclave del 1878 che elesse papa Leone XIII per motivi di salute.\nMor\u00ec il 26 febbraio 1878 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538155", "revid": "838137", "url": "https://it.wikipedia.org/wiki?curid=538155", "title": "Michael Browne", "text": "Biografia.\nNacque a Grangemockler (nella contea di Tipperary) il 6 maggio 1887, in una famiglia i cui membri si distinsero in diversi ambiti della cultura irlandese. In particolare, il pi\u00f9 celebre dei fratelli fu Patrick (P\u00e1draig de Br\u00fan), autore di numerose opere in gaelico d'Irlanda.\nLa nipote M\u00e1ire ne parla in pi\u00f9 punti del suo libro di memorie familiari, e in particolare ricorda che fu prostrato da un grave esaurimento nervoso quando il papa Pio XII, di cui era intimo collaboratore, in seguito ad un equivoco, interruppe ogni rapporto con lui. Impietosito dalla sua umana sofferenza, papa Giovanni XXIII lo elev\u00f2 poi al rango di cardinale nel concistoro del 19 marzo 1962.\nIl 14 settembre 1904 entr\u00f2 nell'Ordine dei frati predicatori. Dopo aver studiato al Rockwell College and\u00f2 a Roma ed entr\u00f2 nel convento domenicano di San Clemente. Si iscrisse poi all'Universit\u00e0 di Friburgo e venne ordinato sacerdote il 21 maggio 1910. Entr\u00f2 poi nel convento di Tallaght dove divenne maestro dei novizi fino al 1919 e nel frattempo divenne professore della Pontificia Universit\u00e0 San Tommaso d'Aquino a Roma di cui divenne il rettore dal 1932 al 1941, e dal 1951 al 1955 divenne Magister Sacri Palatii.\nL'11 aprile 1955 divenne maestro generale dell'Ordine dei predicatori, incarico che resse fino al 1962. Dopo essersi dimesso infatti venne nominato cardinale diacono con il titolo di San Paolo alla Regola il 19 marzo 1962 da papa Giovanni XXIII e il 19 aprile venne consacrato arcivescovo titolare di Idebesso dallo stesso Giovanni XXIII.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum.\nMor\u00ec a Roma il 31 marzo 1971 all'et\u00e0 di 83 anni. Fu sepolto nel convento di Tallaght.\nGenealogia episcopale.\nLa genealogia episcopale \u00e8:"}
{"id": "538157", "revid": "514736", "url": "https://it.wikipedia.org/wiki?curid=538157", "title": "Giovanni Brunelli", "text": "Biografia.\nNacque a Roma il 23 giugno 1795.\nPapa Pio IX lo elev\u00f2 al rango di cardinale nel concistoro del 7 marzo 1853.\nMor\u00ec il 21 febbraio 1861 all'et\u00e0 di 65 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538158", "revid": "322321", "url": "https://it.wikipedia.org/wiki?curid=538158", "title": "Jos\u00e9 Mar\u00eda Bueno y Monreal", "text": "Biografia.\nNacque a Saragozza l'11 settembre 1904.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum; fu vicepresidente della \"Commissione dei vescovi e del governo delle diocesi\".\nMor\u00ec il 20 agosto 1987 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538159", "revid": "1935652", "url": "https://it.wikipedia.org/wiki?curid=538159", "title": "Paolo Burali d'Arezzo", "text": "Diventato un chierico regolare teatino, prese il nome di religione di Paolo d'Arezzo, con cui a volte \u00e8 ricordato. \u00c8 venerato come beato dalla Chiesa cattolica.\nBiografia.\nNacque ad Itri nel 1511 con il nome di Scipione. Era il secondo figlio di Paolo Burali, originario di Arezzo, burocrate e diplomatico sotto Ferdinando II d'Aragona, Papa Clemente VII e Prospero Colonna, e Vittoria Olivares di Barcelona. Gi\u00e0 avvocato, nel 1557 abbracci\u00f2 la vita religiosa nell'ordine dei chierici regolari e da quel momento assunse il nome di religione di Paolo d'Arezzo in omaggio al padre.\nIl 23 luglio 1568 fu eletto vescovo di Piacenza.\nPapa Pio V lo elev\u00f2 al rango di cardinale nel concistoro del 17 maggio 1570.\nFu arcivescovo di Napoli dal 19 settembre 1576 fino alla morte; inviato presso il sovrano Filippo II di Spagna dal popolo napoletano, riusc\u00ec ad impedire che il vicer\u00e9 Pedro Af\u00e1n de Ribera instaurasse nel Regno di Napoli l'Inquisizione.\nMor\u00ec il 17 giugno 1578 all'et\u00e0 di 67 anni: fu beatificato da Clemente XIV nel 1772.\nLe sue spoglie sono conservate in una teca nella \"Cappella del beato Paolo Burali d'Arezzo\" (I del transetto) della Basilica di San Paolo Maggiore voluta nel 1773 per consacrare l'allora cardinale arcivescovo di Napoli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538161", "revid": "838137", "url": "https://it.wikipedia.org/wiki?curid=538161", "title": "Giovanni Battista Bussi de Pretis", "text": "Biografia.\nNacque a Urbino l'11 settembre 1721, figlio di Francesco Maria de Pretis, nobile, e di Lucrezia di Porto, originaria di Ravenna. Studi\u00f2 presso l'Universit\u00e0 di Urbino, dove consegu\u00ec un dottorato \"in utroque iure\", sia in legge canonica che civile.\nPapa Pio VI lo elev\u00f2 al rango di cardinale nel concistoro del 21 febbraio 1794.\nMor\u00ec il 27 giugno 1800 all'et\u00e0 di 78 anni. Fu sepolto nel Duomo di Jesi.\nGenealogia episcopale.\nLa genealogia episcopale \u00e8:"}
{"id": "538162", "revid": "838137", "url": "https://it.wikipedia.org/wiki?curid=538162", "title": "Giovanni Battista Bussi (1755-1844)", "text": "Biografia.\nNacque a Viterbo il 23 gennaio 1755.\nPapa Leone XII lo elev\u00f2 al rango di cardinale nel concistoro del 3 maggio 1824.\nMor\u00ec il 31 gennaio 1844 all'et\u00e0 di 89 anni.\nGenealogia episcopale.\nLa genealogia episcopale \u00e8:"}
{"id": "538163", "revid": "106908", "url": "https://it.wikipedia.org/wiki?curid=538163", "title": "Billot", "text": ""}
{"id": "538164", "revid": "2043251", "url": "https://it.wikipedia.org/wiki?curid=538164", "title": "Antonio Mar\u00eda Cascajares y Azara", "text": "Biografia.\nNacque a Calanda il 2 marzo 1834.\nPapa Leone XIII lo elev\u00f2 al rango di cardinale nel concistoro del 29 novembre 1895.\nMor\u00ec il 27 luglio 1901 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538165", "revid": "986213", "url": "https://it.wikipedia.org/wiki?curid=538165", "title": "Camillo Caccia Dominioni", "text": "Biografia.\nNacque a Milano il 7 febbraio 1877. Fu assistente ecclesiastico del Circolo San Pietro per pi\u00f9 di 20 anni, tra il 1913 e il 1935. Papa Pio XI lo elev\u00f2 al rango di cardinale nel concistoro del 16 dicembre 1935. Il 2 marzo 1939, in qualit\u00e0 di cardinale protodiacono di Santa Romana Chiesa, annunci\u00f2 al mondo dalla Loggia delle Benedizioni della Basilica di San Pietro l'elezione del cardinale Eugenio Pacelli, papa Pio XII, e lo incoron\u00f2 sommo pontefice il 12 marzo dello stesso anno. Mor\u00ec il 12 novembre 1946 all'et\u00e0 di 69 anni; ricevette sepoltura nella Basilica dei Santi Ambrogio e Carlo al Corso."}
{"id": "538166", "revid": "986213", "url": "https://it.wikipedia.org/wiki?curid=538166", "title": "Giovanni Caccia Piatti", "text": "Biografia.\nNacque a Novara l'8 marzo 1751.\nPapa Pio VII lo elev\u00f2 al rango di cardinale nel concistoro dell'8 marzo 1816.\nMor\u00ec il 15 settembre 1833 all'et\u00e0 di 82 anni."}
{"id": "538167", "revid": "986213", "url": "https://it.wikipedia.org/wiki?curid=538167", "title": "Castruccio Castracane degli Antelminelli", "text": "Biografia.\nOrigini familiari.\nGaetano Castruccio Castracane degli Antelminelli nacque il 21 settembre 1779 ad Urbino, omonima legazione apostolica (oggi provincia di Pesaro e Urbino) ed arcidiocesi (oggi arcidiocesi di Urbino-Urbania-Sant'Angelo in Vado), nello Stato Pontificio (oggi nella Repubblica Italiana); era figlio di Giuseppe Castracane degli Antelminelli, conte di Coreglia Antelminelli, e della marchesa Maria Gentilina Honorati. Ebbe almeno un fratello, Innocenzo (1780 \u2013 1848), che come lui intraprese la carriera ecclesiastica e fu prima vescovo di Cervia (1834 \u2013 1838) e poi di Cesena (1838 \u2013 1848).\nLa famiglia Antelminelli, originaria di Lucca in Toscana, doveva la propria fortuna al suo omonimo antenato, condottiero ghibellino e signore della citt\u00e0 nel XIV secolo; probabilmente, dal lato paterno era imparentato anche con il cardinale Giovanni Battista Castrucci (1585). Sua madre, invece, era sorella del cardinale Bernardino Honorati (1777), che era quindi suo zio e lo patrocin\u00f2 durante gli anni della formazione.\nFormazione e ministero sacerdotale.\nDopo aver ricevuto l'istruzione primaria, continu\u00f2 quella secondaria presso il Collegio dei nobili, con sede nel Palazzo del Collegio Raffaello della nativa Urbino, sotto la direzione dei padri scolopi. In seguito si trasfer\u00ec nella capitale dello Stato Pontificio, dove frequent\u00f2 prima il Collegio Romano e poi nel 1803 divenne alunno della prestigiosa Accademia dei nobili ecclesiastici, dove avveniva la formazione diplomatica dei rampolli ecclesiastici delle famiglie nobiliari; quell'anno vennero ammessi altri 15 allievi, tra cui i futuri vescovi Nicola Mattei Baldini, Carlo Zen e Rodolfo Brignole Sale. Complet\u00f2 gli studi dopo quattro anni, nel 1807.\nIn seguito ricevette l'ordinazione sacerdotale ed entr\u00f2 in servizio presso la Curia romana, ma non ci permangono altre notizie su questi suoi primi anni di ministero. Dopo la seconda restaurazione dello Stato Pontificio ed il ritorno stabile di papa Pio VII a Roma, nel 1816 entr\u00f2 a far parte della Congregazione della Fabbrica di San Pietro come giudice, divenendone in seguito segretario economo. Il 18 dicembre 1825 papa Leone XII lo nomin\u00f2, quarantaseienne, segretario della Congregazione per gli affari ecclesiastici straordinari; succedette a Giuseppe Antonio Sala, contestualmente nominato segretario della Congregazione dei riti. Tale organismo, nel quale oper\u00f2 per tre anni, era privo di un prefetto e si occupava dei rapporti diplomatici e dei concordati fra la Santa Sede e gli altri Stati.\nIl 15 dicembre 1828 il papa lo trasfer\u00ec, quarantanovenne, all'incarico di segretario della Congregazione di Propaganda Fide; succedette a Pietro Caprano, pubblicato cardinale nel concistoro dello stesso giorno. Il dicastero gestiva la promozione dell'attivit\u00e0 missionaria nei Paesi in via di cristianizzazione ed era uno dei pi\u00f9 importanti nella Curia romana; qui lavor\u00f2 cinque anni, divenendo stretto collaboratore prima del cardinale prefetto Mauro Cappellari, O.S.B.Cam., in seguito eletto papa con il nome di Gregorio XVI il 2 febbraio 1831, e poi del cardinale Carlo Maria Pedicini.\nCardinalato.\nMemore della sua abilit\u00e0, papa Gregorio XVI lo cre\u00f2 cardinale nel concistoro del 15 aprile 1833, all'et\u00e0 di cinquantatr\u00e9 anni; il 18 aprile gli vennero conferiti la berretta cardinalizia ed il titolo presbiterale di San Pietro in Vincoli, lasciato vacante tre giorni prima dal cardinale Joachim-Jean-Xavier d'Isoard, che aveva optato per quello della Santissima Trinit\u00e0 al Monte Pincio in quanto chiesa nazionale dei francesi a Roma. Prese possesso del suo titolo durante una cerimonia successiva.\nL'11 dicembre 1834 lo stesso papa lo nomin\u00f2, cinquantacinquenne, prefetto della Congregazione per le indulgenze e le sacre reliquie; succedette al cardinale Luigi Del Drago, contestualmente nominato presidente della Commissione dei sussidi. Il dicastero si occupava appunto dell'autenticazione delle reliquie durante i processi di ricognizione e dell'elargizione delle indulgenze, spesso in cambio di denaro. Il 7 ottobre 1837 gli venne conferito anche l'incarico di pro-segretario dei Memoriali, che il cardinale Giacomo Giustiniani aveva lasciato per meglio occuparsi degli altri suoi uffici; tali memoriali erano delle suppliche, sia in ambito spirituale che materiale, inviate dai fedeli e poi, una volta esaminate dal segretario, sottoposte al papa.\nIl 12 novembre 1839 il papa lo trasfer\u00ec, sessantenne, all'ufficio di Penitenziere Maggiore; succedette al cardinale Emmanuele De Gregorio, deceduto cinque giorni prima all'et\u00e0 di ottant'anni. Si trov\u00f2 cos\u00ec a capo di uno dei dicasteri pi\u00f9 antichi della Curia romana, in attivit\u00e0 gi\u00e0 dall'inizio del XIII secolo, che si occupava dell'assoluzione dei peccati e della concessione di dispense riservate alla Sede Apostolica; ricopr\u00ec l'incarico fino alla morte.\nMinistero episcopale.\nDurante il concistoro del 22 gennaio 1844, il pontefice gli consent\u00ec di optare per l'ordine dei cardinali vescovi con l'assegnazione della sede suburbicaria di Palestrina, lasciata vacante dal cardinale Vincenzo Macchi, trasferito contestualmente alla sede suburbicaria di Porto, Santa Rufina e Civitavecchia. Ricevette la consacrazione episcopale l'11 febbraio successivo, nella basilica di San Pietro in Vaticano, per imposizione delle mani dello stesso papa Gregorio XVI, avendo come co-consacranti i cardinali Costantino Patrizi Naro, vicario generale di Sua Santit\u00e0 per la diocesi di Roma, e Gabriele Ferretti, che nel frattempo gli era succeduto come prefetto della Congregazione per le indulgenze e le sacre reliquie. Prese possesso della sede suburbicaria durante una cerimonia successiva svoltasi nella cattedrale di Sant'Agapito martire a Palestrina.\nIl 19 gennaio 1846 divenne camerlengo del Collegio cardinalizio, incarico solitamente della durata di un anno consistente nell'amministrazione finanziaria del Sacro collegio e nella celebrazione dei funerali dei porporati deceduti, succedendo al cardinale Pietro Ostini. Il 1\u00ba giugno successivo recit\u00f2 le preghiere per i moribondi al capezzale di papa Gregorio XVI, che mor\u00ec quella stessa mattina, e prese poi parte al conclave successivo, che si concluse con l'elezione al soglio pontificio del cardinale Giovanni Maria Mastai-Ferretti con il nome di Pio IX. Termin\u00f2 l'incarico di camerlengo nel 1847, quando gli subentr\u00f2 il cardinale Mario Mattei.\nDopo che i moti rivoluzionari causarono la fuga del papa a Gaeta e la conseguente proclamazione della Repubblica Romana, dal dicembre 1848 al luglio 1849 ricopr\u00ec l'ufficio di presidente della Commissione amministrativa del governo pontificio in esilio.\nMor\u00ec il 22 febbraio 1852 a Roma, all'et\u00e0 di settantadue anni. Il corpo venne esposto all'interno della basilica di San Pietro in Vincoli, suo antico titolo, dove si svolsero i solenni funerali alla presenza, tra gli altri, di papa Pio IX; al termine delle celebrazione la salma venne tumulata, secondo il suo volere, all'interno della stessa chiesa vicino alla tomba di Giulio II. L'epitaffio, che si trova sul pilastro della controfacciata sinistra, ovvero sulla parete opposta alla tomba, venne composto da Alessandro Angeloni, arcivescovo metropolita di Urbino, ed Antonio Ligi Bussi, O.F.M.Conv., arcivescovo titolare di Iconio e vicegerente della diocesi di Roma; esso recita:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538168", "revid": "765341", "url": "https://it.wikipedia.org/wiki?curid=538168", "title": "Marino Carafa di Belvedere", "text": "Biografia.\nNato a Napoli il 29 gennaio 1764, Marino era il secondo figlio maschio di Carlo, V principe di Belvedere e di sua moglie, la principessa Maria Giulia Caracciolo di Avellino.\nIn qualit\u00e0 di secondogenito, intraprese la carriera ecclesiastica venendo nominato poco dopo protonotario apostolico e venendo ammesso come membro della Sacra Congregazione per il Buon Governo. Maggiordomo del papa dal 1791, divenne prefetto del Palazzo Apostolico nel 1797.\nPapa Pio VII lo elev\u00f2 al rango di cardinale nel concistoro del 23 febbraio 1801 e fino alla nomina del cardinale Pietro Francesco Galeffi \u00e8 stato il porporato italiano pi\u00f9 giovane.\nOttenne il permesso di rinunciare al cardinalato il 24 agosto 1807, per mancanza di discendenza nella famiglia e succedette al fratello maggiore Francesco ai titoli di principe di Belvedere e marchese di Anzi, sposando in quello stesso anno la nobile Marianna Gaetani dell'Aquila, dalla quale ebbe due figli.\nDal 1813 al 1817, fu sindaco di Napoli.\nMor\u00ec nel 1830 all'et\u00e0 di 65 anni."}
{"id": "538169", "revid": "365417", "url": "https://it.wikipedia.org/wiki?curid=538169", "title": "Alfonso Capecelatro di Castelpagano", "text": "Biografia.\nNacque a Marsiglia. Nella citt\u00e0 francese si trovava il padre Francesco Duca di Castel Pagano con la consorte Maddalena Sartorelli, costretto all'esilio volontario da Napoli, quando Ferdinando I lo sospettava, come ex ufficiale del regno di Murat, d'essere partecipe della rivoluzione costituzionale del 1821. La famiglia ritorn\u00f2 a Napoli nel 1830.\nIl 1\u00ba aprile 1840 entr\u00f2 a far parte della Confederazione dell'oratorio di San Filippo Neri. Il 23 maggio 1847 fu ordinato presbitero. Fu preposito della Congregazione dell'oratorio di Napoli per quindici anni. Fu uno scrittore prolifico, dotato di uno stile elegante, si dedic\u00f2 a libri di dottrina cattolica, di morale, di storia ecclesiastica e di avvenimenti e personalit\u00e0 da lui conosciute direttamente come il padre Ludovico da Casoria. Il 5 maggio 1879 fu nominato vicebibliotecario della Biblioteca Apostolica Vaticana.\nIl 20 agosto 1880 fu nominato arcivescovo di Capua; ricevette la consacrazione episcopale il 28 ottobre dello stesso anno dal cardinale Raffaele Monaco La Valletta.\nPapa Leone XIII lo elev\u00f2 al rango di cardinale nel concistoro del 27 luglio 1885 e il 30 luglio dello stesso anno ricevette il titolo dei Santi Nereo e Achilleo. Il 15 luglio 1886 opt\u00f2 per il titolo di Santa Maria del Popolo.\nFu insignito dai Borbone del titolo di cavaliere dell'Insigne e reale ordine di San Gennaro e fu inoltre insignito del gran collare e fu il secondo gran priore dell'Ordine militare del Santissimo Salvatore di Santa Brigida di Svezia, carica che mantenne fino al giorno della sua morte.\nIl 29 aprile 1890 fu nominato bibliotecario della Biblioteca Apostolica Vaticana.\nPartecip\u00f2 al conclave del 1903 che elesse papa Pio X.\nMor\u00ec a Capua all'et\u00e0 di 88 anni e fu sepolto nell'abbazia di Montecassino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538170", "revid": "838137", "url": "https://it.wikipedia.org/wiki?curid=538170", "title": "Diego Gregorio Cadello", "text": "Biografia ed attivit\u00e0 pastorale.\nNacque a Cagliari il 12 marzo 1735 dall'illustre giurista Francesco Ignazio, della nobile famiglia dei marchesi di San Sperate, e dalla di lui cugina Angela Cadello. Suo fratello maggiore, Saturnino, fu professore e poi rettore dell'universit\u00e0 di Cagliari.\nNel 1798, da vicario capitolare di Cagliari fu eletto arcivescovo della sua citt\u00e0: nella bolla di nomina, il papa Pio VI approv\u00f2 la proposta del re Carlo Emanuele IV dicendo che la scelta non poteva essere migliore per le virt\u00f9 e le benemerenze del candidato.\nIn tale veste, nel 1799 accolse i Savoia esiliati dal Piemonte dalla armate rivoluzionarie francesi.\nQuando il papa fu arrestato ed esiliato dalle stesse armate, per il disbrigo degli affari correnti della Santa Sede in Sardegna fu delegato proprio monsignor Cadello.\nNel 1800 il governo dispose il censimento di tutti i beni, inclusi quelli ecclesiastici, al fine di potenziare il servizio dei barracelli; molti ecclesiastici protestarono e richiamarono secolari privilegi per rifiutare il censimento. Allora monsignor Cadello scrisse una circolare dichiarando che quando si trattava di salvaguardare il bene comune il clero faceva bene - ed in coscienza era obbligato - a rispettare le disposizione civili.\nNel corso del suo governo, comp\u00ec le visite pastorali non solo nella diocesi di Cagliari, ma anche in quelle aggregate di Iglesias e d'Ogliastra, fatto notevole per quei tempi considerate le difficilissime condizioni di trasporto. Inoltre s'interess\u00f2 del riscatto degli schiavi presi prigionieri dai pirati mussulmani e ribad\u00ec l'importanza del catechismo, attraverso l'azione politica di stimolo ai parroci, attraverso l'azione giuridica di chiusura durante l'ora del catechismo di osterie ed altri esercizi per il tempo libero ed attraverso l'azione culturale di ristampa del catechismo gi\u00e0 diffuso dal predecessore monsignor Melano.\nPapa Pio VII lo elev\u00f2 al rango di cardinale nel concistoro del 17 gennaio 1803, su proposta del nuovo re Vittorio Emanuele I.\nMor\u00ec durante il suo ministero il 5 luglio 1807 all'et\u00e0 di 72 anni, lasciando tutti i suoi beni al seminario.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538171", "revid": "838137", "url": "https://it.wikipedia.org/wiki?curid=538171", "title": "Ignazio Giovanni Cadolini", "text": "Biografia.\nNacque a Cremona il 4 novembre 1794.\nIl 3 luglio 1826 fu nominato vescovo di Cervia.\nIl 12 febbraio 1838, dopo il suo rientro a Roma, fu nominato arcivescovo di Edessa e allo stesso tempo divenne segretario della Congregazione di Propaganda Fide. Papa Gregorio XVI lo elev\u00f2 al rango di cardinale nel concistoro del 27 gennaio 1843 ed il 30 gennaio successivo venne consacrato arcivescovo di Ferrara. Partecip\u00f2 al conclave del 1846, che elesse papa Pio IX.\nAl termine della prima guerra d'indipendenza gli austriaci con il generale Haynau entrarono a Ferrara il 19 febbraio 1849 ed imposero una forte taglia come risarcimento per l'accoglienza data dai ferraresi ai volontari italiani; in caso contrario gli austriaci minacciavano di bombardare la citt\u00e0. Il cardinale riusc\u00ec a far desistere gli austriaci dal loro proposito, ma fu necessario pagare quanto da loro richiesto.\nMor\u00ec l'11 aprile 1850 all'et\u00e0 di 55 anni.\nGenealogia episcopale.\nLa genealogia episcopale \u00e8:"}
{"id": "538172", "revid": "292162", "url": "https://it.wikipedia.org/wiki?curid=538172", "title": "Juventus Football Club 2001-2002", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2001-2002.\nStagione.\nGli insuccessi delle ultime stagioni causarono l'addio di Ancelotti, spianando la strada al rientro di Lippi. Sul mercato la squadra lasci\u00f2 partire Van der Sar (destinato al ), Zidane (destinato al ) e Inzaghi (destinato al ): al loro posto giunsero Buffon, Lilian Thuram (questi provenienti dal ) e Pavel Nedv\u011bd (proveniente dalla ).\nIl campionato 2001-2002 inizi\u00f2 con tre vittorie consecutive, prima di rimanere all'asciutto per 6 giornate. Fu anche superato il primo turno in Champions League, ottenendo l'accesso al secondo. Nel mese di dicembre, la societ\u00e0 entr\u00f2 in Borsa. Durante l'inverno, la Juventus risal\u00ec la classifica: particolare importanza ebbe l'integrazione del ceco nel modulo, in posizione di trequartista. In Europa il cammino termin\u00f2 nell'ultima fase a gruppi, mentre la lotta per lo scudetto venne riaperta in primavera a causa delle incertezze offerte dall' capolista.\nGiunta all'ultima partita con un punto di ritardo dai nerazzurri, alla Juventus riusc\u00ec un incredibile sorpasso che le frutt\u00f2 il tricolore: i milanesi caddero 4-2 sul campo della Lazio, mentre i bianconeri vinsero per 2-0 in casa dell'Udinese sorpassandoli. La stagione si concluse con la finale di Coppa Italia, persa contro il .\nIl 18 giugno 2002 la Juventus, a seguito di un accordo con la municipalit\u00e0 torinese, ottiene il diritto di superficie sull'area dello stadio delle Alpi per i successivi 99 anni. La societ\u00e0 bianconera riesce, cos\u00ec, a raggiungere un obiettivo inseguito dal 1994: ottenere uno stadio di propriet\u00e0, senza dover pi\u00f9 minacciare di lasciare la citt\u00e0. Con questo storico accordo, si conclude una stagione da incorniciare per la Juventus.\nMaglie.\nNel 2001, a seguito della crisi della \"new economy\", il portale CiaoWeb venne ceduto dal gruppo Fiat; pertanto Lotto rimase l'unico sponsor tecnico della Juventus. Gli sponsor ufficiali furono Fastweb in campionato e Tu Mobile nelle coppe."}
{"id": "538173", "revid": "93556", "url": "https://it.wikipedia.org/wiki?curid=538173", "title": "Antonio Maria Cadolini", "text": "Biografia.\nInfanzia.\nNacque a Ancona il 10 luglio 1771.\nCarriera ecclesiastica.\nVenne ordinato presbitero il 19 aprile 1794. Papa Pio VII lo nomin\u00f2 vescovo di Cesena il 19 aprile 1822, a precisamente 28 anni di distanza dalla sua ordinazione sacerdotale. La sua consacrazione episcopale avvenne il 21 aprile 1822, per mano del cardinale Francesco Saverio Castiglioni, il futuro papa Pio VIII. Fu poi papa Gregorio XVI a trasferirlo nella sede di Ancona e Numana il 12 febbraio 1838. Lo stesso papa Gregorio XVI lo elev\u00f2 al rango di cardinale nel concistoro del 19 giugno 1843. Partecip\u00f2 come cardinale elettore al conclave del 1846, da cui usc\u00ec eletto papa Pio IX, al secolo Giovanni Maria Mastai Ferretti.\nMorte.\nMor\u00ec il 1\u00ba agosto 1851 all'et\u00e0 di 80 anni, nella stessa citt\u00e0 che gli diede i natali, Ancona.\nGenealogia episcopale.\nLa genealogia episcopale \u00e8:"}
{"id": "538174", "revid": "2227234", "url": "https://it.wikipedia.org/wiki?curid=538174", "title": "Domenico Carafa della Spina di Traetto", "text": "Biografia.\nDomenico nacque a Napoli, il 12 luglio 1805, figlio quartogenito di Francesco Carafa della Spina, III duca di Traetto, e di Paola Orsini dei duchi di Gravina. Un suo prozio, Francesco, era stato cardinale.\nDopo aver studiato al Collegio Nazareno di Roma (1817-1823), entr\u00f2 nella Pontificia Accademia dei Nobili Ecclesiastici nel 1823, frequentando poi il ginnasio di Sant'Eustachio ed ottenendo il dottorato \"in utroque iuris\" il 22 luglio 1826. Diacono, prest\u00f2 servizio a Roma, diventando giudice della Consulta nei supremi tribunali. Nominato vice legato a Ravenna nel 1819, divenne delegato apostolico a Spoleto nel 1823, passando poi a Rieti nel 1832 ed a Macerata dal 1834 al 1839. Divenne quindi chierico della Camera Apostolica.\nFra le sue amicizie coltivate in Curia vi era il cardinale Mastai Ferretti, il futuro Pio IX, grazie all'ordine impostogli da Gregorio XVI, divenne sacerdote il 30 maggio 1841. Venne eletto arcivescovo di Benevento il 22 luglio 1844 e consacrato l'11 agosto di quello stesso anno a Roma, per mano del cardinale Vincenzo Macchi.\nPapa Gregorio XVI lo elev\u00f2 al rango di cardinale nel concistoro del 22 luglio 1844, consegnandogli tre giorni pi\u00f9 tardi la berretta cardinalizia ed il titolo di Santa Maria degli Angeli. Prese parte al conclave del 1846 che elesse papa Pio IX. Fu l'ultimo arcivescovo del potere temporale della Chiesa a Benevento, diretto possedimento pontificio, prima di venirne esiliato per l'annessione forzata al Regno d'Italia. Nel frattempo era divenuto Camerlengo del Sacro Collegio dei Cardinali, carica che conserv\u00f2 dal 1864 al 27 marzo 1865. Prese parte al Concilio Vaticano I tra il 1869 ed il 1870. Divenne Segretario dei Brevi Apostolici dal 30 gennaio 1879. Gran cancelliere degli ordini militari pontifici, prese parte al conclave del 1878 che elesse papa Leone XIII. Opt\u00f2 dunque per il titolo di San Lorenzo in Lucina dal 12 maggio 1879. Ebbe come segretario particolare durante questi anni il reverendo Francesco Saverio dei baroni Paventi di San Bonaventura, famiglia da secoli legata ai Carafa.\nMor\u00ec a Napoli il 17 giugno 1879 all'et\u00e0 di 73 anni. La sua salma venne esposta alla pubblica venerazione nella cattedrale napoletana e poi sepolta temporaneamente nella cappella dell'arciconfraternita dei Bianchi dello Spirito Santo, nel nuovo cimitero della citt\u00e0.\nGenealogia episcopale.\nLa genealogia episcopale \u00e8:"}
{"id": "538175", "revid": "838137", "url": "https://it.wikipedia.org/wiki?curid=538175", "title": "Antonio Caetani (cardinale XVII secolo)", "text": "Biografia.\nNacque a Roma nel 1566. Era fratello del cardinal Bonifacio e nipote di Nicol\u00f2 Caetani di Sermoneta, gi\u00e0 arcivescovo di Capua.\nFu nominato arcivescovo di Capua da papa Paolo V dal 31 agosto 1605 e conserv\u00f2 quest'incarico fino alla morte. Fu arcivescovo per 17 anni ma non visse mai nella diocesi poich\u00e9 era anche nunzio apostolico in Germania e in Spagna. Nomin\u00f2 Felice Siliceo, gi\u00e0 preposito di Canosa, come vicario generale dell'arcidiocesi. Visit\u00f2 tre volte l'arcidiocesi nel 1612, nel 1613 e nel 1616. Gli fu nominato, come vescovo coadiutore il nipote Luigi Caetani, che gli successe il giorno della sua morte.\nPapa Gregorio XV lo elev\u00f2 al rango di cardinale nel concistoro del 19 aprile 1621.\nMor\u00ec il 17 marzo 1624 all'et\u00e0 di 58 anni a Roma ed \u00e8 sepolto a Santa Pudenziana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538176", "revid": "28057", "url": "https://it.wikipedia.org/wiki?curid=538176", "title": "Enrico Caetani", "text": "Biografia.\nSecondogenito di Bonifacio Caetani, signore di Sermoneta e di Caterina di Alberto Pio, figlia del signore di Carpi, nacque a Sermoneta il 6 agosto 1550. Enrico era nipote del cardinale Niccol\u00f2 Caetani e fratello di Camillo Caetani, zio di Bonifazio e Antonio Caetani, e prozio del cardinale Luigi Caetani. Tra i suoi antenati spicca la figura di Benedetto Caetani, divenuto in seguito papa Bonifacio VIII.\nStudi\u00f2 presso l'Universit\u00e0 degli Studi di Perugia, ove si addottor\u00f2 \"in utroque iure\" nel 1571.\nIl 29 luglio 1585 venne eletto Patriarca titolare di Alessandria dei Latini, e fu ordinato vescovo l'11 agosto dello stesso anno nella cappella Sistina, dal cardinale Giulio Antonio Santori. Ancora nello stesso anno, il 18 dicembre, Papa Sisto V lo elev\u00f2 al rango di cardinale. Il 15 gennaio 1586 ricevette la berretta e il titolo di Cardinale presbitero di Santa Prudenziana.\nNel 1589 fu inviato in Francia dal papa, a capo della legazione pontificia dopo l'uccisione del re Enrico III di Francia per difendere la Chiesa durante la guerra civile tra cattolici e ugonotti; l'accompagnava il cardinale gesuita Roberto Bellarmino, teologo di fama.\nMor\u00ec a Roma il 13 dicembre 1599 all'et\u00e0 di 49 anni.\nConclavi.\nEnrico Caetani, durante il suo cardinalato, prese parte a due conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538177", "revid": "1878845", "url": "https://it.wikipedia.org/wiki?curid=538177", "title": "Luigi Caetani", "text": "Biografia.\nPrimi anni e formazione.\nNacque a Piedimonte Matese nel luglio del 1595. Figlio di Filippo I Caetani, duca di Sermoneta e Camilla Gaetani dell'Aquila d'Aragona, dei duchi di Traetto. Discendente di Benedetto Caetani, divenuto poi papa Bonifacio VIII, e di Nicol\u00f2 Caetani, fu inoltre pronipote di Enrico Caetani e nipote di Bonifazio e Antonio Caetani. Studi\u00f2 dapprima a Ravenna, dove suo zio Bonifazio era legato pontificio, e in seguito a Roma ottenendo il dottorato in legge.\nMinistero episcopale e cardinalato.\nNel 1622 viene nominato patriarca titolare di Antiochia, con dispensa per non aver ancora ricevuto gli ordini sacri e per non aver ancora raggiunto l'et\u00e0 canonica. Il 12 giugno dello stesso anno, nella basilica di Santa Maria Maggiore di Roma, venne ordinato vescovo dal cardinale Ludovico Ludovisi, arcivescovo di Bologna.\nIn seguito la morte dello zio Antonio, di cui fu nominato arcivescovo coadiutore dal 1622, gli successe come arcivescovo metropolita di Capua dal 17 marzo 1624 fino al 1\u00ba marzo 1627, giorno delle sue dimissioni. Cur\u00f2 con particolare premura il giubileo del 1625 garantendo ai pellegrini diretti a Roma che passavano per Capua, vitto e alloggio, facendo predisporre il suo palazzo per ricevere i pellegrini.\nPapa Urbano VIII lo elev\u00f2 al rango di cardinale nel concistoro del 19 gennaio 1626 e, il 9 febbraio, ricevette la berretta e il titolo di cardinale presbitero di Santa Prudenziana.\nUltimi anni.\nNel 1627 si dimise dall'incarico di arcivescovo, dal 1631 ricopr\u00ec l'incarico di presidente della Congregazione per la riforma del breviario. Fu inoltre camerlengo del Collegio cardinalizio tra il 1637 e il 1638.\nMor\u00ec a Roma il 15 aprile 1642 all'et\u00e0 di 46 anni e fu seppellito nella cappella di famiglia nella basilica di Santa Pudenziana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538178", "revid": "305330", "url": "https://it.wikipedia.org/wiki?curid=538178", "title": "Scipione Caffarelli-Borghese", "text": "Biografia.\nScipione era figlio di Francesco Caffarelli e di Ortensia Borghese, sorella di papa Paolo V (Camillo Borghese). A causa delle difficolt\u00e0 economiche del padre, l'educazione di Scipione fu pagata dallo zio materno, il cardinale Camillo Borghese. Quando Camillo fu eletto papa nel 1605 con il nome di Paolo V, Scipione fu nominato cardinale e fu adottato, avendo cos\u00ec il diritto di usare il nome e l'arme della famiglia Borghese. Grazie al munifico zio, Scipione studi\u00f2 al Collegio Romano di Roma ove ottenne la laurea in filosofia per poi passare all'Universit\u00e0 di Perugia ove consegu\u00ec il dottorato in legge.\nNel 1603 divenne Abate commendatario del Monastero di San Pietro all'Olmo e abate commendatario dell'Abbazia di Sant'Angelo de Frigillo cariche che tenne per trent'anni.\nPapa Paolo V lo elev\u00f2 al rango di cardinale nel concistoro del 18 luglio 1605, conferendogli il titolo di Cardinale presbitero di San Crisogono, che tenne fino a quattro anni dopo essere stato nominato Cardinale vescovo di Sabina nel 1629. Con le classiche modalit\u00e0 del nepotismo diffuso nell'epoca, il cardinale Borghese ebbe un enorme potere come segretario del Papa e capo della Curia romana. Accumul\u00f2 enormi ricchezze a nome proprio e del Papa, tramite tasse e imposte papali, ed acquis\u00ec grandi propriet\u00e0 per la famiglia Borghese. In breve tempo, infatti, divenne sovrintendente dei negoziati della Santa Sede, governatore di Fermo dal 4 aprile 1606, legato ad Avignone e nel Contado Venassino dal 4 luglio 1607 e nel 1608 divenne arciprete della Basilica di San Giovanni in Laterano, carica che tenne fino al 1623.\nIl 25 ottobre 1610 venne nominato Arcivescovo di Bologna per poi essere consacrato l'8 dicembre successivo nella Cappella Sistina a Roma, per mano di Paolo V, assistito dal cardinale Maffeo Barberini, Vescovo di Spoleto, e dal cardinale Giovanni Garzia Mellini, Vescovo di Imola. Scipione ad ogni modo non fece mai un ingresso nella propria diocesi, limitandosi a governarla da Roma attraverso un vescovo suffraganeo per poi rinunciarvi definitivamente dopo appena due anni, nel 1612.\nDedicatosi a pieno ritmo agli incarichi di curia a Roma, divenne nel 1612 prefetto dei Brevi Apostolici e prefetto del Tribunale della Segnatura Apostolica dal 16 febbraio 1618. Protettore di Loreto dal 4 gennaio 1620, in quello stesso anno fu nominato Arciprete della Basilica Vaticana, carica che tenne fino alla morte.\nFamoso il suo mecenatismo a favore dei suoi collaboratori, compresa la servit\u00f9, di cui si cita Genesio Cerone che gli salv\u00f2 la vita in un incidente.\nNel 1621 divenne Camerlengo del Sacro Collegio e rimase in carica per circa due anni, anzich\u00e9 uno com'era d'uso. Prese parte quindi a due conclavi: quello del 1621, che elesse papa Gregorio XV e quello del 1623, che elesse papa Urbano VIII.\nMor\u00ec il 2 ottobre 1633 nel suo palazzo romano, all'et\u00e0 di 56 anni, e la sua salma fu tumulata nella Basilica di Santa Maria Maggiore.\nOpere.\nIl collezionista.\nL'uso del cognome Borghese, importante famiglia nobile di Roma originaria di Siena, ed i favori dello zio, uniti alle sue indubbie capacit\u00e0, aiutarono Scipione Borghese ad affermarsi in pochi anni come uno dei pi\u00f9 importanti mecenati e collezionisti del primo seicento. Collezionista di gusto eclettico, nelle sue collezioni sono incluse opere di Federico Barocci, Cavalier d'Arpino, Cigoli, Giovanni Lanfranco, Caravaggio, Domenichino, Dosso Dossi, Passignano, Raffaello, Tiziano, Paolo Veronese e Gian Lorenzo Bernini autore di un famoso busto ritratto del Cardinale (Galleria Borghese).\nIl costruttore.\nNel febbraio 1605, con l'acquisizione del palazzo del cardinale spagnolo Pedro de Deza Manuel, iniziato dal Vignola tra il 1560 e il 1565 e proseguito da Martino Longhi il vecchio, Scipione Borghese ne affid\u00f2 il completamento e l'ammodernamento a Flaminio Ponzio, che vi realizz\u00f2 una lunga facciata ed un cortile a duplice colonnato e il palazzo divenne cos\u00ec noto come Palazzo Borghese.\nNel 1606 inizi\u00f2 l'erezione della Villa Borghese Pinciana, affidata al Ponzio, che la segu\u00ec fino al 1613 e che fu completata da Giovanni Vasanzio (il fiammingo Jan Van Santen).\nPer s\u00e9 il cardinale fece costruire l'attuale Palazzo Rospigliosi. La costruzione del palazzo fu affidata a Flaminio Ponzio nel 1605, al quale succedette nel 1613, dopo la morte del medesimo, l'architetto Carlo Maderno, mentre il giardino fu progettato da Giovanni Vasanzio, architetto quest'ultimo che lo realizz\u00f2 tra il 1611 e il 1616, con l'annesso Casino, decorato da Antonio Tempesta, Paul Bril, Cherubino Alberti, il Passignano, Giovanni Baglione e in larga parte Guido Reni; il Casino delle Muse venne decorato da Agostino Tassi e Orazio Gentileschi, mentre un terzo casino distrutto venne decorato da Ludovico Cigoli.Tuttavia gi\u00e0 nel 1616 il palazzo fu venduto a Giovanni Angelo Altemps.\nCon la morte del Ponzio, Scipione scelse Giovanni Battista Soria per la sistemazione degli edifici ecclesiastici da lui patrocinati. Questi realizz\u00f2 il rifacimento della Basilica di San Crisogono, di cui Scipione era titolare dal 1605; e inoltre: tra il 1625 e il 1627 la facciata di Santa Maria della Vittoria; dal 1629 la facciata e l'atrio di San Gregorio Magno e nel 1630 la navata della Parrocchiale di Santa Maria Assunta a Monte Compatri vicino a Roma.\nScritti.\nScrisse i \"Carmina de cardinalibus a Paulo V creatis ac episcoporum ab eo institutorum pr\u00e6stantia\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538179", "revid": "767487", "url": "https://it.wikipedia.org/wiki?curid=538179", "title": "Antonio Maria Cagiano de Azevedo", "text": "Biografia.\nNacque da nobile famiglia a Santopadre il 14 dicembre 1797, figlio di Ottavio e di Mariangela Zagaroli. Avr\u00e0 come nipote il cardinale Ottavio Cagiano de Azevedo.\nStudi\u00f2 a Roma, dove dopo il 1817 frequent\u00f2 alla Pontificia Accademia dei Nobili Ecclesiastici e successivamente l'Archiginnasio, dove il 22 luglio 1819 ottenne la laurea \"in utroque iure\".\nFu ordinato presbitero il 10 agosto 1824 e assunse l'incarico di segretario del decano della Sacra Romana Rota. La sua carriera in Curia lo vide prima membro del collegio degli avvocati concistoriali, poi prelato domestico di papa Pio VIII e assessore criminale dell'auditore generale della Reverenda Camera Apostolica. Nel contempo fu impegnato nella carriera amministrativa come governatore di Roma. Fu prelato referendario, ossia uditore, al Tribunale della Segnatura di Giustizia e protonotario apostolico.\nEsercit\u00f2 poi le funzioni amministrative in alcune citt\u00e0 umbre: dapprima come governatore di Spoleto, poi come presidente della provincia di Perugia. Fu pro-legato a Ferrara dal 1836 al 1837, quando fu richiamato a Roma per controllare un'epidemia di colera. Propose rimedi efficaci e fu pertanto nominato vicepresidente della Congregazione speciale sanitaria.\nFu quindi nominato segretario della Sacra Congregazione della Consulta e rettore della Sapienza e successivamente segretario della Sacra Congregazione Concistoriale e auditore generale della Reverenda Camera Apostolica.\nPapa Gregorio XVI lo elev\u00f2 al rango di cardinale nel concistoro del 22 gennaio 1844 e lo stesso giorno fu nominato vescovo di Senigallia. Ricevette il titolo di Cardinale presbitero di Santa Croce in Gerusalemme il 25 gennaio dello stesso anno, l'11 febbraio fu consacrato vescovo dallo stesso papa, assistito dai cardinali Costantino Patrizi Naro, vicario di Roma, e Gabriele Ferretti, prefetto della Sacra Congregazione delle Indulgenze e delle Reliquie.\nPartecip\u00f2 al conclave del 1846 che elesse Pio IX. Il 18 luglio 1848 rinunci\u00f2 al governo pastorale della diocesi. Dal 1853 al 1860 fu prefetto della Congregazione del Concilio, il 23 giugno 1854 opt\u00f2 per l'ordine dei cardinali vescovi e la sede suburbicaria di Frascati. Fu camerlengo del Sacro Collegio dal 1855 al 1856. Dopo il 1860 fu Penitenziere maggiore.\nMor\u00ec a Roma il 13 gennaio 1867 all'et\u00e0 di 69 anni e fu sepolto nella basilica di Santa Croce in Gerusalemme, di cui era stato titolare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538180", "revid": "514736", "url": "https://it.wikipedia.org/wiki?curid=538180", "title": "Antonio Caggiano", "text": "Biografia.\nNato a Coronda, provincia di Santa Fe, studi\u00f2 nel seminario di Santa Fe venendo ordinato sacerdote nel 1912 all'et\u00e0 di 23 anni. Dal 1913 al 1931 insegn\u00f2 in seminario. Negli anni venti l'episcopato argentino lo invi\u00f2 a Roma insieme a tre altri sacerdoti per studiare il movimento dell\"'Azione Cattolica\". L'Azione Cattolica argentina fu fondata nel 1931 sullo stesso modello.\nIl 13 settembre 1934 fu nominato primo vescovo della diocesi di Rosario. Al termine della seconda guerra mondiale fu, con monsignor Montini e il cardinale Eug\u00e8ne Tisserant, uno dei vertici del Vaticano organizzatori della celebre \"ratline\", la via di fuga organizzata per permettere la protezione e la salvezza di molti criminali nazisti. Sempre in merito a questa protezione dei criminali nazisti, nel 1960 espresse pubblicamente il suo rammarico per la cattura di Eichmann, uno degli organizzatori della \"soluzione finale\" da parte degli israeliani affermando: \u00abbisogna perdonarlo\u00bb.\nPapa Pio XII lo elev\u00f2 a cardinale il 18 febbraio 1946, partecipando poi ai conclave del 1958 e del 1963, ma l'Ingravescentem Aetatem non gli permise di partecipare ai seguenti avendo raggiunto l'et\u00e0 di 80 anni.\nIl 15 agosto 1959 fu nominato arcivescovo di Buenos Aires, entrando in carica il 25 ottobre. Il 14 dicembre di quell'anno fu anche nominato vicario dell'ordinariato militare d'Argentina.\nSi ritir\u00f2 dall'incarico di arcivescovo il 22 aprile 1975 e il 7 luglio successivo anche da quello di ordinario militare. Mantenne il titolo di arcivescovo emerito di Buenos Aires fino all'anno della morte, sopraggiunta nel 1979 all'et\u00e0 di 90 anni. Le sue spoglie mortali riposano nella cattedrale metropolitana di Buenos Aires.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538181", "revid": "986213", "url": "https://it.wikipedia.org/wiki?curid=538181", "title": "Ottavio Cagiano de Azevedo", "text": "Fu nominato cardinale della Chiesa cattolica da papa Pio X.\nBiografia.\nNacque a Frosinone il 7 novembre 1845. \nEra il nipote del cardinale Antonio Maria Cagiano de Azevedo.\nPapa Pio X lo elev\u00f2 al rango di cardinale nel concistoro dell'11 dicembre 1905.\nMor\u00ec l'11 luglio 1927 all'et\u00e0 di 81 anni. \u00c8 sepolto presso il Cimitero del Verano di Roma."}
{"id": "538182", "revid": "986213", "url": "https://it.wikipedia.org/wiki?curid=538182", "title": "Giovanni Cagliero", "text": "Biografia.\nNato a Castelnuovo d'Asti (oggi Castelnuovo Don Bosco) da Pietro e Teresa Musso, divenne presto orfano di padre.\nConobbe da ragazzo san Giovanni Bosco durante una festa di compleanno che lo volle con s\u00e9 a Valdocco dove fu educato e istruito.\nCon queste parole Cagliero ricord\u00f2 l'incontro con don Bosco: \"Lo vidi per la prima volta nel 1850 sulle colline di Morialdo, in quel di Castelnuovo d'Asti, mio paese: avevo dodici anni. Era circondato dal signor Prevosto, dal mio maestro e da altri sacerdoti dei dintorni, e mi accorsi che lo colmavano di attenzioni ... L'impressione che io ricevetti fu quella di riconoscere in Don Bosco un sacerdote di merito singolare, sia pel modo e l'attrattiva con cui mi accolse e sia pel rispetto ed onore con cui veniva egli trattato dal mio buon parroco e da' miei maestri a Castelnuovo e dagli altri sacerdoti; impressione che in me non si cancell\u00f2 n\u00e9 diminu\u00ec mai, ma crebbe ognor pi\u00f9 nei trentatr\u00e9 anni durante i quali convissi con lui al suo fianco. Don Bosco adunque dopo avermi interrogato fiss\u00f2 la mia entrata nell'Oratorio per l'anno venturo\". Part\u00ec per Torino nel 1851 al seguito del suo educatore quando era appena tredicenne.\nDivenne sacerdote nel 1862, all'et\u00e0 di 24 anni.\nA partire dal 1875 visse in Sud America, dove don Bosco lo aveva inviato a capo delle missioni in Patagonia.\nFu il primo sacerdote, presso la Congregazione della Societ\u00e0 di Don Bosco, ad assumere l'episcopato; successivamente, papa Benedetto XV lo elev\u00f2 al rango di cardinale nel concistoro del 6 dicembre 1915; fu anche delegato apostolico dell'America centrale. Viaggi\u00f2 e fond\u00f2 case salesiane anche in Spagna, Francia e Portogallo. Negli ultimi anni rientr\u00f2 in Italia e fu vescovo di Frascati.\nGiovanni Cagliero \u00e8 ricordato anche per la sua attivit\u00e0 di compositore di musica sacra.\nMor\u00ec il 28 febbraio 1926 all'et\u00e0 di 88 anni; fu inizialmente sepolto nella Cappella della Sacra Congregazione de Propaganda Fide, nel Cimitero del Verano, in seguito, dietro richiesta dell'Episcopato argentino la salma venne trasferita, con la motonave \"Giulio Cesare\" in Argentina e inumata, il 14 maggio 1964, nella Cattedrale di Mater Misericordiae a Viedma, sua prima sede episcopale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538183", "revid": "838137", "url": "https://it.wikipedia.org/wiki?curid=538183", "title": "Lorenzo Caleppi", "text": "Biografia.\nFiglio del conte Nicola Caleppi e di Luciana Salducci, frequent\u00f2 il collegio gesuita dei nobili di Ravenna e si addottor\u00f2 \"in utroque iure\" all'Universit\u00e0 di Cesena il 3 gennaio 1767. Si rec\u00f2 quindi a Roma al servizio del futuro cardinale Giuseppe Garampi, che lo ordin\u00f2 prete il 1\u00ba maggio 1772. Fu auditore di Garampi, nunzio apostolico dapprima in Polonia, quindi in Austria, fino al 1780: in quell'anno ebbe l'incarico di pronunciare l'orazione funebre per l'imperatrice Maria Teresa. Incaricato di gestire gli affari della Santa Sede nel 1782, quando Garampi lasci\u00f2 Vienna per riaccompagnare papa Pio VI, giunto in visita, nel viaggio verso Roma, il 14 febbraio 1785, dopo l'elevazione di Garampi al cardinalato, venne nominato legato pontificio. In questo periodo gli vennero affidati numerosi incarichi diplomatici, in particolare a Napoli dal 1786 al 1788 per una revisione del Concordato; tuttavia per l'intransigenza sia del Caleppi che del segretario di Stato Domenico Caracciolo, le trattative non sfociarono in un accordo.\nNell'autunno del 1792 Pio VI gli affid\u00f2 l'accoglienza degli ecclesiastici \"refrattari\", ossia emigrati dalla Francia rivoluzionaria, che Caleppi sistem\u00f2 a Roma nelle case religiose. Nel 1795 fu nominato anche segretario della \"Congregazione per gli affari ecclesiastici di Polonia\", con l'incarico di affrontare i problemi della Chiesa dopo la terza spartizione della Polonia tra Russia, Prussia e Austria. Nel maggio 1796 fu a Firenze in missione diplomatica per negoziare con il Direttorio, e nel 1797, assieme al cardinale Alessandro Mattei, al duca Braschi e al marchese Massimo da parte pontificia, Napoleone Bonaparte e Fran\u00e7ois Cacault da parte francese, firm\u00f2 il Trattato di Tolentino. Quando Roma venne occupata dai Francesi fugg\u00ec a Napoli e in Sicilia, quindi fu a Venezia nel periodo in cui si svolgeva il conclave del 1799-1800, a cui tuttavia non partecip\u00f2.\nIl 23 febbraio 1801 Caleppi fu nominato arcivescovo di Nisibi, \"in partibus infidelium\". Fu consacrato solo il 15 novembre 1801, dopo il suo ritorno da Firenze; pochi giorni dopo, il 19 novembre, divenne assistente al soglio pontificio e il 23 dicembre 1801 fu nominato nunzio apostolico in Portogallo. Giunse a Lisbona nel maggio 1802; quando Napoleone invase il Portogallo nel 1808, fugg\u00ec in Brasile assieme alla famiglia reale dei Braganza, stabilendosi a Rio de Janeiro. Fu pertanto il primo nunzio a svolgere la sua attivit\u00e0 in America latina, sebbene mantenesse il titolo di nunzio del Portogallo.\nPio VII lo elev\u00f2 al rango di cardinale prete nel concistoro dell'8 marzo 1816, ma non ricevette mai la berretta e il titolo, poich\u00e9 si trovava ancora in Brasile e mor\u00ec solo dieci mesi dopo, il 10 gennaio 1817, all'et\u00e0 di 75 anni. Venne tumulato nella chiesa di San Ant\u00f3nio di Rio de Janeiro, come aveva espressamente richiesto nel suo testamento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538184", "revid": "838137", "url": "https://it.wikipedia.org/wiki?curid=538184", "title": "Lodovico Calini", "text": "Biografia.\nI primi anni.\nLudovico Calini nacque il 9 gennaio 1696 a Calino, feudo della sua famiglia, nella diocesi di Brescia. Quinto di otto figli del conte Vincenzo e di sua moglie Teodora Gonzaga Martinengo, suoi fratelli erano Rutilio, Matteo, Giuseppe Camillo, Muzio, Gezio, Giovanni e Teofilo. Venne battezzato il 18 gennaio 1696 nella chiesa parrocchiale di Calino.\nInizi\u00f2 i propri studi a Brescia e solo successivamente decise di fare il proprio ingresso nello stato clericale ricevendo il diaconato e la nomina canonicale nella cattedrale di Brescia nel 1717. Venne quindi inviato a Roma dai genitori per studiare alla Pontificia Accademia dei Nobili Ecclesiastici dal 1721, ove ottenne il dottorato \"in utroque iure\" il 5 giugno 1725.\nVenne ordinato sacerdote il 17 dicembre 1718, distinguendosi come spiccato oratore al punto da venire chiamato nel 1720 a tenire l'orazione per Francesco Barbarigo, che venne poi pubblicata a Brescia col titolo di \"Oratio pro Francisco Barbadico, ad cardinalatum evecto\". Nel 1721, si rec\u00f2 nuovamente a Roma ove ebbe modo di riprendere vecchie amicizie come quella col nobile erudito Domenico Giorgi, col quale manterr\u00e0 sempre una fitta corrispondenza incentrata su temi storico-eruditi. Angelo Maria Quirini, nominato da poco vescovo di Brescia, lo nomin\u00f2 nel 1727 esaminatore e sovrintendente per la costruzione della nuova cattedrale cittadina.\nL'episcopato e la \"controversia di Crema\".\nEletto vescovo di Crema l'11 settembre 1730, venne consacrato il 21 settembre di quello stesso anno nella chiesa di San Marco a Roma per mano del cardinale Angelo Maria Querini, vescovo di Brescia, assistito da Antonio Maria Pallavicini, arcivescovo titolare di Lepanto, e da Giusto Fontanini, arcivescovo titolare di Ancira.\nNel 1737 convoc\u00f2 un sinodo diocesano che dal 1609 non veniva pi\u00f9 convocato, nel quale diede nuove disposizioni alla sua diocesi, poi edite col nome di \"Synodus diocesana Cremensis habita ab ill.mo et r.mo L.C. in Cathedrali Cremae die 29 Aprilis et duobus sequentibus anno 1737\". Dal 1732 sino alle sue dimissioni nel 1751 venne coinvolto nella cosiddetta \"controversia di Crema\", incentrata sul diritto divino delle persone di ricevere la comunione durante la messa; la controversia agit\u00f2 a suo tempo l'intero mondo ecclesiastico italiano. A causa di profondi risentimenti con la famiglia Griffoni, una delle pi\u00f9 potenti di Crema, venne costretto a lasciare la propria diocesi per cercare appoggio a Roma dove dovette dare le proprie dimissioni il 27 gennaio 1751.\nIl 1\u00ba febbraio 1751 venne promosso patriarca titolare di Antiochia e venne nominato presidente della Dottrina Cristiana, deputato per i monaci dei monasteri ed esaminatore dei sacri canoni. Nell'agosto del 1758 ottenne di essere nominato abate commendatario di Palazzola, presso Brescia, nonch\u00e9 dell'Arciospedale di Santo Spirito in Sassia a Roma dal 28 settembre 1759. Fu uno dei pi\u00f9 influenti consiglieri di papa Clemente XIII che gli dimostr\u00f2 riconoscenza, accogliendo positivamente l'appoggio del Calini ai gesuiti; a causa di questa sua predilezione ad ogni modo Ludovico Calini fu oggetto di attacchi da parte dei nemici della Societ\u00e0 di Ges\u00f9, che tentarono di colpirlo con numerosi libelli.\nIl cardinalato e la lotta contro la soppressione della Compagnia di Ges\u00f9.\nPer il grande favore che papa Clemente XIII gli rivolgeva, Calini venne elevato al rango di cardinale nel concistoro del 26 settembre 1766, ricevendo la berretta cardinalizia il 30 settembre successivo ed il titolo di Sant'Anastasia il 1\u00ba dicembre di quell'anno. Ascritto alle sacre congregazioni per i Vescovi ed i Regolari, per l'Immunit\u00e0 Ecclesiastica, per la Reverenda Fabbrica di San Pietro, per le Visite Apostoliche e dei Riti, fu protettore del monastero di Santa Marta e della chiesa bresciana a Roma.\nNel febbraio del 1767 divenne abate commendatario di Santa Maria della Giara presso Verona nonch\u00e9 Prefetto della Sacra Congregazione per le Indulgenze e le Sacre Reliquie, carica che lasci\u00f2 solo alla sua morte. Nel 1769 prese parte al conclave che elesse papa Clemente XIV. Il Calini, \u00e8 certo, fu un oppositore dell'ascesa di Clemente XIV e per questo non ebbe particolare rilevanza durante il pontificato di quest'ultimo.\nOpt\u00f2 il 4 marzo 1771 per il titolo cardinalizio di Santo Stefano al Monte Celio e dal 28 febbraio 1774 divenne Camerlengo del Sacro Collegio dei Cardinali, rimanendo in carica sino al 29 gennaio 1776. Prese parte nuovamente al conclave del 1775-1775 che elesse papa Pio VI. Come membro della Sacra Congregazione per i Riti, parl\u00f2 in una sessione generale della congregazione tenutasi il 20 gennaio 1770e vot\u00f2 contro la proposta di beatificazione del vescovo spagnolo Juan de Palafox y Mendoza di Osma; il suo voto dest\u00f2 scalpore nella societ\u00e0 spagnola, ma egli port\u00f2 a conoscenza del pubblico la sua analisi della famosa lettera del vescovo Palafox a papa Innocenzo X dove questi si schierava apertamente contro i Gesuiti con parole a tratti poco lusinghiere, il che a sua detta sarebbe bastato per pregiudicarne la beatificazione. La causa venne archiviata e la chiesa concesse al Palafox il solo titolo di Venerabile, sino al 2011 quando papa Benedetto XVI ne ha accosto la richiesta di beatificazione.\nNel 1780 si ritir\u00f2 a Brescia, ma prima di lasciare Roma ebbe un colloquio con papa Pio VI il 1\u00ba aprile di quell'anno, nel quale il cardinale Calini chiese ufficialmente al pontefice di restaurare la Societ\u00e0 di Ges\u00f9 o perlomeno di non permettere la sua rifondazione in Russia, come prospettato dai Borboni; il cardinale sottoline\u00f2 nell'incontro come la Compagnia di Ges\u00f9 fosse stata troppo frettolosamente abolita cancellando tutto il bene che i Gesuiti avevano fatto nel corso dei secoli per la chiesa, adducendo addirittura al fatto che quando papa Clemente XIV aveva firmato il decreto per la sua soppressione, non fosse sano di mente. Il papa garant\u00ec al cardinale l'assicurazione che avrebbe fatto tutto il possibile per quella causa.\nLudovico Calini mor\u00ec il 9 dicembre 1782 a Brescia. La sua salma venne esposta alla pubblica venerazione e poi sepolta nella chiesa dei Santi Faustino e Giovita.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538185", "revid": "322321", "url": "https://it.wikipedia.org/wiki?curid=538185", "title": "Giuseppe Callegari", "text": "Biografia.\nNacque a Venezia il 4 novembre 1841.\nFu nominato vescovo di Treviso il 28 febbraio 1880, senza averne completamente tutti i requisiti; l'11 marzo successivo il patriarca di Venezia concesse il permesso per ottenere la nomina episcopale. Fu consacrato lo stesso mese nella basilica di San Marco in Venezia da Domenico Agostini, patriarca, assistito da Giovanni Maria Berengo, vescovo di Mantova, e da Giuseppe Apollonio, vescovo di Adria.\nNel 1892 declin\u00f2 la nomina a patriarca di Venezia e sugger\u00ec di promuovere a tale carica il vescovo di Mantova Giuseppe Melchiorre Sarto. Fu presidente della \"Societ\u00e0 Scientifica Italiana dei Cattolici\".\nPapa Pio X lo elev\u00f2 al rango di cardinale nel concistoro del 9 novembre 1903, primo concistoro del pontefice.\nMor\u00ec il 14 aprile 1906 all'et\u00e0 di 64 anni.\nIl suo corpo fu sepolto all'interno del cimitero dell'Arcella a Padova nella tomba dei vescovi. I bombardamenti del 1944 distrussero interamente tale luogo di sepoltura. Ora le sue spoglie riposano ricomposte nella cattedrale padovana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538186", "revid": "986213", "url": "https://it.wikipedia.org/wiki?curid=538186", "title": "Federico Callori di Vignale", "text": "Biografia.\nNacque a Vignale Monferrato il 15 dicembre 1890 da una famiglia che era insignita di titoli nobiliari.\nStudi\u00f2 presso la Pontificia Universit\u00e0 Gregoriana di Roma.\nOrdinato presbitero il 16 dicembre 1917, svolse lavoro pastorale a Roma fino al 1958 compiendo contemporaneamente una \"carriera\" di curia presso la Santa Sede per divenire prelato domestico di Sua Santit\u00e0, pro-maestro di camera dal 20 dicembre 1950 ed infine maggiordomo papale dal 29 ottobre 1958.\nIl 5 febbraio 1965 fu nominato arcivescovo titolare di Maiuca. Ricevette la consacrazione episcopale dal cardinale Eugenio Tisserant, co-consacranti gli arcivescovi Diego Venini e Pericle Felici.\nPapa Paolo VI lo nomin\u00f2 poi cardinale diacono nel concistoro del 22 febbraio 1965 concedendogli il titolo di San Giovanni Bosco in via Tuscolana.\nDal 31 marzo 1971 fino alla sua morte fu cardinale protodiacono.\nMor\u00ec il 10 agosto 1971 all'et\u00e0 di 80 anni.\n\u00c8 sepolto nel suo paese natale.\nGenealogia episcopale.\nLa genealogia episcopale \u00e8:"}
{"id": "538187", "revid": "1935652", "url": "https://it.wikipedia.org/wiki?curid=538187", "title": "Filippo Camassei", "text": "Biografia.\nNacque a Roma il 14 settembre 1848.\nDal 1906 al 1907 Gran Maestro dell'Ordine Equestre del Santo Sepolcro di Gerusalemme. Successivamente Luogotenente del medesimo Ordine.\nPapa Benedetto XV lo elev\u00f2 al rango di cardinale nel concistoro del 15 dicembre 1919.\nMor\u00ec a Roma il 18 gennaio 1921 all'et\u00e0 di 72 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale.\nLa genealogia episcopale \u00e8:"}
{"id": "538188", "revid": "838137", "url": "https://it.wikipedia.org/wiki?curid=538188", "title": "\u00c9tienne Hubert de Cambac\u00e9r\u00e8s", "text": "Biografia.\nNacque a Montpellier l'11 settembre 1756. Papa Pio VII lo elev\u00f2 al rango di cardinale nel concistoro del 17 gennaio 1803. Mor\u00ec il 24 ottobre 1818 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538189", "revid": "105826", "url": "https://it.wikipedia.org/wiki?curid=538189", "title": "Lorenzo Campeggio", "text": ""}
{"id": "538190", "revid": "93556", "url": "https://it.wikipedia.org/wiki?curid=538190", "title": "Francesco Canali", "text": "Biografia.\nNacque a Perugia il 20 ottobre 1764.\nVenne ordinato sacerdote il 20 dicembre 1788 e dal 4 ottobre 1797 almeno fino all'aprile 1806 fu rettore del Seminario perugino.\nIl 16 giugno 1810, insieme ad altri canonici di Perugia, rifiut\u00f2 di prestare giuramento di fedelt\u00e0 al governo napoleonico e fu quindi esiliato a Piacenza. Successivamente, nel marzo 1811, fu deportato in Corsica, a Bastia, dove fu liberato dalla popolazione insorta nella seconda domenica dopo Pasqua del 1814. Il 22 settembre dello stesso anno fu nominato da Pio VII vescovo di Spoleto, dove rimase fino al 28 agosto 1820, quando pass\u00f2 alla diocesi di Tivoli, di cui fu eletto vescovo nell'ottobre dello stesso anno. In questa veste prest\u00f2 assistenza alla popolazione tiburtina, colpita dalla rotta dell'Aniene il 16 novembre 1826. Nel 1827 lasci\u00f2 Tivoli perch\u00e9 chiamato da Leone XII a ricoprire la carica di segretario della Congregazione dei vescovi e regolari.\nPapa Gregorio XVI lo cre\u00f2 cardinale, del titolo di San Clemente, il 30 settembre 1831, riservandosene per\u00f2 \"in pectore\" la pubblicazione, che si avr\u00e0 solo nel concistoro del 23 giugno 1834, meno di un anno prima della morte del Canali, avvenuta a Roma l'11 aprile 1835 all'et\u00e0 di 70 anni. \u00c8 sepolto nella basilica di San Clemente, di cui - come si \u00e8 detto - era titolare."}
{"id": "538192", "revid": "1874410", "url": "https://it.wikipedia.org/wiki?curid=538192", "title": "Nicola Canali", "text": "Biografia.\nNacque a Rieti il 6 giugno 1874. Fu ordinato prete il 31 marzo 1900.\nEra sacerdote quando papa Pio XI lo elev\u00f2 al rango di cardinale nel concistoro del 16 dicembre 1935 e non fu consacrato vescovo, come diversi altri appartenenti al Collegio cardinalizio.\nIn qualit\u00e0 di cardinale protodiacono annunci\u00f2 al mondo, il 28 ottobre 1958, l'elezione al soglio pontificio del cardinale Angelo Giuseppe Roncalli (papa Giovanni XXIII).\nMor\u00ec il 3 agosto 1961 all'et\u00e0 di 87 anni e ricevette sepoltura all'interno della chiesa di Sant'Onofrio al Gianicolo."}
{"id": "538193", "revid": "125686145", "url": "https://it.wikipedia.org/wiki?curid=538193", "title": "Decalogo (film)", "text": "Decalogo (\"Dekalog\") \u00e8 una serie di 10 mediometraggi prodotti dal 1988 al 1989 e diretti da Krzysztof Kie\u015blowski. Ogni episodio, di circa 55 minuti, \u00e8 indipendente dagli altri e racconta una storia di vita quotidiana ispirata, talora vagamente, talora in modo pi\u00f9 esplicito, a uno dei dieci comandamenti biblici. La sceneggiatura \u00e8 curata dallo stesso Kie\u015blowski insieme a Krzysztof Piesiewicz. L'opera ha vinto il primo premio al Festival di San Sebasti\u00e1n, il Premio FIPRESCI alla 46\u00aa Mostra del Cinema di Venezia, il Premio Flaiano per la sceneggiatura e il Nastro d'argento.\nOgni episodio del \"Decalogo\" ha un cast differente, ma in tutti, con l'eccezione degli episodi 7 e 10, \u00e8 presente la figura del \"testimone silenzioso\", un personaggio che non parla mai ma che assiste impassibile allo svolgimento delle vicende. Il testimone silenzioso potrebbe essere un entit\u00e0 superiore (ad esempio Dio) che osserva inerme le vicende, come la morte del bambino nel lago ghiacciato.\nDi due episodi esiste una versione lunga: \"Breve film sull'uccidere\" (1988) ridotto in \"Decalogo 5 e\" \"Non desiderare la donna d'altri\" (1988) ridotto in \"Decalogo 6\" (nonostante il titolo italiano faccia riferimento al nono comandamento).\nIl cofanetto DVD edito da San Paolo audiovisivi contenente l'intera opera, esce in Italia il 12 Dicembre 2002 e, come contenuto extra, contiene le schede critiche di ogni episodio scritte da Pino Farinotti."}
{"id": "538194", "revid": "1869172", "url": "https://it.wikipedia.org/wiki?curid=538194", "title": "Luigi di Canossa", "text": "Di nobile famiglia, era figlio di Bonifacio, marchese di Canossa, e di Francesca de' Castiglioni.\nBiografia.\nEntr\u00f2 nella Compagnia di Ges\u00f9 nel 1837 e fu ordinato sacerdote nel 1841. Insegn\u00f2 in alcune scuole della Compagnia e predic\u00f2 esercizi spirituali in diverse citt\u00e0. Nel 1847 dovette lasciare la Compagnia prima di pronunciare i voti definitivi, per motivi di salute.\nFu nominato vescovo di Verona il 30 settembre 1861 e consacrato da Benedetto Riccabona de Reinchenfels il 23 gennaio 1862.\nPartecip\u00f2 al concilio Vaticano I.\nPapa Pio IX lo elev\u00f2 al rango di cardinale del titolo di San Marcello nel concistoro del 12 marzo 1877.\nPartecip\u00f2 al conclave del 1878 che elesse papa Leone XIII. Nel 1891 un colpo apoplettico ne ridusse notevolmente le forze.\nMor\u00ec all'et\u00e0 di 90 anni e la sua salma \u00e8 sepolta in un monumento funebre erettogli nella Cattedrale di Verona.\nGenealogia episcopale.\nLa genealogia episcopale \u00e8:"}
{"id": "538195", "revid": "2043251", "url": "https://it.wikipedia.org/wiki?curid=538195", "title": "Rodrigo de Castro Osorio", "text": "Biografia.\nFu nominato cardinale della Chiesa cattolica da papa Gregorio XIII. Secondo le fonti coeve la sua nomina suscit\u00f2 le ire della popolazione, aizzata dalla nobilt\u00e0. Si diffuse cos\u00ec la convinzione che la sua nomina fosse stata indicata dallo zar di Russia, interessato alla regione e a un arcivescovo compiacente che gli permettesse di sfruttarla per fini politico-economici\nBiografia.\nNacque a Valladolid il 5 marzo 1523.\nPapa Gregorio XIII lo elev\u00f2 al rango di cardinale nel concistoro del 12 dicembre 1583.\nMor\u00ec il 20 settembre 1600 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538196", "revid": "2060716", "url": "https://it.wikipedia.org/wiki?curid=538196", "title": "Manci\u00f9", "text": "Manci\u00f9 (lingua mancese: , \"manju\"; cinese: \u6eff\u65cf; cinese semplificato: \u6ee1\u65cf; pinyin: M\u01cenz\u00fa), o anche Manchu, \u00e8 il nome con il quale viene riconosciuta dopo il XVII secolo l'antica etnia degli Jurchi (in mongolo: J\u00fcrchen). Gli Jurchi affondano le proprie radici nel II millennio a.C. ed oltre.\nAttualmente questo gruppo fa parte dei 56 gruppi etnici riconosciuti ufficialmente dalla Repubblica Popolare Cinese. Sono originari della Manciuria, regione situata a nord-est della Cina attuale. Nel XVII secolo, i manci\u00f9 sconfissero la dinastia Ming e fondarono la dinastia Qing. L'impero Qing fu presente in Cina fino al 1912, quando venne instaurata la Repubblica di Cina dopo la rivoluzione Xinhai.\nI manci\u00f9 vennero in seguito e in larga parte assimilati agli han, un processo che ha cambiato molte caratteristiche di entrambe le etnie. Il mancese . Negli ultimi anni, comunque, c'\u00e8 stato un ritorno di interesse verso la cultura manci\u00f9. I cinesi con antenati manci\u00f9 oggi sono infatti moltissimi, anche se molti di loro si identificano come han. L'adozione di politiche favorevoli alle minoranze etniche (come ammissioni preferenziali all'universit\u00e0 o opportunit\u00e0 di lavoro speciali) ha anche incoraggiato molti manci\u00f9 a ritrovare la propria origine e identificarsi nel popolo originario della Manciuria.\nOrigini.\nSecondo P. Huang gli antenati preistorici dei manci\u00f9 furono, molto probabilmente, popoli stanziati nella valle del Fiume Giallo, nelle steppe della Mongolia, lungo le coste dell'Oceano Pacifico e nell'area attorno al Lago Bajkal. I predecessori dei manci\u00f9 erano gli jurchi, una popolazione le cui prime tracce nell'area risalgono al II - I millennio a.C. Il popolo I-lou domin\u00f2 la regione dal 202 a.C. al 220 d.C. In seguito, nel V secolo, i Wu-chi e, nel VI secolo le trib\u00f9 dei Mohe. Una delle trib\u00f9 Mohe, verosimilmente la trib\u00f9 heishui, divenne capostipite degli jurchi. I manci\u00f9 sono i discendenti degli jurchi, i quali nel XII secolo, conquistarono una vasta area nel nordest dell'Asia fondando la Dinastia J\u012bn (letteralmente la Dinastia Dorata). Tutto questo sotto il comando del clan Wanyan che regn\u00f2 sulla Manciuria e su met\u00e0 della Cina settentrionale, fino a che non venne conquistato e distrutto dai mongoli di Gengis Khan. Il nome \"manci\u00f9\" fu ufficialmente adottato nel 1635 da Nurhaci degli jurchen dello Jianzhou, sebbene esso fosse gi\u00e0 in uso dal 1605. Nurhaci era originario dell'odierna Corea del Nord e nacque vicino alle Montagne Paektu/Changbai. Il figlio di Nurhaci, Hong Taiji, decise che gli jurchi avrebbero chiamato loro stessi \"manci\u00f9\" e rese proibito l'uso del nome \"jurchi\".\nLa lingua manci\u00f9 o mancese, fa parte del gruppo linguistico delle lingue tunguse essa stessa membro della discussa famiglia linguistica delle lingue altaiche. \u00c8 stata avanzata l'ipotesi che il mancese abbia delle similitudini con il coreano, il mongolo e con il turco. L'originario significato di \"manchu\" non \u00e8 stato ancora in maniera definitiva individuato, sebbene sembra che derivi da un antico termine per indicare gli jurchen dello Jianzhou. Un'altra teoria afferma che il nome derivi dal Bodhisattva Ma\u00f1ju\u015br\u012b (il Bodhisattva della Saggezza), del quale Nurhaci asseriva di esserne la reincarnazione. Un'ultima teoria \u00e8 che i manci\u00f9, come altri popoli tungusi, abbiano preso il loro nome dalla parola *\"mangu(n)\" 'grande fiume', comune a molte lingue tunguse. Prima del XVII secolo, gli antenati dei manci\u00f9 erano generalmente pastori, cacciatori e pescatori, ma si dedicavano, ma in maniera limitata, all'agricoltura e all'allevamento dei maiali.\nFondazione della dinastia Qing.\nNel 1616 un leader manci\u00f9, Nurhaci (1559-1626) fond\u00f2 la dinastia H\u00f2u J\u012bn (\u5f8c\u91d1) / Amaga Aisin Gurun, chiamata pi\u00f9 semplicemente lo Stato di Manci\u00f9 (manju gurun) e, unificate le trib\u00f9 mancesi, stabil\u00ec (o almeno espanse) il sistema dei vessilli manci\u00f9, una struttura militare che faceva della sua forza l'\"elasticit\u00e0\" delle truppe a differenza del \"numero\", caratteristica dell'esercito cinese. Nel 1636, il figlio di Nurhaci, Hong Taiji, riorganizz\u00f2 lo stato manci\u00f9 includendo mongoli, coreani e cinesi cambiando fra l'altro il nome della nazione in \"Dinastia Qing\" e ufficialmente mut\u00f2 il nome della nazionalit\u00e0 in manci\u00f9.\nSuccessivamente Nurhaci conquist\u00f2 l'area di Mukden (oggi Shenyang) e trasform\u00f2 quest'ultima nella nuova capitale dell'Impero Qing nel 1621. Pechino fu catturata dai contadini ribelli di Li Zicheng nel 1644, ma ancor pi\u00f9 difficile fu controllare l'intero territorio cinese. Molte furono le ribellioni, come ad esempio la \u00ab Rivolta dei Tre Feudatari \u00bb (\"sanfan zhi luan\") mossa dall'imperatore Kangxi e soffocata soltanto nel 1681.\nL'opera di conquista da parte della Dinastia Qing si dimostr\u00f2 complessa perch\u00e9 in quegli anni era continuato il processo di dissolvimento della societ\u00e0 divisa in ceti e che stava giungendo al termine con l'unificazione dei \"cinesi\" non grazie alla cultura (che aveva dato a lungo potere all'\u00e9lite) ma grazie all'idea di razza.\nPer motivi politici, i primi imperatori mancesi sposarono delle vedove discendenti delle famiglie dei Khan mongoli, in questo modo i loro successori (come l'imperatore Kangxi) sarebbero stati visti come legittimi eredi della mongola Dinastia Yuan. Durante la Dinastia Qing, il governo manci\u00f9 fece grandi sforzi per preservare la cultura mancese cos\u00ec come la lingua mancese. Ma i loro tentativi risultarono abbastanza vani poich\u00e9 gradualmente molti manci\u00f9 adottarono la lingua e i costumi degli han e, fino al XIX secolo, il mancese parlato fu sempre meno usato a corte. Il mancese scritto invece, venne sempre utilizzato, soprattutto per mantenere le comunicazioni e i rapporti tra l'imperatore e gli ufficiali a comando dei \"vessilli\" fino al collasso della dinastia. Comunque l'amministrazione Qing mantenne sempre un carattere duale negli incarichi stabilendo che tutti gli \"uffici\" dello stato dovevano essere composti contemporaneamente da un membro han e da un membro manci\u00f9. Nella pratica, a causa dell'esiguo numero di mancesi, tutte le pi\u00f9 alte cariche statali erano occupate da funzionari han.\nDurante gli ultimi anni della dinastia, i manci\u00f9 vennero considerati dai nazionalisti cinesi, capeggiati da Sun Yat-Sen, come dei colonizzatori stranieri, anche se la Rivoluzione repubblicana era supportata da molti funzionari e ufficiali militari mancesi di stampo riformista. Questa immagine dei mancesi scomparve rapidamente dopo la rivoluzione del 1911 tanto che la nuova Repubblica Cinese incluse i manci\u00f9 come parte integrante dell'identit\u00e0 nazionale del nuovo stato.\nDivisione amministrativa.\nL'impero era chiamato dai cinesi \"Regno di Mezzo\" (\"Zhong guo\") o \"Celeste Impero\" (\"Ta ching Kun\"). Verso la met\u00e0 del XIX secolo era suddiviso in Regioni, 6 viceregni, 18 province ed oltre 150 prefetture (\"Fu\") con 179 citt\u00e0 di prima classe.\n1) Cina (\"Zhong guo\")\n2) Manciuria (\"Manchou\")\n3) Mongolia (\"Mengku\") (1691)\n4) Tibet -Shisang/Bod (Lhasa)\n5) Paesi tributari:\nManciuku\u00f2.\nI giapponesi nel 1931, in Manciuria, crearono uno Stato fantoccio conosciuto con il nome di Manciuku\u00f2, guidato dall'ultimo imperatore cinese, Pu Yi. Secondo i piani dello stato maggiore giapponese, la maggioranza han avrebbe dovuto essere gradualmente sostituita sia dai manci\u00f9 sia da coloni giapponesi, ma lo scoppio del conflitto tra Cina e Giappone nel 1937 imped\u00ec uno sviluppo armonioso del neonato stato. Alla fine della seconda guerra mondiale, il territorio del Manciuku\u00f2 fu annesso nuovamente allo stato cinese."}
{"id": "538197", "revid": "88786", "url": "https://it.wikipedia.org/wiki?curid=538197", "title": "Francesco Capaccini", "text": "Biografia.\nNacque a Roma il 14 agosto 1784.\nPapa Gregorio XVI lo elev\u00f2 al rango di cardinale nel concistoro del 21 aprile 1845. Internunzio Apostolico nei Paesi Bassi dal 1828 al 1831, una raccolta di sue \"aepistolae\" di ambito diplomatico \u00e8 pubblicata nelle \"Lettres de Francesco Capaccini\" del 1827, ristampate nel 1983 dalla s'-Gravenhage, e oggetto di studio nell'Universit\u00e0 Cattolica di Lovanio in Belgio.\nDefinitosi sempre di umili origini, tuttavia dono' alla Chiesa la vigna di famiglia sita tra la basilica di Santa Maria Maggiore e la Torre de' Capocci, sulla superficie denominata Domus Aurea.\nMor\u00ec il 15 giugno 1845 all'et\u00e0 di 60 anni."}
{"id": "538198", "revid": "986213", "url": "https://it.wikipedia.org/wiki?curid=538198", "title": "Annibale Capalti", "text": "Venne nominato da papa Pio IX.\nBiografia.\nNacque a Roma il 21 gennaio 1811.\nPapa Pio IX lo elev\u00f2 al rango di cardinale nel concistoro del 13 marzo 1868.\nMor\u00ec il 18 ottobre 1877 all'et\u00e0 di 66 anni."}
{"id": "538199", "revid": "986213", "url": "https://it.wikipedia.org/wiki?curid=538199", "title": "Luigi Capotosti", "text": "Biografia.\nNacque a Monte Giberto il 23 febbraio 1863.\nNominato vescovo di Modigliana l'8 aprile 1908, fu consacrato vescovo il 31 maggio dello stesso anno nel Duomo di Fermo dall'arcivescovo Carlo Castelli, O.SS.C.A., assistito da Raimondo Jaffei, vescovo di Forli, e da Luigi Boschi, vescovo di Ripatransone.\nFu vescovo di Modigliana fino al 1914. Papa Pio XI lo elev\u00f2 al rango di cardinale nel concistoro del 21 giugno 1926.\nMor\u00ec il 16 febbraio 1938 all'et\u00e0 di 75 anni. \u00c8 sepolto nella chiesa di San Lorenzo a Moresco, dove si trasfer\u00ec fanciullo e al quale fu sempre legato e dove vi \u00e8 ancora la lapide in sua memoria murata sulla parete della casa dove visse.\nGenealogia episcopale.\nLa genealogia episcopale \u00e8:"}
{"id": "538200", "revid": "46931", "url": "https://it.wikipedia.org/wiki?curid=538200", "title": "Manchu", "text": ""}
{"id": "538202", "revid": "838137", "url": "https://it.wikipedia.org/wiki?curid=538202", "title": "Pietro Caprano", "text": "Biografia.\nNacque a Roma il 28 febbraio 1759.\nPapa Leone XII lo elev\u00f2 al rango di cardinale nel concistoro del 15 dicembre 1828.\nMor\u00ec il 24 febbraio 1834 all'et\u00e0 di 75 anni fu sepolto nella chiesa di Sant'Ignazio nella cappella di San Luigi Gonzaga.\nGenealogia episcopale.\nLa genealogia episcopale \u00e8:"}
{"id": "538204", "revid": "986213", "url": "https://it.wikipedia.org/wiki?curid=538204", "title": "Giuseppe Caprio", "text": "Biografia.\nNacque a Lapio, piccolo centro dell'Irpinia, il 15 novembre 1914; frequent\u00f2 il seminario a Benevento prima e la Pontificia Universit\u00e0 Gregoriana a Roma poi, dove consegu\u00ec la laurea in diritto canonico. Fu ordinato sacerdote nel 1938.\nLavor\u00f2 come diplomatico per la Santa Sede a Saigon, Nuova Delhi, Taipei, Bruxelles e a Nanchino; in quest'ultima citt\u00e0 sub\u00ec un periodo di domicilio coatto (1951) seguito da un'espulsione decretata dalle autorit\u00e0 cinesi.\nFu nominato arcivescovo da papa Giovanni XXIII nel 1961, scegliendo come motto \"Pax in Virtute\" e, dopo aver preso parte al Concilio Vaticano II, torn\u00f2 in India come pro-nunzio.\nNell'aprile 1969 papa Paolo VI lo nomin\u00f2 segretario dell'A.P.S.A. Nel giugno 1977 divenne Sostituto alla Segreteria di Stato. Fu anche consultore della Congregazione per la Dottrina della Fede e della Congregazione per i Vescovi, oltre che della Pontificia Commissione per la revisione del Codice di Diritto Canonico.\nIl 30 aprile 1979 papa Giovanni Paolo II lo nomin\u00f2 presidente dell'A.P.S.A., elevandolo al rango di cardinale nel concistoro del 30 giugno 1979.\nNel 1988 lo stesso papa lo nomin\u00f2 gran maestro dell'Ordine equestre del Santo Sepolcro di Gerusalemme, carica che ricopr\u00ec fino al 1995.\nMor\u00ec il 15 ottobre 2005 all'et\u00e0 di 90 anni.\nLe esequie si tennero il 18 ottobre alle ore 11 all'Altare della Cattedra della Basilica di San Pietro. La liturgia esequiale fu presieduta da papa Benedetto XVI. Una seconda messa funebre si tenne il giorno successivo nella chiesa parrocchiale di Santa Catarina d'Alessandria della sua nativa Lapio, dove era stato battezzato, presieduta dal cardinale Crescenzio Sepe, prefetto della Congregazione per l'evangelizzazione dei popoli. La salma fu poi tumulata nella stessa chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538205", "revid": "287204", "url": "https://it.wikipedia.org/wiki?curid=538205", "title": "Giovanni Battista Caprara Montecuccoli", "text": "Come arcivescovo di Milano durante il periodo napoleonico, fu tra le personalit\u00e0 pi\u00f9 influenti della Chiesa dell'epoca, nonch\u00e9 uno dei personaggi pi\u00f9 in vista nei rapporti tra il mondo ecclesiastico e lo stesso Napoleone Bonaparte, in particolare dopo la sua incoronazione a imperatore dei francesi.\nBiografia.\nI primi anni.\nGiovanni Battista nacque a Bologna il 29 maggio 1733, in seno alla famiglia dei conti di Montecuccoli, figlio sestogenito del conte Francesco Raimondo Montecuccoli e della contessa Maria Vittoria, nata dei conti Caprara, di cui assunse anche il cognome, essendo ella l'ultima della sua illustre prosapia e desiderosa di lasciare tutta l'eredit\u00e0 ed i propri possedimenti al figlio. Suo padre apparteneva alla dinastia che aveva dato i natali al celebre condottiero degli imperiali nel XVII secolo, Raimondo Montecuccoli.\nDopo aver frequentato il seminario di Bologna, si laure\u00f2 in filosofia al Collegio Nazareno di Roma nel 1751 ed il 23 settembre 1755 consegu\u00ec anche la laurea \"in utroque iure\" all'Arciginnasio della Sapienza. Nel 1757 fu vicelegato a Ravenna. Ordinato sacerdote il 22 dicembre 1765 (a trentadue anni), divenne referendario del supremo tribunale della Segnatura Apostolica di Grazia e Giustizia e vicelegato per la provincia delle Romagne.\nRelatore della Sacra Congregazione della Sacra Consulta, il 1\u00ba dicembre 1766 venne eletto arcivescovo titolare di Iconio, venendo consacrato l'8 dicembre di quell'anno al Palazzo del Quirinale a Roma per mano di papa Clemente XIII assistito da Scipione Borghese, arcivescovo titolare di Teodosia, e da Ignazio Reali, arcivescovo titolare di Atene (nella stessa cerimonia venne anche consacrato arcivescovo titolare di Filippi monsignor Giovanni Archinto, futuro cardinale).\nLa carriera diplomatica in Germania, Svizzera ed alla corte di Vienna.\nNominato assistente al trono pontificio l'8 dicembre 1766, venne nominato nunzio apostolico a Colonia poco dopo. Informato per\u00f2 che il suo predecessore a quella carica, monsignor Lucini, era ancora a Colonia, colse l'occasione per trattenersi a Bologna sino almeno alla met\u00e0 dell'anno successivo, preparandosi al non semplice conto che lo attendeva in Germania con la lettura del \"De statu Ecclesiae\" di Febronio, che era all'epoca uno dei principali testi di opposizione al cattolicesimo romano in oltralpe. Giunto a Colonia il 14 aprile 1766, incaric\u00f2 subito il decano dell'universit\u00e0 locale, Johann Gottfried Kaufmann, di realizzare un testo che confutasse le tesi dell'opera febroniana. Nel contempo cerc\u00f2 anche di mediare ai conflitti giurisdizionali creatisi fra i tre arcivescovi elettori presenti in territorio tedesco, ma abbandon\u00f2 ben presto l'impresa, convinto che essa fosse pi\u00f9 di natura secolare che religiosa.\nSul finire della primavera del 1772 intraprese un viaggio nei Paesi Bassi ed in Inghilterra, paese quest'ultimo ove venne presentato a Giorgio III ed alla sua consorte tramite l'ambasciatore imperiale, il principe Belgioioso, ma dove non manc\u00f2 di denunciare il lusso e la ricchezza, nonch\u00e9 l'indifferenza religiosa degli inglesi. Rientrato in Germania, nell'autunno del 1772 intraprese un nuovo viaggio in Germania meridionale per prendere contatto con gli elettori di Treviri e del Palatinato, ma ancora una volta i suoi sforzi si dimostrarono vani, eccezion fatta per i gesuiti, che egli non manc\u00f2 di riprendere per la troppa voce che essi stavano tributando alla soppressione dei loro conventi in Italia, ancor pi\u00f9 dopo la pubblicazione del breve \"Dominus ac Redemptor\" nel 1773, quando i gesuiti tedeschi si appoggiarono ai principi-vescovi per mantenere attivi i loro collegi indipendentemente dalle decisioni di Roma: rifior\u00ec cos\u00ec il \"Tricoronatum\" di Colonia, oltre a quelli di Ravenstein, D\u00fcsseldorf, Juliers, D\u00fcren e M\u00fcnstereifel, riducendo cos\u00ec di fatto la rilevanza del ruolo del Caprara Montecuccoli come nunzio apostolico.\nPressato da pi\u00f9 parti, a questo punto il Caprara cerc\u00f2 una via d'uscita dalla situazione, preferendo cambiare nunziatura piuttosto che trovarsi, come da diversi anni a quella parte, tra l'incudine di Roma ed il martello tedesco, il tutto aggravato dalle precarie condizioni di salute. Nella primavera del 1775 pareva ormai chiaro che il Caprara dovesse essere destinato alla nunziatura apostolica in Polonia, con sede a Varsavia, ma grazie alla sua influenza alla corte di Vienna riusc\u00ec a farsi assegnare nel 1775, il 6 settembre, quella della Confederazione Elvetica, con sede a Lucerna, ove giunse il 24 ottobre, rimanendovi sino al 1785, quando venne spostato all'importantissima nunziatura apostolica di Vienna, in sostituzione dell'arcivescovo Garampi che, creato cardinale, era stato richiamato a Roma presso il pontefice.\nLa nomina del Caprara alla sede di Vienna (alla quale egli aspirava da tempo) fu per lui un notevole salto di qualit\u00e0 e, giunto il 21 luglio dell'anno della sua nomina alla nuova sede, intraprese subito delle notevoli spese per il restauro del palazzo della nunziatura, dimostrandosi sempre meno interessato a contrastare il giuseppinismo, come gli aveva chiesto Pio VI affidandogli il delicato incarico di nunzio alla corte imperiale. Questa sua volont\u00e0 di compiacere l'imperatore a tutti costi and\u00f2 per\u00f2 a scapito della curia romana, che soffr\u00ec della mancanza di costanti dati relativi alla sua nunziatura, arrivando a sapere in ritardo del Congresso di Ems e dell'espulsione di Antonio Felice Zondadari, nunzio apostolico a Bruxelles, dal territorio belga per ordine del governo austriaco (all'epoca il Belgio era territorio sottoposto al dominio dell'Austria con il nome di Paesi Bassi austriaci).\nLo stesso governo austriaco del resto tendeva a tenere poco in considerazione il Caprara, preferendo conferire direttamente con Roma in caso di necessit\u00e0. Con la morte di Giuseppe II, il Caprara venne inviato alla Dieta di Francoforte, presso la quale doveva eleggersi il nuovo imperatore del Sacro Romano Impero, con il preciso compito di impedire che durante la seduta venissero varate delle leggi che risultassero contrarie agli interessi della Santa Sede. Il Caprara rimase invece passivo, riservandosi solo di riportare alcune correzioni il 13 ottobre, mentre la dieta si era chiusa ufficialmente il 4 dello stesso mese. Rientrato a Vienna nel 1791, il Caprara vide la sua salute peggiorare e per questo trascorse diversi mesi ai bagni termali di Pyrmont, lasciando a sostituirlo il suo segretario, Paolo Antonio Agostini Zamperoli.\nIl cardinalato e la fama durante il periodo napoleonico.\nIl pontefice Pio VI, tutt'altro che soddisfatto dell'operato del Caprara a Vienna, pens\u00f2 di sollevarlo dal suo incarico elevandolo al rango di cardinale nel concistoro del 18 giugno 1792, ma solo due anni dopo ricevette il titolo di Sant'Onofrio (21 febbraio 1794), quando fece ritorno da Vienna, dove si era trattenuto per qualche tempo. A Roma gli venne assegnata la carica di Camerlengo del Sacro Collegio dei Cardinali dal 21 febbraio 1794 al 1\u00ba giugno 1795, oltre al titolo di membro delle congregazioni apostoliche per i Vescovi e Regolari, di Propaganda Fide, del Buon governo e della Consulta, senza per\u00f2 godere di molta stima n\u00e9 da parte dei suoi colleghi n\u00e9 da parte del Pontefice.\nNel 1796, quando l'esercito rivoluzionario guidato da Napoleone Bonaparte invase l'Italia, preoccupato per le sorti della propria famiglia e dei beni che possedeva a Bologna, sostenne in curia la necessit\u00e0 di sottoscrivere un patto di pacificazione con i francesi, formalmente per salvaguardare gli interessi e l'integrit\u00e0 del territorio dello Stato della Chiesa, fatto che, se gli cre\u00f2 dispiaceri negli ambienti della Curia romana, lo fece invece entrare nelle simpatie del rappresentante francese a Roma, Hyacinthe Bernard, che gli tribut\u00f2 il soprannome di \"cardinale giacobino\". Il 5 febbraio 1797, alla vigilia del Trattato di Tolentino, fu uno dei pochi cardinali che votarono a favore della sottoscrizione della pace con i napoleonici.\nPrese parte al conclave del 1799-1800, celebrato a Venezia durante l'occupazione di Roma da parte dei francesi, cerimonia durante la quale risult\u00f2 eletto papa Pio VII il quale, per ringraziarlo dell'appoggio fornitogli per l'elezione, aveva pensato di promuoverlo al ruolo di arcivescovo di Bologna, nomina sulla quale per\u00f2 intervenne il veto di Vienna, che considerava il Caprara eccessivamente filo-francese negli atteggiamenti.\nIl 21 luglio 1800 egli venne pertanto nominato amministratore apostolico della diocesi di Jesi, ove venne definitivamente trasferito come arcivescovo (titolo personale) dall'agosto di quell'anno. S'occup\u00f2 dunque dei rapporti tra il papato e la Repubblica Francese guidata da Napoleone Bonaparte, divenendo legato pontificio in Francia per conto di papa Pio VII, su richiesta esplicita di Napoleone, dal 24 agosto 1801 sino all'imprigionamento del Pontefice nel luglio del 1809. In questo periodo fu il fautore principale della traslazione delle spoglie di Pio VI a Roma, dopo che questi era morto in esilio forzato in Francia, facendo giungere il corpo del Pontefice nella citt\u00e0 eterna nel febbraio del 1802. Dopo l'approvazione del concordato tra Francia e Santa Sede per la restaurazione del cattolicesimo in Francia, celebr\u00f2 assieme al Papa un pontificale nella cattedrale metropolitana di Notre Dame di Parigi il 18 aprile 1802 alla presenza delle principali cariche dello Stato francese e dello stesso Bonaparte.\nIl 24 maggio 1802 fu eletto arcivescovo di Milano, anche se fu scarsamente presente nell'arcidiocesi ambrosiana a causa delle sue missioni diplomatiche in Francia. Lo stesso Napoleone lo propose come Ministro del Culto della neonata Repubblica Italiana, ma Francesco Melzi d'Eryl si oppose strenuamente alla persona del Caprara, preferendogli invece il Bovara, scatenando cos\u00ec un preoccupante conflitto tra il sacerdote ed il cardinale. In cambio dell'ufficiale rinuncia del Caprara alle sue pretese, gli venne affidato l'incarico di Consultore di stato, ruolo di molto superiore a quello di ministro.\nProsegu\u00ec l'operazione di mediazione negli affari ecclesiastici, conducendo sempre nel 1805 i negoziati per la delimitazione delle nuove diocesi del Piemonte. Durante l'incoronazione di Napoleone a re d'Italia benedisse per conto del pontefice la Corona Ferrea che il Bonaparte utilizz\u00f2 per la sua incoronazione e gliela impose sul capo personalmente. Come ricompensa ottenne la Legion d'Onore, l'Ordine della Corona Ferrea, il titolo di conte e poi quello di senatore del neonato Regno d'Italia napoleonico.\nQuasi del tutto sordo e cieco, mor\u00ec il 21 giugno 1810 all'et\u00e0 di 77 anni a Parigi e fu sepolto al Pantheon, mentre il suo cuore venne sepolto nel duomo di Milano. In occasione del suo funerale, il senatore veneziano Alvise Mocenigo recit\u00f2 in Senato un elogio funebre, da lui composto, che venne successivamente stampato e pubblicato. Durante il Secondo impero francese, il corpo del cardinale venne reclamato dalla famiglia e venne traslato da Parigi a Roma il 22 agosto 1861.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538206", "revid": "144796", "url": "https://it.wikipedia.org/wiki?curid=538206", "title": "Marino Ascanio Caracciolo", "text": "Biografia.\nNacque a Napoli nel 1468, figlio del patrizio Domizio Caracciolo, signore di Ruodi, e di Martuscella Caracciolo.\nNel breve periodo tra il 18 gennaio 1524 e il 24 luglio dello stesso anno fu vescovo di Catania, ma rassegn\u00f2 le dimissioni in favore del fratello Scipione Caracciolo.\nFu creato 1\u00ba conte di Gallarate, con il feudo comprendente le localit\u00e0 di Cassina Verghera, Samarate, Ferno, Bolladello, Cedrate, Solbiate sopra l'Arno, Santo Stefano, Peveranza, Arnate, Cardano (al Campo) e Oggiona, grazie alla donazione a lui fatta dal duca Francesco II Sforza il 13 luglio 1530; fu inoltre conte di Vespolate, nonch\u00e9 2\u00ba duca di Atripalda (allora dominata dal principato dei Caracciolo), nella seconda met\u00e0 del Cinquecento.\nFu creato cardinale diacono e riservato in pectore nel concistoro del 21 maggio 1535 da papa Paolo III; pubblicato nel concistoro del 31 maggio 1535 e il 12 novembre ricevette la berretta con la diaconia di Santa Maria in Aquiro.\nFu inoltre governatore del Ducato di Milano.\nMor\u00ec il 28 gennaio 1538 all'et\u00e0 di 70 anni."}
{"id": "538207", "revid": "118988114", "url": "https://it.wikipedia.org/wiki?curid=538207", "title": "Diego Innico Caracciolo di Martina", "text": "Biografia.\nNacque a Martina il 18 luglio 1759, era figlio del duca Francesco Caracciolo di Martina e di Stefania Pignatelli Aragona Cort\u00e9s dei principi di Noia, fratello minore del futuro duca Petraccone Caracciolo di Martina.\nPapa Pio VII lo elev\u00f2 al rango di cardinale nel concistoro dell'11 agosto 1800, con il titolo di Sant'Agostino e fino alla nomina del cardinale Marino Carafa di Belvedere \u00e8 stato il porporato italiano pi\u00f9 giovane. Tra i vari incarichi ricopr\u00ec quello di prefetto del Supremo Tribunale della Segnatura Apostolica e prefetto della Congregazione per le indulgenze e le sacre reliquie.\nMor\u00ec il 24 gennaio 1820 all'et\u00e0 di 60 anni.\nGenealogia episcopale.\nLa genealogia episcopale \u00e8:"}
{"id": "538209", "revid": "838137", "url": "https://it.wikipedia.org/wiki?curid=538209", "title": "Gil Carrillo de Albornoz", "text": "Biografia.\nGil Carrillo de Albornoz nacque a Talavera de la Reina nel 1579, figlio di Francisco de Albornoz, gi\u00e0 cavaliere di Calatrava, e di sua moglie Felipa de Espinosa, la quale a sua volta era nipote del cardinale Diego Espinosa y Ar\u00e9valo.\nEgli comp\u00ec i propri studi al Colejo Mayor di Oviedo e poi all'Universit\u00e0 di Salamanca dove ottenne il dottorato in diritto civile. Intenzionato a intraprendere la carriera ecclesiastica in quanto figlio ultrogenito, divenne uditore delle cancellerie di Valladolid e Granada e vicereggente del consiglio regio nonch\u00e9 capitano generale di Navarra e membro del consiglio generale dell'inquisizione. Arcidiacono di Valpuesta (presso Burgos) dal 1617, rimase in carica sino al 1627 quando venne nominato canonico della cattedrale di Siviglia.\nSu istanza di Filippo IV di Spagna venne promosso al cardinalato e pertanto papa Urbano VIII lo elev\u00f2 al rango di cardinale nel concistoro del 30 agosto 1627 concedendogli la berretta rossa ed il titolo cardinalizio di Santa Maria in Via. Il re di Spagna, in aggiunta, gli garant\u00ec l'arcidiaconato di \u00c9cija e gli riconferm\u00f2 il titolo di canonico a Siviglia il 22 febbraio 1628. Il progetto di Filippo IV di servirsi del cardinale de Albornoz per esercitare la propria pressione su Urbano VIII ebbe successo e fu proprio il cardinale ad avere un ruolo fondamentale nei contrasti con la Francia di Mazzarino e nella questione della Guerra di Castro.\nEletto arcivescovo di Taranto il 23 settembre 1630, venne consacrato a Roma il 6 ottobre 1630 nella basilica di San Giovanni in Laterano per mano del cardinale Gaspar Borja Velasco, vescovo di Albano, assistito da Benedetto Baaz, vescovo di Umbriatico, e da Mart\u00ed de Le\u00f3n C\u00e1tdenas, vescovo di Trivento. Rappresentante ufficiale della Spagna nel Sacro Collegio dei Cardinali dal 1632, dal luglio 1634 al novembre del 1635 fu governatore del Ducato di Milano e il 30 marzo 1637 diede le dimissioni dalla propria arcidiocesi. Consigliere di stato dal 1638, opt\u00f2 per il titolo di San Pietro in Montorio il 2 agosto 1643. Camerlengo del Sacro Collegio dei Cardinali dal 14 marzo 1644, mantenne tale incarico sino all'8 gennaio 1646. Prese parte al conclave del 1644 che elesse papa Innocenzo X opponendo per\u00f2 il veto del re di Spagna sull'elezione del cardinale Giulio Cesare Sacchetti.\nDopo il conclave, sebbene gli fosse stato chiesto di fare ritorno in Spagna, continu\u00f2 a risiedere a Roma sino alla sua morte, avvenuta il 19 dicembre 1649 alle ore 15:00. Venne successivamente sepolto nella chiesa di Sant'Anna al Quirinale.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "538212", "revid": "322321", "url": "https://it.wikipedia.org/wiki?curid=538212", "title": "Pier Luigi Carafa (1581-1655)", "text": "Biografia.\nNacque a Napoli il 18 luglio 1581.\nFu nominato vescovo di Tricarico il 29 marzo 1624 e destinato contemporaneamente alla nunziatura di Colonia. Si dimise dall'incarico di vescovo di Tricarico l'8 gennaio 1646, che, dopo di lui, fu dato all'omonimo nipote il quale gli succedette alla guida della diocesi fino al 1672.\nPapa Innocenzo X lo elev\u00f2 al rango di cardinale nel concistoro del 6 marzo 1645.\nPrese parte al conclave del 1655, che elesse papa Alessandro VII, ma mor\u00ec durante lo svolgimento il 15 febbraio 1655 all'et\u00e0 di 73 anni. Fu esposto e sepolto nella navata di destra della chiesa del Santissimo Nome di Ges\u00f9 a Roma.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538214", "revid": "2161050", "url": "https://it.wikipedia.org/wiki?curid=538214", "title": "Carlo Carafa della Spina", "text": "Era figlio di Girolamo Carafa, marchese di Castelvetere e di Diana Vittori Borghese, nipote di Papa Paolo V. Era anche fratello del cardinale Fortunato Ilario Carafa della Spina.\nBiografia.\nSi laure\u00f2 a Roma \"in utroque iure\".\nFu nominato vescovo di Aversa nel 1644, anno in cui ricevette anche la consacrazione episcopale e succedette allo zio Carlo Carafa.\nFu nunzio apostolico nella Svizzera cattolica nel 1653, presso la Repubblica di Venezia nel 1654 e in Austria dal 1658 al 1664.\nPapa Alessandro VII lo elev\u00f2 al rango di cardinale nel concistoro del 14 gennaio 1664 assegnandogli il titolo di cardinale presbitero di Santa Susanna nel 1665.\nNel 1667 Orazio Maria Bonfioli gli dedic\u00f2 l'opera \"De immobilitate terrae\".\nNel 1675 opt\u00f2 per il titolo di Santa Maria in Via.\nFu camerlengo del Collegio cardinalizio (1676-1678).\nAl suo decesso la salma venne inumata nella chiesa del Ges\u00f9 di Roma.\nConclavi.\nCarlo Carafa della Spina partecip\u00f2 a tre conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538215", "revid": "838137", "url": "https://it.wikipedia.org/wiki?curid=538215", "title": "John Joseph Carberry", "text": "Biografia.\nUltimo di dieci figli, nacque a Brooklyn il 31 luglio 1904 da James Joseph Carberry e Mary Elizabeth O'Keefe. Consegu\u00ec il dottorato in filosofia nel 1929 e il dottorato in teologia nel 1930 presso la Pontificia Universit\u00e0 Urbaniana.\nRicevette l'ordinazione sacerdotale il 28 giugno 1929 dal cardinale Francesco Marchetti Selvaggiani a Roma. Il 3 febbraio 1948 fu nominato ciambellano privato di Sua Santit\u00e0 e il 7 maggio 1954 prelato domestico di Sua Santit\u00e0.\nEletto vescovo titolare di Elide e vescovo coadiutore di Lafayette il 3 maggio 1956, fu consacrato il 25 luglio dal vescovo Raymond Augustine Kearney. Il 20 novembre 1957 succedette al defunto vescovo di Lafayette John George Bennett. Partecip\u00f2 a tutte le quattro sessioni del Concilio Vaticano II tra il 1962 al 1965.\nIl 16 gennaio 1965 fu nominato vescovo di Columbus. Il 14 febbraio 1968 fu promosso arcivescovo di Saint Louis.\nPapa Paolo VI lo elev\u00f2 al rango di cardinale della Chiesa cattolica nel concistoro del 28 aprile 1969 con il titolo di San Giovanni Battista de' Rossi. Partecip\u00f2 al conclave dell'agosto 1978 che elesse Giovanni Paolo I e al secondo conclave dell'ottobre 1978 che elesse Giovanni Paolo II.\nMor\u00ec il 17 giugno 1998 all'et\u00e0 di 93 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538216", "revid": "74801", "url": "https://it.wikipedia.org/wiki?curid=538216", "title": "Enrique de Cardona", "text": "Biografia.\nNacque a Urgell nel 1485 dalla nobile famiglia Folch de Cardona.\nFu eletto vescovo di Barcellona il 18 aprile 1505.\nIl 23 gennaio 1512 fu promosso arcivescovo di Monreale e presidente del Regno di Sicilia per conto del Re d'Aragona.\nPapa Clemente VII lo elev\u00f2 al rango di cardinale nel concistoro del 24 novembre 1527.\nMor\u00ec il 7 febbraio 1530 all'et\u00e0 di 45 anni."}
{"id": "538217", "revid": "4115721", "url": "https://it.wikipedia.org/wiki?curid=538217", "title": "Pulcin della Minerva", "text": ""}
{"id": "538218", "revid": "92723", "url": "https://it.wikipedia.org/wiki?curid=538218", "title": "Joseph-L\u00e9on Cardijn", "text": "Fu un sacerdote belga, nominato cardinale della Chiesa cattolica da papa Paolo VI.\nBiografia.\nNacque a Schaerbeek il 18 novembre 1882. Visse con i suoi nonni ad Halle fino a quando i suoi genitori lasciarono il loro lavoro di custodi e suo padre non inizi\u00f2 un'attivit\u00e0 di commerciante di carbone e la madre non apr\u00ec un caff\u00e8. Entrambi profondamente cristiani, decisero di lasciare al figlio di continuare gli studi per diventare sacerdote, anzich\u00e9 avviarlo a lavorare in fabbrica.\nDopo gli studi presso il Collegio di Nostra Signora di Halle, nel 1903 entr\u00f2 nel seminario di Malines. Il 22 settembre 1906 venne ordinato sacerdote. Divenuto tale, per influenza dei genitori e del sacerdote Adolf Daens si determin\u00f2 a trascorrere la sua vita portando il cristianesimo fra la classe operaia. In particolare ebbe modo di accostarsi alla realt\u00e0 dei giovani operai che si allontanavano dalla Chiesa e decise che la sua opera di evangelizzazione si sarebbe orientata verso di loro.\nFondazione del movimento giovent\u00f9 operaia.\nNel 1925 fond\u00f2 la \"Jeunesse Ouvri\u00e8re Chr\u00e9tienne\" (JOC), che in Italia divent\u00f2 la Giovent\u00f9 Operaia Cristiana, adottando la metodologia della Revisione di Vita, facendo cio\u00e8 riflettere i giovani sulla loro vita usando il metodo del vedere, giudicare e agire. L'originalit\u00e0 del metodo stava nel consentire ai giovani, riuniti in gruppi, di prendere coscienza della loro situazione, organizzarsi per migliorarla tramite l'azione e nello scoprire, tramite il confronto col Vangelo, la presenza di Ges\u00f9 nella loro storia.\nIn pochi anni il movimento divent\u00f2 una realt\u00e0 internazionale, con sedi e gruppi in tutto il mondo; in molte nazioni, come Francia e Italia, la diffusione della JOC si leg\u00f2 all'esperienza dei preti operai.\nCardijn pass\u00f2 quindi gli ultimi anni della sua vita viaggiando per seguire l'evoluzione del suo movimento nei cinque continenti, e Papa Paolo VI lo elev\u00f2 al rango di cardinale nel concistoro del 22 febbraio 1965.\nMor\u00ec a Lovanio il 24 luglio 1967 all'et\u00e0 di 84 anni.\nLa sua causa di beatificazione \u00e8 stata aperta dalla Diocesi di Malines-Bruxelles il 16 gennaio 2014.\nGenealogia episcopale.\nLa genealogia episcopale \u00e8:"}
{"id": "538219", "revid": "1123126", "url": "https://it.wikipedia.org/wiki?curid=538219", "title": "Jos\u00e9 Mar\u00eda Caro Rodr\u00edguez", "text": "Biografia.\nNacque a San Antonio de Petrel, Pichilemu, il 23 giugno 1866.\nPapa Pio XII lo elev\u00f2 al rango di cardinale nel concistoro del 18 febbraio 1946. \u00c8 stato il primo cardinale cileno.\nMor\u00ec il 4 dicembre 1958 all'et\u00e0 di 92 anni e venne sepolto nella cattedrale di San Giacomo.\nGenealogia episcopale.\nLa genealogia episcopale \u00e8:"}
{"id": "538220", "revid": "322321", "url": "https://it.wikipedia.org/wiki?curid=538220", "title": "Gaspare Carpegna", "text": "Biografia.\nNacque a Roma l'8 maggio 1625, figlio di Francesco Maria dei conti di Carpegna, nel Montefeltro, e di Marzia Spada.\nDopo aver compiuto studi letterari e giuridici, inizi\u00f2 la carriera ecclesiastica, ricoprendo incarichi durante i pontificati di Innocenzo X (uditore della Segnatura di Giustizia e segretario della Congregazione delle Acque), di Alessandro VII (segretario del cardinale Flavio Chigi, canonico di San Pietro, referendario dell'una e dell'altra Segnatura, segretario della Congregazione del Buon Governo, uditore di Rota), e infine di Clemente IX (consultore del Sant'Uffizio).\nPapa Clemente X (un nipote del quale, Antonio Altieri, aveva sposato sua sorella, Maria Virginia di Carpegna) lo elev\u00f2 al rango di cardinale nel concistoro del 22 dicembre 1670 ed il 12 agosto 1671 lo nomin\u00f2 cardinale vicario quando dovette sostituire il proprio figlio adottivo Paluzzo Paluzzi Altieri degli Albertoni. Il cardinale Carpegna tenne saldamente il vicariato fino alla morte, per oltre 40 anni, sotto ben 5 papi: Clemente X, Innocenzo XI, Alessandro VIII, Innocenzo XII e Clemente XI.\nGran curiale, membro di numerosissime congregazioni e molto presente nella cultura romana (fu anche acclamato in Arcadia nel 1695, con il nome di Ermete Aliano, primo porporato assurto a tale onore), abilissimo nelle manovre di corte, assai severo nel reprimere gli abusi, tent\u00f2 anche l'accesso al soglio pontificio nel conclave del 1689 - quello che elesse Alessandro VIII Ottoboni - ma ne fu escluso dall'ostilit\u00e0 della Francia e del Granducato di Toscana.\nReso inabile nel 1707 da un colpo apoplettico, mor\u00ec il 6 aprile 1714 all'et\u00e0 di 88 anni, e fu sepolto nella tomba di famiglia a Santa Maria in Vallicella.\nIl \"Museo Carpegna\" e la \"collezione Carpegna\".\nTra i pi\u00f9 raffinati collezionisti del suo tempo, Gaspare di Carpegna raccolse numerose opere d'arte, sia contemporanea che antica, sia profana che sacra, esponedole nel suo palazzo di rione Sant'Eustachio (oggi in Corso del Rinascimento), in quello che le cronache dell'epoca definiscono il \"Museo Carpegna\".\nLa collezione includeva quadri, disegni, sculture, stoffe, vetri sacri e dorati, carte cinesi, porcellane e maioliche (tra cui i \"Piatti Carpegna\" oggi ai Musei vaticani) ed altri oggetti. Particolarmente pregevoli erano i pezzi di epoca classica, tra cui bronzi, epigrafi, medaglie in oro ed argento, monete, bassorilievi, mosaici, piccoli manufatti in bronzo, avorio, vetro, cristallo, ma soprattutto le \"gemme\", cammei di et\u00e0 imperiale e altre opere di glittica tra le pi\u00f9 celebri e preziose dell'antichit\u00e0.\nAlcuni anni dopo la morte del cardinale, per interessamento di Benedetto XIV, la collezione fu ceduta dal nipote Francesco Maria di Carpegna allo Stato e destinata alla Biblioteca Vaticana. Trasferita al \"Museo Cristiano\" (nucleo originario dei Musei Vaticani) e al \"Museo Profano\" sin dalla loro costituzione (1757 e 1767, rispettivamente), la collezione Carpegna fu oggetto di spoliazioni in epoca napoleonica, cos\u00ec che alcune tra le sue opere pi\u00f9 pregevoli sono oggi conservate al Museo del Louvre, a Parigi.\nTra gli oggetti pi\u00f9 preziosi della collezione erano i grandi cammei di epoca imperiale per i quali nel 1779 Pio VI aveva incaricato Luigi Valadier di realizzare preziose ed elaborate montature.\nTra questi si segnalano il \"Cammeo Carpegna\", rappresentante \"Il trionfo di Bacco\" (in agata, con montatura in alabastro, bronzo e oro del 1780, oggi nelle collezioni del Museo del Louvre e recentemente esposto alla Frick Collection di New York), il \"Cammeo di Augusto\" (in agata, con montatura in marmo, cristallo di rocca, oro, bronzo dorato e smalto del 1785, oggi al Museo del Louvre), e il \"Cammeo di Bacco e Arianna\" (in pasta di vetro con montatura in marmo, pietre semipreziose, cristallo di rocca e bronzo del 1780-1785, anch'esso al Museo del Louvre).\nIl Palazzo dei Principi a Carpegna.\nAttorno al 1675 il cardinale Gaspare commission\u00f2 il progetto di un maestoso palazzo, da ubicarsi nel paese di origine della famiglia, Carpegna, nel Montefeltro, al famoso architetto Giovanni Antonio De Rossi. Nel 1696, ad oltre vent'anni dall'inizio dei lavori (gli scavi per gettare le fondamenta furono iniziati nel 1674), lo splendido palazzo, tutt'ora esistente e in buono stato, poteva considerarsi ultimato. Nei quattro punti cardinali delle fondamenta furono poste delle medaglie raffiguranti i cardinali Gaspare e Ulderico di profilo e il paesaggio del paese con il palazzo in costruzione datate 1675 con il motto \" Nomen fama-quae vestra sumus \" siamo il vostro nome e la vostra fama, fuse nei tre metalli oro, argento e bronzo, il costo finale dell'opera ammont\u00f2 a 190.000 scudi romani d'oro.\nPur inquadrabile nello stile delle ville dell'epoca, palazzo Carpegna spicca per la sua caratteristica di palazzo-fortezza, ispirato alle ville fortificate di matrice fiorentina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538221", "revid": "2056951", "url": "https://it.wikipedia.org/wiki?curid=538221", "title": "Ulderico Carpegna", "text": "Biografia.\nNacque da una nobile famiglia romana, figlio del conte Tommaso Carpegna e fratello di Pietro Carpegna, vescovo di Gubbio. Era anche imparentato con il cardinale Gasparo Carpegna, che per\u00f2 apparteneva ad un altro ramo della famiglia. Consegu\u00ec la laurea \"in utroque iure\". Ordinato sacerdote, durante il pontificato di papa Gregorio XV fu abate di Santa Maria di Mutino e membro della Corte del cardinale Antonio Barberini.\nIl 23 settembre 1630 fu nominato vescovo di Gubbio e fu consacrato il 7 ottobre dello stesso anno dal cardinale Luigi Caetani. Papa Urbano VIII lo elev\u00f2 al rango di cardinale nel concistoro del 28 novembre 1633. Il 9 gennaio dell'anno successivo ricevette il titolo di Sant'Anastasia. L'11 ottobre 1638 fu trasferito alla sede di Todi, a cui rinunci\u00f2 il 31 agosto 1643.\nIl 21 agosto 1659 opt\u00f2 per il titolo di San Pietro in Vincoli, che mantenne fino al 21 novembre 1661 quando ebbe il titolo di Santa Maria in Trastevere. L'11 ottobre 1666 opt\u00f2 per l'ordine dei cardinali vescovi e per la sede suburbicaria di Albano, fino a quando il 18 marzo 1671 fu nominato vescovo di Frascati. Divenuto vicedecano del collegio cardinalizio il 28 gennaio 1675 pervenne alla sede suburbicaria di Porto e Santa Rufina.\nPartecip\u00f2 a ben cinque conclavi, che elessero papa Innocenzo X, papa Alessandro VII, papa Clemente IX, papa Clemente X e papa Innocenzo XI. Mor\u00ec a Roma e fu sepolto nella Cappella Barberini in Sant'Andrea della Valle.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538222", "revid": "1714743", "url": "https://it.wikipedia.org/wiki?curid=538222", "title": "Francesco Carpino", "text": "Biografia.\nNacque il 18 maggio 1905 a Palazzolo Acreide (Siracusa), dopo aver compiuto gli studi ginnasiali nel seminario di Noto si iscrisse al Pontificio Seminario Romano Maggiore, conseguendo presso la Pontificia Universit\u00e0 Lateranense le lauree in filosofia e teologia, e la licenza in diritto canonico.\nOrdinato sacerdote presso la Chiesa Madre di San Nicol\u00f2 in Palazzolo Acreide il 14 agosto 1927 dal vescovo di Noto Giuseppe Vizzini insegn\u00f2 filosofia e teologia nel seminario di Noto per due anni, e poi divenne professore di teologia sacramentaria alla Pontificia Universit\u00e0 Lateranense, dove rimase fino al 1951.\nL'11 febbraio 1951 Pio XII lo promosse coadiutore dell'arcivescovo di Monreale Ernesto Eugenio Filippi, al quale succedette il 23 agosto dello stesso anno, dopo essere stato consacrato vescovo con il titolo dell'arcidiocesi titolare di Nicomedia.\nNel 1961 Giovanni XXIII lo richiam\u00f2 a Roma, nominandolo assessore della Congregazione Concistoriale e arcivescovo titolare di Sardica. Nel giugno 1963 fu nominato segretario del conclave, nel quale fu eletto Paolo VI.\nDopo aver svolto numerosi incarichi in diversi organismi della Curia Romana, rivestendo anche per un breve periodo la mansione di pro-prefetto della Congregazione per la Disciplina dei Sacramenti, il 26 giugno 1967 fu nominato arcivescovo di Palermo ed elevato alla dignit\u00e0 cardinalizia con il titolo di cardinale presbitero di Santa Maria Ausiliatrice in via Tuscolana.\nIl 17 ottobre 1970 si dimise dall'arcidiocesi di Palermo, spiegando che essendo un'arcidiocesi con molti difficili problemi pastorali era necessario un arcivescovo pi\u00f9 giovane per predisporre programmi a lungo termine. Assunse quindi altri incarichi presso la Congregazione per i Vescovi, il Supremo Tribunale della Segnatura Apostolica e presso il Governatorato dello Stato della Citt\u00e0 del Vaticano. Il 27 gennaio 1978 divenne cardinale vescovo di Albano e infine mor\u00ec a Roma il 5 ottobre 1993. Il suo corpo venne sepolto presso la Cattedrale di Palermo, nella cappella di Santa Cristina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538223", "revid": "267975", "url": "https://it.wikipedia.org/wiki?curid=538223", "title": "Gerald Emmett Carter", "text": "Biografia.\nNacque da una modesta famiglia di origine irlandese. Suo fratello Alexander fu vescovo di Sault Sainte Marie e due delle sue sorelle divennero suore.\nStudi\u00f2 a Montr\u00e9al, al seminario maggiore e poi all'universit\u00e0, fino a conseguire il dottorato in teologia nel 1947.\nIl 22 maggio 1937 fu ordinato presbitero e accanto al suo ministero pastorale si dedic\u00f2 all'insegnamento. Il 30 gennaio 1953 fu nominato canonico del capitolo cattedrale di Montr\u00e9al.\nIl 1\u00ba dicembre 1961 fu nominato vescovo titolare di Altiburo e vescovo ausiliare di London. Fu consacrato vescovo il 2 febbraio 1962 dal cardinale Paul-\u00c9mile L\u00e9ger.\nPartecip\u00f2 al Concilio Vaticano II. Il 17 febbraio 1964 divenne vescovo di London. Dal 1975 al 1977 fu presidente della Conferenza episcopale canadese. Il 27 aprile 1978 fu promosso alla sede metropolitana di Toronto.\nPapa Giovanni Paolo II lo elev\u00f2 al rango di cardinale nel concistoro del 30 giugno 1979, lo stesso giorno ebbe il titolo di Santa Maria in Transpontina.\nFu presidente della Commissione internazionale sull'inglese nella liturgia.\nEbbe poi problemi di salute: un attacco cardiaco nel 1981, la frattura ad un'anca nel 1988. Il 17 marzo 1990, quando gi\u00e0 aveva 78 anni, rinunci\u00f2 al governo pastorale dell'arcidiocesi.\nMor\u00ec a Toronto e fu sepolto nel mausoleo dei vescovi nel cimitero della Santa Croce della medesima citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538224", "revid": "28057", "url": "https://it.wikipedia.org/wiki?curid=538224", "title": "Giovanni Battista Casali del Drago", "text": "Biografia.\nNacque da una nobile famiglia romana ed ebbe il titolo di marchese di Riofreddo. Studi\u00f2 al Seminario romano e consegu\u00ec la laurea \"in utroque iure\". Fu ordinato sacerdote il 22 dicembre 1860. Dal 1878 ebbe incarichi nella Curia romana, iniziando la carriera come abbreviatore del parco maggiore.\nIl 29 novembre 1895 fu eletto patriarca titolare di Costantinopoli e l'8 dicembre dello stesso fu consacrato vescovo dal cardinale Mariano Rampolla del Tindaro.\nPapa Leone XIII lo elev\u00f2 al rango di cardinale nel concistoro del 18 giugno 1899 e il 22 giugno dello stesso anno ricevette il titolo di Santa Maria della Vittoria.\nPartecip\u00f2 al conclave del 1903, che elesse papa Pio X.\nMor\u00ec a Roma e fu sepolto al Cimitero del Verano nel sacello Casali del Drago.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538225", "revid": "986213", "url": "https://it.wikipedia.org/wiki?curid=538225", "title": "Salvador Casa\u00f1as y Pag\u00e9s", "text": "Fu nominato cardinale della Chiesa cattolica da papa Leone XIII.\nBiografia.\nNacque a Barcellona il 5 settembre 1834.\nFu vescovo di Urgell (1879-1901) e di Barcellona (1901-1908).\nPapa Leone XIII lo elev\u00f2 al rango di cardinale nel concistoro del 29 novembre 1895.\nMor\u00ec il 27 ottobre 1908 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538226", "revid": "322321", "url": "https://it.wikipedia.org/wiki?curid=538226", "title": "Carlo Francesco Maria Caselli", "text": "Biografia.\nAl timone dei Servi di Maria.\nAppartenente a una famiglia di origini svizzere (nel distretto di Lugano), Carlo Francesco Caselli entr\u00f2 come novizio nei Servi di Maria, i Serviti, a 15 anni. Dal 1779 si dedic\u00f2 all'insegnamento, fino al 1781, quando fu nominato segretario generale dei Serviti. Quattro anni pi\u00f9 tardi ne divenne Procuratore generale e nel 1792 Superiore generale, incarico che mantenne fino al 1798. Contemporaneamente, su nomina di Papa Pio VI (il cesenate Gianangelo Braschi), fu Consultore dei Sacri Riti e della Santa Romana Inquisizione.\nDa inviato del Papa a cardinale.\nDopo la morte di papa Braschi (29 agosto 1799), padre Caselli fu scelto dal nuovo pontefice, Pio VII (il cesenate Barnaba Chiaramonti) per avviare a Parigi con Napoleone Bonaparte, assieme al cardinal Ercole Consalvi e a monsignor Giuseppe Spina, le trattative per il Concordato. Si arriv\u00f2 alla sospirata firma il 15 luglio 1801 e padre Caselli ebbe il compito di tradurre in latino il testo del documento. Il successo diplomatico in Francia gli spalanc\u00f2 le porte del cardinalato. Papa Chiaramonti lo nomin\u00f2 cardinale nel concistoro del 9 agosto 1802.\nSenatore francese e \"Cardinale rosso\".\nNapoleone Bonaparte, allora Primo Console, dimostr\u00f2 una grande stima per Padre Caselli, che consider\u00f2 \"cardinal francese\", proponendogli di diventare Arcivescovo di Parigi. Ma Caselli prefer\u00ec una sede in Italia e fu poi nominato Vescovo di Parma, dove fece il suo solenne ingresso il 1\u00ba maggio 1805. Quattro anni pi\u00f9 tardi, il 18 marzo 1809, divenne Senatore dell'Impero francese e un anno dopo, il 2 aprile 1810, in una cappella del Museo del Louvre, partecip\u00f2 alle nozze religiose tra Napoleone Bonaparte (che aveva ripudiato la prima moglie Giuseppina Beauharnais) con Maria Luigia d'Austria, primogenita di Francesco II d'Asburgo-Lorena. Qui ci fu una clamorosa spaccatura tra i cardinali presenti, che si divisero in due fazioni: i \"cardinali neri\", che si opponenano al matrimonio e i \"cardinali rossi\", favorevoli. Caselli fu tra questi, anche se entr\u00f2 nella cappella in abito nero, come imponeva il suo Ordine dei Servi di Maria.\nLa rottura con Napoleone.\nNonostante fosse stato sempre in sintonia, almeno apparentemente, con Bonaparte, il cardinal Caselli \"ruppe\" con il suo protettore nel 1811, in occasione del Concilio di Parigi, durante il quale peror\u00f2 la causa di Papa Pio VII, che l'imperatore francese aveva mandato in esilio a Savona. Otto anni dopo, nel 1819, fu nominato \"consigliere intimo\" di Maria Luigia, l'ex seconda moglie di Napoleone, diventata duchessa di Parma e Piacenza.\nCinque voti al Conclave.\nDopo la scomparsa di Pio VII, avvenuta il 20 agosto 1823, il Cardinal Caselli partecip\u00f2 al Conclave e nonostante l'et\u00e0 avanzata, aveva 83 anni) ottenne cinque voti da altrettanti porporati che l'avrebbero voluto Papa. Fu invece prescelto il cardinal Annibale della Genga, che prese il nome di Papa Leone XII. Il Cardinal Caselli mor\u00ec il 20 aprile 1828, due giorni dopo una caduta.\nGenealogia episcopale.\nLa genealogia episcopale \u00e8:"}
{"id": "538227", "revid": "986213", "url": "https://it.wikipedia.org/wiki?curid=538227", "title": "Vicente Casanova y Marzol", "text": "Biografia.\nNacque a Borja il 16 aprile 1854.\nPapa Pio XI lo elev\u00f2 al rango di cardinale nel concistoro del 30 marzo 1925.\nMor\u00ec il 23 ottobre 1930 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538228", "revid": "1005847", "url": "https://it.wikipedia.org/wiki?curid=538228", "title": "Filippo Casoni", "text": "Biografia.\nNacque a Sarzana il 6 marzo 1733, figlio primogenito del conte Leonardo Casoni, patrizio genovese, e di sua moglie, Maddalena Promontorio. Sua sorella minore aveva per nome Violante.\nRicevute le insegne clericali il 3 maggio 1751, il 2 gennaio 1767 si laure\u00f2 \"in utroque iure\" all'universit\u00e0 della Sapienza. Successivamente divenne ciambellano di papa Clemente XIII e fu referendario del Tribunale della Segnatura Apostolica dal 22 gennaio 1767.\nSuccessivamente fu governatore di Narni fino al 1770, quindi di Recanati fino al 1785 e infine vice-legato di Avignone fino al 1790, quando i francesi lo costrinsero a spostarsi dapprima a Carpentras, dove divenne rettore del Contado Venassino fino al 1791, poi a Chamb\u00e9ry ed infine a fare ritorno definitivo a Roma. Qui venne nominato vice-legato a Nizza ed ottenne il rango di protonotaro apostolico onorario.\nFu eletto arcivescovo titolare di Perge il 21 febbraio 1794 ed ottenne gli ordini minori il 13 aprile dello stesso anno, venendo consacrato vescovo il 4 maggio successivo a Roma per mano del cardinale Giacinto Sigismondo Gerdil, assistito da Ottavio Boni, arcivescovo titolare di Nazianzo e da Michele Di Pietro, vescovo titolare di Isauropoli. Dal 27 maggio 1794 ottenne inoltre la nomina a nunzio apostolico in Spagna, carica che mantenne sino al 1801.\nPapa Pio VII lo elev\u00f2 al rango di cardinale nel concistoro del 23 febbraio 1801, ricevedo dal 22 marzo successivo la berretta rossa accompagnata il 26 marzo dal titolo di Santa Maria degli Angeli.\nFu cardinale Segretario di Stato fra il 1806 e il febbraio del 1808, quando si dimise per questioni di salute, avendo giocato un ruolo importante nel contrastare il ruolo di Napoleone sullo Stato della Chiesa.\nMor\u00ec il 9 ottobre 1811 all'et\u00e0 di 78 anni e fu sepolto nella chiesa di Santa Maria in Portico in Campitelli.\nGenealogia episcopale.\nLa genealogia episcopale \u00e8:"}
{"id": "538229", "revid": "125026969", "url": "https://it.wikipedia.org/wiki?curid=538229", "title": "Giuseppe Casoria", "text": "Biografia.\nNasce ad Acerra (prov. di Napoli) da Clemente Casoria e Maria Russo.\nEntra nel seminario diocesano di Acerra, completa gli studi nel seminario maggiore di Posillipo a Napoli. \u00c8 ordinato sacerdote il 21 dicembre del 1930 da mons. Francesco De Pietro, vescovo di Acerra.\nDopo l'ordinazione presbiteriale, svolge diversi incarichi nella diocesi di appartenenza. Diviene in seguito, professore nel seminario regionale Apulo di Molfetta. Coprir\u00e0 incarichi prestigiosi: difensore del vincolo presso la Rota Romana, e presso la regione ecclesiastica campana; deputato ai monasteri del vicariato di Roma; Commissario per le cause matrimoniali presso la Suprema Sacra Congregazione del S. Offizio; Commissario per la difesa del vincolo presso la S. Congregazione per le chiese orientali.\nPromosso sottosegretario della S. Congregazione per la disciplina dei sacramenti, fu perito al concilio Vaticano II e poi Segretario della S. Congregazione dei Sacramenti.\nNel 1972 fu promosso arcivescovo titolare di Vescovio da Paolo VI. Nel 1973 fu promosso segretario della S. Congregazione per le cause dei santi.\nNel 1981 \u00e8 nominato pro prefetto della S. Congregazione per i sacramenti e il culto divino. Poi, con la promozione a cardinale, prefetto del medesimo dicastero.\nNel concistoro del 2 febbraio 1983 \u00e8 creato cardinale diacono di San Giuseppe in Via Trionfale.\nMuore l'8 febbraio 2001 all'et\u00e0 di 92 anni.\nLe esequie si sono tenute il 10 febbraio alle ore 11.00 all'Altare della Cattedra della Basilica di San Pietro. La Liturgia esequiale \u00e8 stata presieduta dal Santo Padre Giovanni Paolo II.\n\u00c8 sepolto nella cappella di famiglia nel cimitero di Acerra.\nGenealogia episcopale.\nLa genealogia episcopale \u00e8:\nCuriosit\u00e0.\nLa particolarit\u00e0 della carriera ecclesiastica del cardinal Casoria sta nel fatto di aver percorso tutti i gradi della gerarchia cattolica, senza tralasciarne alcuno, di aver servito, nella sua lunga carriera in Vaticano, ben sei papi (Pio XI, Pio XII, Giovanni XXIII, Paolo VI, Giovanni Paolo I, Giovanni Paolo II), e di essere plurilaureato in teologia, filosofia, utroque iure (diritto civile e canonico) e scienze politiche.\nScritti e Pubblicazioni.\nHa collaborato con l'Enciclopedia Cattolica dal 1973 al 1981."}
{"id": "538230", "revid": "986213", "url": "https://it.wikipedia.org/wiki?curid=538230", "title": "Francesco di Paola Cassetta", "text": "Biografia.\nNacque a Roma il 12 agosto 1841, figlio di Pietro e Clementina Sturbinetti, che mor\u00ec poco dopo il parto.\nPapa Leone XIII lo elev\u00f2 al rango di cardinale nel concistoro del 19 giugno 1899. Da vescovo ordin\u00f2 presbitero Eugenio Pacelli.\nMor\u00ec il 23 marzo 1919 all'et\u00e0 di 77 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538231", "revid": "2143365", "url": "https://it.wikipedia.org/wiki?curid=538231", "title": "Alfonso Castaldo", "text": "Biografia.\nNacque a Casoria il 6 novembre 1890 da Aniello Castaldo e Marianna Crispino. \nStudi\u00f2 presso le Suore Vittime Espiatrici di Ges\u00f9 Sacramentato di Casoria, dove ebbe l\u2019occasione di seguire da vicino gli insegnamenti della fondatrice, Maria Cristina Brando, oggi santa, che lo prediligeva quale carissimo \u201cfigliuolino spirituale\u201d. \nFrequent\u00f2 gli studi classici presso il seminario di Cerreto Sannita e consegu\u00ec la licenza ginnasiale presso il liceo Statale di Benevento e la licenza liceale presso il Liceo governativo di Santa Maria Capua Vetere. \nNonostante le difficolt\u00e0 incontrate dalla prematura morte del padre, dopo aver concluso gli studi teologici, fu ordinato presbitero con regolare dispensa all\u2019et\u00e0 di 23 anni l\u20198 giugno 1913 dal vescovo di Cerreto Sannita, monsignor Angelo Michele Iannacchino.\nDopo una breve parentesi a Casavatore, fece ritorno a Casoria, dove lavor\u00f2 a stretto contatto con il parroco di San Mauro, il proposito Luigi Parisi.\nDurante la prima guerra mondiale fu chiamato nel corpo della sanit\u00e0 e mandato presso la certosa di Padula, adibita a caserma per i prigionieri di guerra.\nAl rientro si dedic\u00f2 completamente all\u2019apostolato, diventando preposito curato dalla Collegiata di San Mauro di Casoria ad appena 28 anni.\nProfuse tutte le sue energie e consacr\u00f2 l\u2019entusiasmo giovanile al recupero dei beni della parrocchia, alla manutenzione della chiesa, danneggiata dal terremoto del 1930, all\u2019insegnamento del catechismo. \nFu soprattutto discepolo spirituale di padre Ludovico da Casoria, oggi santo, di cui volle seguire le orme realizzando alcune opere sociali ancora oggi in piena attivit\u00e0. \nNella sua citt\u00e0 natale, infatti, costru\u00ec la \u201cPia casa di riposo San Mauro\u201d per gli anziani e il \u201cMadrinato San Placido\u201d per i bambini, affidando la cura di queste istituzioni alle suore Figlie della carit\u00e0 di San Vincenzo de' Paoli.\nFu in contatto con madre Giulia Salzano, fondatrice delle Suore catechiste del Sacro Cuore, oggi santa, che assistette sul letto di morte.\nIn seguito alla scomparsa di monsignor Giuseppe Petrone, vescovo di Pozzuoli, il 27 marzo 1934 fu eletto alla sede vescovile puteolana, nonostante le ripetute resistenze opposte alla chiamata episcopale. A Pozzuoli fece ingresso solenne il 5 agosto dello stesso anno. \nLa preoccupazione del neovescovo di Pozzuoli si diresse subito alle opere sociali prodigandosi per gli anziani, i bambini e i giovani in stato di bisogno. Promosse opere di assistenza sociale, fece restaurare la sede vescovile, costruire il liceo femminile e maschile, ammodernare e costruire scuole materne ed elementari, restaurare diverse parrocchie e lo stesso duomo. \nDal 1944 al 1950, inoltre, increment\u00f2 le opere assistenziali sia invernali sia estive, i corsi per gli analfabeti e per i disoccupati e per questi scopi promosse ed edific\u00f2 \"Il villaggio del fanciullo\" a Pozzuoli, l'istituto \"Educatorato della Madonna Assunta\" a Bagnoli e l'istituto femminile di \"Maria Immacolata\" a Pozzuoli.\nIl 14 gennaio 1950 fu nominato arcivescovo titolare di Tessalonica, arcivescovo coadiutore del cardinale Alessio Ascalesi di Napoli ed amministratore apostolico di Pozzuoli. \nDopo la morte dell\u2019arcivescovo di Napoli, il 15 maggio 1952 fu designato da Pio XII quale amministratore apostolico di Napoli. \nL\u20198 settembre 1952 giunse nella citt\u00e0 partenopea l\u2019arcivescovo di Bari, Marcello Mimmi e monsignor Castaldo fu confermato nel suo ruolo di speciale cooperatore del nuovo arcivescovo. \nQuando il cardinale Mimmi fu chiamato a Roma in qualit\u00e0 di segretario della Sacra Congregazione Concistoriale, in data 7 febbraio 1958 fu promosso arcivescovo di Napoli. Il 5 agosto dello stesso anno fu nominato nuovamente anche vescovo di Pozzuoli, unendo le due sedi \"in persona episcopi\". \nPapa Giovanni XXIII lo elev\u00f2 al rango di cardinale, assegnandogli il titolo presbiterale di San Callisto, nel concistoro del 15 dicembre 1958. \nSi preoccup\u00f2 di ripristinare a Pozzuoli il culto di Sant'Artema e indisse inoltre le celebrazioni paoline, per far memoria del 19\u00ba centenario della venuta di San Paolo a Pozzuoli nel suo ultimo viaggio verso Roma. In tale occasione, intitol\u00f2 all'apostolo lo stadio di Napoli, sito nel quartiere di Fuorigrotta, afferente alla diocesi di Pozzuoli.\nPartecip\u00f2 attivamente al Concilio Vaticano II.\nA Roma istitu\u00ec il \"Collegio San Gennaro\" per il perfezionamento dei sacerdoti. \nNel 1963 partecip\u00f2 al conclave che elesse Paolo VI.\nHa ricevuto la cittadinanza onoraria dei comuni di Pozzuoli, Bacoli, Monte di Procida, Quarto, Portici e Napoli. \nA seguito dell'aggravarsi delle sue condizioni fisiche, tenendo stretta al petto la teca col sangue di San Gennaro, spir\u00f2 alle 10.50 del giorno 3 marzo 1966 all'et\u00e0 di 75 anni. Le sue spoglie riposano nella cripta di San Gennaro nel succorpo del duomo di Napoli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538232", "revid": "254059", "url": "https://it.wikipedia.org/wiki?curid=538232", "title": "Giovanni Castiglione", "text": "Biografia.\nNacque a Ischia di Castro il 31 gennaio 1742.\nPapa Pio VII lo elev\u00f2 al rango di cardinale nel concistoro del 17 gennaio 1803.\nMor\u00ec il 9 gennaio 1815 all'et\u00e0 di 72 anni.\nGenealogia episcopale.\nLa genealogia episcopale \u00e8:"}
{"id": "538233", "revid": "986213", "url": "https://it.wikipedia.org/wiki?curid=538233", "title": "Prospero Caterini", "text": "Famiglia.\nProspero Caterini era figlio di Francesco Caterini e di Maria Domenica Pacelli. La sorella del padre, Maria Antonia Caterini, aveva sposato Gaetano Pacelli, bisnonno di Eugenio Pacelli, futuro Pio XII. \nLa famiglia Caterini sarebbe derivata dai Cattanei di Gualdo Cattaneo, conti di Aversa nel 1520, e avrebbe mutato cognome per devozione a Santa Caterina d'Alessandria. I Caterini furono ascritti alla nobilt\u00e0 di Nocera Umbra, Acquapendente, Onano e furono insigniti del titolo di conti da papa Leone XIII.\nPossesso della famiglia fu il castello di Santa Cristina a Grotte di Castro, presso il lago di Bolsena, che ospit\u00f2 anche il futuro papa Pio XII quando era ancora seminarista.\nIl blasone tratto dall'enciclopedia nobiliare dello Spreti riporta: \u00abArma- Troncato nel I di rosso a tre stelle d'oro ordinate in fascia; nel 2\u00b0 di azzurro al levriere di argento saliente verso un monte di tre cime dello stesso; fascia di argento attraversante sulla partizione.\u00bb\nBiografia.\nProspero Caterini fu consigliere di papa Pio IX, che lo cre\u00f2 cardinale nel concistoro del 7 marzo 1853, con il titolo di cardinale diacono di Santa Maria della Scala. Fu protonotario apostolico, visitatore apostolico della pia casa degli orfani e del monastero dei Santi Quattro Incoronati, prefetto economico della Propaganda Fide, prefetto della Sacra congregazione del concilio, segretario della \"suprema S.C. e della Universale e romana inquisizione\", presidente della commissione cardinalizia per la preparazione al Concilio Vaticano I.\nPartecip\u00f2 al Concilio Vaticano I e al conclave del 1878 che elesse papa Leone XIII, del quale era molto amico: fu lui ad annunciare dalla loggia della basilica di San Pietro la sua elezione a pontefice.\nMor\u00ec a Roma il 28 ottobre 1881 e le sue spoglie riposano al cimitero del Verano nel sacello dell'arciconfraternita romana del Preziosissimo Sangue."}
{"id": "538234", "revid": "287204", "url": "https://it.wikipedia.org/wiki?curid=538234", "title": "Federico Cattani Amadori", "text": "Biografia.\nNacque a Marradi il 17 aprile 1856. Laureato in diritto canonico e civile, in filosofia e in teologia, fu uditore della Sacra Rota.\nNel 1924 fu nominato segretario del Supremo tribunale della Segnatura apostolica\nNel concistoro del 16 dicembre 1935 Papa Pio XI lo elev\u00f2 al rango di cardinale.\nMor\u00ec l'11 aprile 1943 all'et\u00e0 di 87 anni. \u00c8 sepolto davanti all'altare maggiore della chiesa arcipretale di Marradi."}
{"id": "538235", "revid": "514736", "url": "https://it.wikipedia.org/wiki?curid=538235", "title": "Giacomo Cattani", "text": "Biografia.\nNacque il 13 gennaio 1823 a Brisighella.\nPapa Leone XIII lo elev\u00f2 al rango di cardinale nel concistoro del 19 settembre 1879.\nMor\u00ec il 14 febbraio 1887 a Ravenna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538236", "revid": "986213", "url": "https://it.wikipedia.org/wiki?curid=538236", "title": "Aristide Cavallari", "text": "Biografia.\nNacque l'8 febbraio 1849 a Chioggia, dove inizi\u00f2 gli studi di teologia presso il seminario locale. Successivamente la sua famiglia si trasfer\u00ec a Venezia ed il giovane Aristide continu\u00f2 gli studi presso il seminario patriarcale veneziano. Fu ordinato presbitero il 24 settembre 1872 per l'imposizione delle mani del cardinale Giuseppe Luigi Trevisanato, patriarca di Venezia.\nIl 18 agosto 1903 papa Pio X lo nomin\u00f2 vescovo ausiliare di Venezia e gli fu assegnata la sede titolare di Filadelfia di Arabia. Ricevette la consacrazione episcopale per l'imposizione delle mani del cardinale Francesco Satolli e degli arcivescovi coconsacranti Jeremiah James Harty e Paolo Maria Barone, pochi giorni dopo, il 23 agosto del medesimo anno.\nIl 13 marzo dell'anno successivo fu elevato a patriarca di Venezia. Papa Pio X lo cre\u00f2 cardinale presbitero nel concistoro del 15 aprile 1907 e ricevette la berretta cardinalizia e la diaconia elevata a titolo cardinalizio \"pro illa vice\" di Santa Maria in Cosmedin il 18 aprile seguente.\nDurante il suo patriarcato caddero alcune importanti celebrazioni per la citt\u00e0 di Venezia e per tutta la regione, non solo di carattere religioso:\nPartecip\u00f2 al conclave del 1914 che elesse papa Benedetto XV. Mor\u00ec il 24 novembre 1914 all'et\u00e0 di 65 anni e fu sepolto nella cappella di san Cristoforo del cimitero di san Michele di Venezia. Nel 1957 le spoglie furono trasferite nella cripta della cattedrale di Venezia.\nGenealogia episcopale.\nLa genealogia episcopale \u00e8:"}
{"id": "538237", "revid": "986213", "url": "https://it.wikipedia.org/wiki?curid=538237", "title": "Felice Cavagnis", "text": "Biografia.\nNasce a Bordogna (Bergamo) il 13 gennaio 1841 da Giovanni di Cornalba e da Melania Piacezzi di Bordogna. Il padre si trova in questa localit\u00e0 dell'Alta Valle Brembana per esercitarvi la professione medica. Nel 1859 il padre ritorna nella sua valle di origine e trasferisce la sua condotta medica a Serina che diventa patria di elezione del card. Felice.\nNel 1888 \u00e8 nominato rettore del Pontificio Seminario Romano.\nNel 1896 \u00e8 nominato prosegretario della Sacra Congregazione degli Affari ecclesiastici straordinari presso la Segreteria di Stato del Vaticano.\nPapa Leone XIII lo eleva al rango di cardinale nel concistoro del 15 aprile 1901.\nPartecipa al conclave del 1903 che elegge Pio X.\nMuore a Roma il 29 dicembre 1906 all'et\u00e0 di 65 anni.\nViene sepolto a Serina dove ora riposa nella chiesa parrocchiale."}
{"id": "538238", "revid": "838137", "url": "https://it.wikipedia.org/wiki?curid=538238", "title": "Louis-Marie-Joseph-Eus\u00e8be Caverot", "text": "Biografia.\nStudi\u00f2 in seminario a Parigi ove fu ordinato sacerdote il 19 marzo 1831.\nFu vicario metropolitano, poi canonico del capitolo del cattedrale ed infine vicario generale dell'arcidiocesi di Besan\u00e7on.\nIl 22 luglio 1849 ricevette la consacrazione episcopale dopo essere stato nominato vescovo di Saint-Di\u00e9. Il 26 luglio 1876 divenne arcivescovo di Lione.\nPapa Pio IX lo elev\u00f2 al rango di cardinale nel concistoro del 12 marzo 1877 e gli assegn\u00f2 il titolo di San Silvestro in Capite.\nPartecip\u00f2 quindi al conclave del 1878 che elesse papa Leone XIII.\nNel 1884 opt\u00f2 per il titolo della Santissima Trinit\u00e0 al Monte Pincio.\nMor\u00ec all'et\u00e0 di 80 anni e la sua salma fu inumata nella cattedrale di Lione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538239", "revid": "1649409", "url": "https://it.wikipedia.org/wiki?curid=538239", "title": "Beniamino Cavicchioni", "text": "Biografia.\nNacque a Veiano il 27 dicembre 1836.\nPapa Leone XIII lo elev\u00f2 al rango di cardinale nel concistoro del 22 giugno 1903.\nMor\u00ec il 17 aprile 1911 all'et\u00e0 di 74 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538240", "revid": "1123126", "url": "https://it.wikipedia.org/wiki?curid=538240", "title": "Mario Casariego y Acevedo", "text": "Biografia.\nNacque a Figueres de Castropol il 13 febbraio 1909.\nFaceva parte dei chierici regolari di Somasca.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 15 giugno 1983 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538241", "revid": "838137", "url": "https://it.wikipedia.org/wiki?curid=538241", "title": "Alfonso de la Cueva-Benavides y Mendoza-Carrillo", "text": "Fu noto per le sue trame e per il tentativo, compiuto quando si trovava a Venezia, di destabilizzare il governo di questa citt\u00e0, in modo da farla annettere alla Spagna. Il tentativo, fallito, viene chiamato ancora oggi \"congiura di Bedmar\".\nBiografia.\nNato nel 1574 da Luis de la Cueva y Benavides e di Elvira Carrillo de Mendoza y C\u00e1rdenas, e rapidamente indirizzato alla carriera ecclesiastica, il marchese di Bedmar, come tutti lo chiamavano, si dimostr\u00f2 abile un diplomatico, tanto che il re di Spagna lo invi\u00f2, nel 1607, a Venezia. Qui, dopo alcuni anni in cui, secondo quanto emerse da indagini del governo veneziano, riusc\u00ec a creare una folta rete di agenti operativi e a \"penetrare\" in ogni consiglio o magistratura, tentando, assieme ai suoi colleghi di Inghilterra e Francia (che gli offrirono, se non collaborazione, almeno il silenzio) di abbattere la Repubblica.\nI contorni della vicenda non vennero mai del tutto svelati, facendo credere ad alcuni che fosse stata tutta una montatura del governo veneziano.\nIn ogni caso, nel 1618, dopo la scoperta di questa rete, il Bedmar fu rimpatriato. Dedicatosi alla carriera ecclesiastica, Papa Gregorio XV lo elev\u00f2 al rango di cardinale nel concistoro del 5 settembre 1622. Riusc\u00ec poi a esser inviato come ambasciatore presso i Paesi Bassi, ma, essendosi anche qui inimicato il governo locale con i suoi intrighi, fu richiamato.\nRitiratosi a Roma, mor\u00ec molto anziano il 2 o il 10 agosto 1655.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538242", "revid": "1086375", "url": "https://it.wikipedia.org/wiki?curid=538242", "title": "Francisco Antonio Cebri\u00e1n Vald\u00e1", "text": "Fu nominato cardinale della Chiesa cattolica da papa Pio VII.\nBiografia.\nNacque a San Felipe il 19 febbraio 1734.\nPapa Pio VII lo elev\u00f2 al rango di cardinale nel concistoro del 23 settembre 1816.\nMor\u00ec il 10 febbraio 1820 all'et\u00e0 di 86 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538243", "revid": "1714743", "url": "https://it.wikipedia.org/wiki?curid=538243", "title": "Michelangelo Celesia", "text": "Biografia.\nNacque a Palermo il 13 gennaio 1814, figlio di Lancellotto Celesia, Marchese di Sant'Antonino e Giuseppa Caruso Azzolini. Comp\u00ec gli studi letterari, filosofici e teologici nel monastero della Scala, dove poi fu anche maestro dei novizi. Priore nel monastero della Maddalena a Messina e in quello di Militello, il 25 marzo 1850 fu nominato abate di Montecassino.\nFu in seguito procuratore generale dell'ordine e il 16 marzo 1860, proposto dal re Francesco II di Borbone, fu nominato da Pio IX vescovo di Patti. Gli fu tuttavia impedito di prendere subito possesso di questa sede perch\u00e9, avendo egli prestato giuramento presso il governo borbone, rifiut\u00f2 di giurare lealt\u00e0 al governo italiano.\nCostretto in esilio tra Palermo e Roma, govern\u00f2 la diocesi per mezzo di lettere pastorali e tramite il vicario generale. Solo alcuni anni pi\u00f9 tardi, nel 1865, grazie ad un'amnistia, pot\u00e9 raggiungere Patti. Nei pochi anni trascorsi in diocesi effettu\u00f2 una visita pastorale, nonostante il morbo asiatico, e invi\u00f2 una relazione \"ad limina\", documento accorato ed autobiografico, che descrive le difficolt\u00e0 interne provocate da parroci inetti e indisciplinati, ed esterne provocate dal Governo italiano con le sue pretese di intromissione con il regio \"placet\" nelle nomine ecclesiastiche e nella esecuzione dei decreti.\nDichiaratamente papista e difensore dell'infallibilit\u00e0 pontificia, figura di primo piano al Concilio Vaticano I, il 27 ottobre 1871 fu promosso arcivescovo di Palermo; nel concistoro del 10 novembre 1884 fu creato cardinale da Leone XIII; resse la chiesa palermitana fino alla morte.\nOratore e scrittore fecondo, lasci\u00f2 molte e interessanti opere raccolte e pubblicate in 9 volumi tra il 1887 e il 1889: \"Opere pastorali edite ed inedite del Card. M. Celesia\". Tra di esse almeno 8 lettere pastorali indirizzate alla diocesi di Patti, tra le quali \"Lo spirito del Cattolicismo\", un vero trattato di ecclesiologia e apologetica, sviluppato per circa 500 pagine.\nMor\u00ec a Palermo il 14 aprile 1904 all'et\u00e0 di 90 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538244", "revid": "70828", "url": "https://it.wikipedia.org/wiki?curid=538244", "title": "Solarizzazione (fotografia)", "text": "La solarizzazione \u00e8 un procedimento fotografico che si riferisce a due precisi fenomeni: la solarizzazione e la pseudosolarizzazione.\nSolarizzazione.\nLa solarizzazione propriamente detta \u00e8 un'inversione tonale che si manifesta durante lo sviluppo di materiale sensibile che \u00e8 stato soggetto a una sovraesposizione esasperata (almeno mille volte quella corretta). Alcune zone del negativo (appunto quelle solarizzate) risultano perci\u00f2, dopo lo sviluppo, positive. Nella stampa avviene ovviamente il contrario: le zone solarizzate risultano negative.\nLa solarizzazione, che fu chiamata cos\u00ec dai dagherrotipisti, dal momento che solo la luce del sole poteva produrla, \u00e8 praticamente impossibile da ottenere con i materiali sensibili attuali, salvo in situazioni particolari, come ad esempio lunghe esposizioni notturne di zone scarsamente illuminate, ma con alcuni punti luminosissimi (ad esempio lampioni stradali).\nPseudosolarizzazione.\nIl secondo fenomeno chiamato solarizzazione, anzi quello a cui normalmente ci si riferisce quando si parla di solarizzazione, \u00e8 in realt\u00e0, pi\u00f9 propriamente, la \"pseudosolarizzazione\" o \"effetto Sabatier\", cos\u00ec chiamato perch\u00e9 fu Armand Sabatier a descriverlo nel 1862 e a chiamarlo \"inversione di pseudosolarizzazione\". Questo effetto, sfruttato come tecnica fotografica per la prima volta in modo sistematico da Man Ray, si ottiene in camera oscura con il seguente procedimento:\nNella fotografia tradizionale la vera solarizzazione, come gi\u00e0 detto, \u00e8 praticamente impossibile da ottenere coi materiali sensibili attuali. Coi programmi di fotoritocco si pu\u00f2 invece simularla facilmente, anche nel caso di immagini a colori, semplicemente facendo assumere una pendenza negativa alla curva di trasferimento da immagine originale a immagine ritoccata, nella zona delle alte luci.\nPer quanto riguarda la pseudosolarizzazione, nella fotografia tradizionale questo metodo \u00e8 principalmente usato con immagini in bianco e nero. Si ottengono risultati diversi a seconda che si usino pellicole negative per fotografia tradizionale, carte fotografiche o pellicole ad alto contrasto per arti grafiche. \u00c8 anche possibile produrre una pseudosolarizzazione con materiale a colori (negativi, carte, diapositive), usando luce bianca o colorata durante la seconda esposizione. Come la vera solarizzazione, anche la pseudosolarizzazione pu\u00f2 essere simulata con la maggior parte dei programmi di fotoritocco (che la chiamano semplicemente solarizzazione), usando dei filtri (o plugin) specifici, in grado di produrre non solo l'inversione tonale, ma anche le linee di Mackie."}
{"id": "538245", "revid": "838137", "url": "https://it.wikipedia.org/wiki?curid=538245", "title": "Serafino Cenci", "text": "Biografia.\nNacque a Roma il 20 maggio 1676.\nFu nominato nunzio apostolico presso il Regno di Napoli, ma declin\u00f2 l'incarico, probabilmente perch\u00e9 non disponeva di ricchezze adeguate per potere tenere l'incarico in maniera onorevole.\nNel 1725 divenne quindi uditore della Sacra Rota.\nIl 18 dicembre 1733 fu nominato arcivescovo metropolita di Benevento.\nPapa Clemente XII lo elev\u00f2 al rango di cardinale nel concistoro del 24 marzo 1734.\nMor\u00ec il 24 giugno 1740 all'et\u00e0 di 64 anni durante il conclave che elesse papa Benedetto XIV.\nGenealogia episcopale.\nLa genealogia episcopale \u00e8:"}
{"id": "538246", "revid": "838137", "url": "https://it.wikipedia.org/wiki?curid=538246", "title": "Fernando Cento", "text": "Biografia.\nNacque a Pollenza, in Provincia di Macerata, il 10 agosto 1883 da Evaristo Cento ed Ermelinda Andreani, \u00e8 il fratello maggiore dell'intellettuale Vincenzo Cento. Dal 1893 al 1905 studi\u00f2 teologia e filosofia nel seminario di Macerata. Prosegu\u00ec gli studi presso la Pontificia Universit\u00e0 Gregoriana e all'Universit\u00e0 La Sapienza di Roma. Il 17 dicembre 1905 fu ordinato diacono.\nRicevette l'ordinazione sacerdotale il 23 dicembre 1905 a Macerata. Successivamente comp\u00ec ulteriori studi a Roma. Dal 1906 al 1916 insegn\u00f2 letteratura presso il seminario di Macerata e filosofia presso il liceo classico di Macerata. Dal 1915 al 1917, durante la prima guerra mondiale, prest\u00f2 servizio presso l'ospedale militare di Ancona. Il 15 novembre 1917 fu nominato ciambellano privato di Sua Santit\u00e0. Tra il 1917 e il 1919 fu segretario dell'arcivescovo, poi cardinale, Giovanni Tacci Porcelli. Dal 1919 al 1922 fu parroco della cattedrale di Macerata.\nIl 22 luglio 1922 fu eletto vescovo di Acireale e fu consacrato il 3 settembre 1922 dal cardinale Giovanni Tacci Porcelli. Il 24 giugno 1926 fu promosso arcivescovo titolare di Seleucia Pieria. Il 28 giugno 1926 fu nominato nunzio apostolico in Venezuela. Il 26 luglio 1936 fu nominato nunzio in Per\u00f9.\nIl 9 marzo 1946 fu nominato nunzio apostolico in Belgio e Lussemburgo. Il 2 giugno 1953 fu trasferito, sempre come nunzio, in Portogallo.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958 con il titolo di Sant'Eustachio, diaconia elevata \"pro illa vice\". Il 12 febbraio 1962 fu nominato penitenziere maggiore della penitenzieria apostolica, carica che mantenne fino al 6 aprile 1967. Tra il 1962 e il 1965 partecip\u00f2 al Concilio Vaticano II. Partecip\u00f2 al conclave del 1963 che elesse Paolo VI. Il 23 aprile 1965 papa Paolo VI lo promosse all'ordine dei vescovi assegnandogli il titolo della sede suburbicaria di Velletri. Il 1\u00ba gennaio 1971, in conseguenza del \"motu proprio Ingravescentem Aetatem\", perse il diritto di partecipare al conclave.\nMor\u00ec a Roma il 13 gennaio 1973 all'et\u00e0 di 89 anni. Il funerale fu celebrato il 16 gennaio nella basilica di San Pietro. Fu sepolto nella chiesa parrocchiale di Sant'Antonio a Pollenza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538247", "revid": "767487", "url": "https://it.wikipedia.org/wiki?curid=538247", "title": "Italiano per principianti", "text": "Italiano per principianti (\"Italiensk for begyndere\") \u00e8 un film del 2000 diretto da Lone Scherfig. \u00c8 il dodicesimo film del manifesto Dogma, identificato come \"Dogme #12\", il primo ad essere stato girato da una donna.\nTrama.\nIn una cittadina della provincia danese arriva un nuovo pastore, Andreas, per sostituire temporaneamente il titolare pastore Wredmann, in congedo (e in crisi di fede) per la morte della moglie. Malgrado sia ancora giovane, Andreas \u00e8 a sua volta vedovo. Il ristorante dell'hotel presso il quale alloggia \u00e8 gestito da J\u00f8rgen Mortensen, che ha appena ricevuto l'incarico dal direttore di licenziare il cameriere Halvfinn (Finn), che si comporta con i clienti in maniera brusca e aggressiva. Nel locale lavora come cameriera anche l'italiana Giulia, che ascolta involontariamente una confidenza di J\u00f8rgen all'amico Finn: l'uomo teme di essere divenuto impotente. Lei gli suggerisce che forse non ha ancora trovato la donna giusta.\nFinn, tifoso della Juventus e studente del locale corso di lingua italiana, nutre un interesse per la parrucchiera Karen; tuttavia ogni volta che cerca di tagliarsi i capelli, come gli impone la direzione dell'albergo, Karen deve interrompere il lavoro per l'irruzione dell'anziana madre, alcolizzata e malata grave, soggetta a frequente ospedalizzazione. Karen non \u00e8 l'unica, nella cittadina, a sacrificare la propria vita per un genitore malato ed egocentrico. La giovane pasticciera Olympia vive con il padre scostante e claustrofobico, che la tratta come se fosse ancora bambina e non dimostra per lei il minimo apprezzamento. La madre, italiana, \u00e8 tornata al suo paese dopo il divorzio. Per sfuggire a questa routine oppressiva, Olympia decide di frequentare il corso serale di lingua italiana organizzato dal Comune, malgrado la minacciosa opposizione del padre.\nLa sera in cui si presenta a lezione ci sono in classe anche Finn, che parla gi\u00e0 un ottimo italiano, e il suo amico J\u00f8rgen Mortensen, interessato alla lingua per fare colpo sulla cameriera Giulia. Durante la lezione l'insegnante, l'italiano Marcello, ha un malore e viene portato via in ambulanza: morir\u00e0 in ospedale. Tornata a casa, Olympia trova il padre morto. Il giorno del funerale c'\u00e8 confusione in chiesa perch\u00e9 il pastore Wredmann ha appositamente dato appuntamento alla stessa ora ai parenti di Marcello e a quelli di Olympia. Dopo la funzione, il pastore Andreas e Olympia si vedono per un caff\u00e8 e scoprono di nutrire interesse uno per l'altra.\nPer coincidenza, un altro lutto colpisce in pochi giorni la comunit\u00e0: la madre di Karen, ricoverata in ospedale per l'ennesima volta, muore dopo una dose elevata di morfina che ha richiesto per il dolore lancinante. Il giorno del funerale sembra che debba esserci un nuovo qui-pro-quo perch\u00e9 si presenta anche Olympia; a questo punto Andreas rivela alle due giovani che sono sorelle: la madre di Olympia non \u00e8 italiana come sosteneva il defunto padre, anzi ha sempre vissuto nella stessa citt\u00e0 insieme all'altra figlia, Karen. Imbarazzate per avere ritrovato una sorella che non immaginavano di avere, le ragazze fanno tentativi di approccio. Olympia invita Karen al corso di italiano, che rischia di essere soppresso non solo per mancanza di un insegnante dopo la morte di Marcello, ma anche per carenza di iscritti.\nSu insistenza dei partecipanti, Finn (licenziato e rimasto senza lavoro) accetta di sostituire Marcello come insegnante; anche Karen viene a lezione, ma la sua relazione con Finn, appena agli inizi, si interrompe bruscamente quando lo sente criticare con disprezzo l'alcolismo della madre. J\u00f8rgen Mortensen riesce a rimettersi in contatto con Giulia, che ha lasciato il ristorante dell'albergo per solidariet\u00e0 con Finn, e la invita maldestramente a partecipare al corso di lingua italiana.\nProprio al corso si intrecciano e risolvono i destini delle tre coppie, quando i partecipanti decidono all'unanimit\u00e0 una viaggio in Italia. Olympia propone Venezia, ed \u00e8 nella citt\u00e0 lagunare che J\u00f8rgen trova il coraggio di dichiararsi (in danese, senza immaginare che Giulia capisca la lingua); la giovane italiana accetta e si scopre che i problemi di prestazioni sessuali dell'uomo non esistono. Finn e Karen si riconciliano malgrado il carattere di lui. Infine, anche Olympia e il pastore Andreas si confidano a vicenda l'amore.\nCritica.\nIl film \u00e8 girato con camera a spalla, senza scenografie, senza l'uso di luci di scena, con audio in presa diretta; malgrado questo, e l'aspetto \"home movie\", \u00e8 costato 600.000 dollari.\nNonostante le apparenze, non si tratta di una semplice commedia di sentimenti, per quanto confezionata con intelligenza: \u00e8 un viaggio nei rapporti umani e nella loro ambigua definizione, e contiene una condanna della ritualit\u00e0 alienante del quotidiano.\nIl film rispetta le prescrizioni del manifesto Dogma 95 nonostante il ricorso al montaggio sia meno essenziale rispetto agli altri film del Decalogo; il punto pi\u00f9 importante \u00e8 tuttavia osservato, cio\u00e8 la centralit\u00e0 degli attori, intorno ai quali \u00e8 costruita la trama. Le altre convenzioni risultano invece allentate, per esempio nell'uso creativo della commedia e di colpi di scena da \"soap opera\". L'apparenza \u00e8 quella di un \"reality\", eppure non si tratta, nelle intenzioni dell'autrice, di riprodurre il vero, ma di parodiarlo attraverso la messa in ridicolo di eventi quotidiani trasformati in meccanismi nevrotici, che spesso insistono sulla incomunicabilit\u00e0.\nCome nella tradizione del cinema scandinavo, per lo meno a partire da Ingmar Bergman, il primo piano trova un uso pervasivo che ha la funzione di rifondare la vocazione \u201cminimale\u201d del film.\nIn Italia il film \u00e8 distribuito in danese con sottotitoli in italiano, per mantenere l'interpretazione degli attori, compreso il loro italiano con pronuncia straniera."}
{"id": "538248", "revid": "986213", "url": "https://it.wikipedia.org/wiki?curid=538248", "title": "Bonaventura Cerretti", "text": "Biografia.\nNacque a Orvieto, presso la frazione di Bardano, il 17 giugno 1872.\nPapa Pio XI lo elev\u00f2 al rango di cardinale nel concistoro del 14 dicembre 1925.\nMor\u00ec l'8 maggio 1933 all'et\u00e0 di 60 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538249", "revid": "533647", "url": "https://it.wikipedia.org/wiki?curid=538249", "title": "Gaspar Cervantes de Gaete", "text": "Biografia.\nNacque a Trujillo nel 1511.\nFu arcivescovo di Messina dal 19 novembre 1561 al 1\u00ba marzo 1564, poi di Salerno dal 1\u00ba marzo 1564 al 23 luglio 1568, quindi di Tarragona fino alla sua morte.\nPartecip\u00f2 direttamente al Concilio di Trento e godette di una certa influenza nella Curia romana tanto che Filippo II di Spagna si rivolse a lui per missioni di una certa importanza come l'istituzione del Tribunale del Sant'Uffizio a Milano. Appoggi\u00f2 le richieste del sovrano spagnolo sulle modalit\u00e0 di applicazione dell'Inquisizione nel suoi domini e contro le deliberazioni tridentine in materia, tanto che fu inviato dallo stesso Filippo a discuterne con Pio V. Tale incontro non ebbe, in ogni caso, mai luogo, vuoi per una lunga malattia del Cervantes, vuoi per la ferma contrariet\u00e0 del Pontefice a discutere della materia.\nPapa Pio V lo elev\u00f2 al rango di cardinale nel concistoro del 17 maggio 1570.\nMor\u00ec a Tarragona il 17 ottobre 1575 all'et\u00e0 di 64 anni.\nSuccessione apostolica.\nLa successione apostolica \u00e8:"}
{"id": "538250", "revid": "254059", "url": "https://it.wikipedia.org/wiki?curid=538250", "title": "Alessandro Cesarini (XVI secolo)", "text": "Biografia.\nNato a Roma, figlio di Agabito Cesarini, divenne grandissimo amico della Famiglia Medici, in particolar modo del futuro papa Leone X.\nPapa Leone X lo elev\u00f2 al rango di cardinale nel concistoro del luglio 1517.\nNei suoi ventiquattro anni di cardinalato partecip\u00f2 a tre conclavi:\nFu, tra l'altro, amministratore apostolico della diocesi di Oppido Mamertina.\nMor\u00ec a Roma il 13 febbraio 1542 e fu sepolto nella tomba di famiglia nella basilica di Santa Maria in Aracoeli.\nAlessandro Cesarini, il suo pronipote omonimo, fu anch'egli cardinale."}
{"id": "538251", "revid": "838137", "url": "https://it.wikipedia.org/wiki?curid=538251", "title": "Francesco Cesarei Leoni", "text": "Biografia.\nNacque a Perugia il 1\u00ba gennaio 1757.\nPapa Pio VII lo elev\u00f2 al rango di cardinale nel concistoro del 28 luglio 1817.\nMor\u00ec il 25 luglio 1830 all'et\u00e0 di 73 anni.\nGenealogia episcopale.\nLa genealogia episcopale \u00e8:"}
{"id": "538252", "revid": "986213", "url": "https://it.wikipedia.org/wiki?curid=538252", "title": "Alexis-Armand Charost", "text": "Biografia.\nNacque a Le Mans il 14 novembre 1860.\nPapa Pio XI lo elev\u00f2 al rango di cardinale nel concistoro dell'11 dicembre 1922.\nMor\u00ec il 7 novembre 1930 all'et\u00e0 di 70 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538254", "revid": "322321", "url": "https://it.wikipedia.org/wiki?curid=538254", "title": "Jean Lefebvre de Cheverus", "text": "Biografia.\nPapa Gregorio XVI lo elev\u00f2 al rango di cardinale nel concistoro del 1\u00ba febbraio 1836, ma non fece in tempo a ricevere il titolo in quanto mor\u00ec prima.\nMor\u00ec il 19 luglio 1836 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538256", "revid": "1565034", "url": "https://it.wikipedia.org/wiki?curid=538256", "title": "Carlo Chiarlo", "text": "Biografia.\nNacque a Pontremoli il 4 novembre 1881. Comp\u00ec gli studi teologici a Lucca nel seminario di San Michele e nel seminario arcivescovile. Fu ordinato sacerdote nel 1904 e dopo aver intrapreso la carriera diplomatica fu nominato arcivescovo titolare di Amida nel 1928. Fu nunzio apostolico in Bolivia, Costa Rica, Nicaragua, Panama ed infine in Brasile.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958.\nMor\u00ec il 21 gennaio 1964 all'et\u00e0 di 82 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538257", "revid": "1543377", "url": "https://it.wikipedia.org/wiki?curid=538257", "title": "Flavio Chigi (1711-1771)", "text": "Biografia.\nNacque a Roma l'8 settembre 1711.\nPapa Benedetto XIV lo elev\u00f2 al rango di cardinale nel concistoro del 26 novembre 1753.\nMor\u00ec il 12 luglio 1771 all'et\u00e0 di 59 anni."}
{"id": "538258", "revid": "838137", "url": "https://it.wikipedia.org/wiki?curid=538258", "title": "Mario Luigi Ciappi", "text": "Biografia.\nNacque a Firenze il 6 ottobre 1909 da Luigi Ciappi e Teresa Anichini. Trascorse la sua giovinezza a Borgo San Lorenzo. Studi\u00f2 presso il Seminario di Lucca e il 4 ottobre 1925 entr\u00f2 a far parte dell'Ordine dei frati predicatori. Dopo aver studiato presso il convento di San Domenico a Pistoia, frequent\u00f2 la Pontificia Universit\u00e0 San Tommaso d'Aquino a Roma, dove nel 1933 consegu\u00ec il dottorato in teologia.\nRicevette l'ordinazione sacerdotale il 26 marzo 1932 dal cardinale Francesco Marchetti Selvaggiani. Il 5 maggio 1955 divent\u00f2 maestro del Sacro Palazzo, titolo cambiato in teologo della Casa Pontificia il 28 marzo 1968.\nFu eletto vescovo titolare di Miseno il 10 giugno 1977 e consacrato dal cardinale Dino Staffa il 18 giugno 1977.\nPapa Paolo VI lo elev\u00f2 al rango di cardinale nel concistoro del 27 giugno 1977 con il titolo di Nostra Signora del Sacro Cuore. Partecip\u00f2 al conclave dell'agosto 1978 che elesse Giovanni Paolo I e al conclave dell'ottobre 1978 che elesse Giovanni Paolo II. Dal 1977 al 1989 continu\u00f2 a svolgere il suo lavoro di teologo della Casa Pontificia con il titolo di pro-teologo della Casa Pontificia. Il 22 giugno 1987 divenne cardinale presbitero con il titolo del Sacro Cuore di Ges\u00f9 agonizzante a Vitinia.\nMor\u00ec a Roma il 22 aprile 1996 all'et\u00e0 di 86 anni. Il funerale fu celebrato il 25 aprile da Giovanni Paolo II nella basilica di San Pietro. Fu sepolto nel sacello dei domenicani del cimitero del Verano a Roma.\nGenealogia episcopale.\nLa genealogia episcopale \u00e8:"}
{"id": "538259", "revid": "986213", "url": "https://it.wikipedia.org/wiki?curid=538259", "title": "Agostino Ciasca", "text": "Biografia.\nNacque a Polignano a Mare il 7 maggio 1835. Il 10 marzo 1856 entr\u00f2 nell'Ordine di Sant'Agostino nel convento di Santa Caterina a Gubbio. Il 18 settembre 1858 fu ordinato sacerdote.\nSi occup\u00f2 di studi copti e pubblic\u00f2 nel 1888 il testo arabo del \"Diatessaron\" di Taziano.\nPapa Leone XIII lo elev\u00f2 al rango di cardinale nel concistoro del 18 giugno 1899.\nMor\u00ec il 6 febbraio 1902 all'et\u00e0 di 66 anni.\nGenealogia episcopale.\nLa genealogia episcopale \u00e8:"}
{"id": "538261", "revid": "322321", "url": "https://it.wikipedia.org/wiki?curid=538261", "title": "Gaetano Cicognani", "text": "Papa Pio XII lo elev\u00f2 al rango di cardinale della Chiesa cattolica nel concistoro del 12 gennaio 1953.\nBiografia.\nNacque a Brisighella il 26 novembre 1881, fu ordinato sacerdote nel 1904 e divenne membro della Sacra Rota.\nDopo avere studiato alla Pontificia Accademia Ecclesiastica, cominci\u00f2 a lavorare nell'ufficio del Segretariato di Stato vaticano, per poi essere inviato in Belgio. Nel 1925 divenne arcivescovo titolare di Ancira. Poi fu nunzio in Bolivia e successivamente in Per\u00f9 (1928), in Austria (1936) e in Spagna (1938).\nCome nunzio in Austria, ebbe l'incarico da parte del Papa di mettere in guardia l'arcivescovo di Vienna Theodor Innitzer contro il nazismo.\nRicopr\u00ec l'incarico di nunzio in Spagna fino al 1953, anno in cui fu creato cardinale e and\u00f2 a occupare il ruolo di prefetto della Congregazione per i Riti. In quanto presidente di una commissione sulla \"Sacra liturgia\", quando mor\u00ec, il 5 febbraio 1962 all'et\u00e0 di ottant'anni, stava lavorando sull'introduzione di modifiche alla liturgia in vista delle discussioni sul tema durante il Concilio Vaticano II, che si doveva aprire negli ultimi mesi di quell'anno.\nGaetano Cicognani aveva un fratello minore, Amleto Giovanni Cicognani, che fu anch'egli nominato cardinale (nel 1958), facendo s\u00ec che i due fratelli facessero entrambi parte del collegio cardinalizio, fatto questo alquanto insolito nella storia della Chiesa cattolica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538262", "revid": "125083362", "url": "https://it.wikipedia.org/wiki?curid=538262", "title": "Obelisco della Minerva", "text": "Lobelisco della Minerva \u00e8 uno dei nove obelischi egizi di Roma, collocato nella piazza della Minerva (la piazza della basilica di Santa Maria sopra Minerva). L'obelisco \u00e8 posizionato sulla groppa di un elefante marmoreo, scolpito da Ercole Ferrata su disegno del Bernini nel 1667; l'intero complesso monumentale \u00e8 popolarmente noto anche come il Pulcin della Minerva: \"pulcino\" nel dialetto dell'epoca stava per \"porcino\", riferito all'elefante \"per le dimensioni ridotte e le forme rotonde, pi\u00f9 adatte a un maialetto\".\nOrigine e iconografia.\nL'obelisco egizio, risalente al IV secolo a.C. ha un'altezza di circa 5,50 metri e la sua cima raggiunge l'altezza da terra di 12,70 metri; in origine era ubicato nel Tempio di Iside al Campo Marzio (\"Iseo Campense\"), decorato con materiale proveniente da Eliopoli sotto Domiziano, assieme agli obelischi del Pantheon, di Dogali e quello di Boboli (che \u00e8 a Firenze).\nLa sua sistemazione nella piazza fu progettata da Gian Lorenzo Bernini, che lo allest\u00ec sul dorso di un elefante di marmo. L'iscrizione sul basamento recita:\nIl modello fu offerto da un elefantino portato in omaggio all'Urbe da Cristina di Svezia convertitasi al cattolicesimo, ma segue un'iconografia mutuata dall'Hypnerotomachia Poliphili.\nIl simbolo dell'elefante va considerato come glorificazione di Alessandro VII, si legge infatti in un poemetto contemporaneo: \"L'obelisco egiziano, simbolo del sole, \u00e8 portato dall'elefante al settimo Alessandro come un dono. Non \u00e8 saggio l'animale? La Saggezza ha dato al mondo solamente te, o Alessandro, perci\u00f2 tu hai i doni del Sole\".\nNella cultura di massa.\nLa tenuta statica del progetto di un elefante stiloforo fu contestata dai domenicani del vicino convento (dove l'obelisco era stato trovato) con l'argomento secondo cui \"nessun peso a piombo deve avere sotto di s\u00e9 il vuoto, perch\u00e9 non sarebbe solido n\u00e9 durevole\"; Bernini - che 16 anni prima aveva gi\u00e0 realizzato la Fontana dei Quattro Fiumi di Piazza Navona con un obelisco sistemato su una roccia vuota - avrebbe reagito a questa ingerenza con una beffa, secondo il distico che circol\u00f2 per Roma.\nInfatti Quinto Settano - pseudonimo di monsignor Sergardi - scrisse il celebre epigramma: \"Vertit terga Elephas, versaque proboscide clamat: Kiriaci fratres hic ego vos habeo\" (ovvero: \"L'elefante volge le terga e grida con la proboscide rivolta all'indietro: frati domenicani, qui mi state\"). La sua spiegazione sarebbe riferita proprio al modo con cui il Bernini architett\u00f2 la statua, \"forse con il consenso di Alessandro VII: disegn\u00f2 l'elefantino, eseguito nel 1667 da un suo allievo, Ercole Ferrata, in modo che voltasse le terga al convento degli ottusi frati, mentre la proboscide ne sottolineava la posizione irriverente e la coda, spostata sulla sinistra, ne accentuava l'intenzione offensiva\".\nDiffusione dell'immagine nell'arte.\nGi\u00e0 in precedenza, un bozzetto a matita rossa era stato disegnato da Giulio Romano, su incarico di Raffaello Sanzio, sulla figura dell'elefante Annone.\nLa sistemazione berniniana dell'obelisco fu replicata nel XVIII secolo da Giovanni Battista Vaccarini in piazza Duomo a Catania con una statua preesistente. Il risultato fu la fontana dell'Elefante.\nSalvador Dal\u00ed vi si ispir\u00f2, dopo il suo soggiorno romano, per una serie di dipinti quali \"Tentazione di Sant'Antonio\", \"Sogno causato dal volo di un'ape intorno a una melagrana un attimo prima del risveglio\" e \"Gli elefanti\".\nL'obelisco \u00e8 presente nel logo della casa editrice Edizioni dell'Elefante."}
{"id": "538263", "revid": "838137", "url": "https://it.wikipedia.org/wiki?curid=538263", "title": "Francisco Javier de Cienfuegos y Jovellanos", "text": "Biografia.\nNacque a Oviedo il 12 marzo 1766 da Baltasar Gonz\u00e1lez de Cienfuegos y Caso Maldonado, conte di Marcel de Pe\u00f1alba, e della sua terza moglie, Benita Antonia Josefa de Jovellanos y Ram\u00edrez de Jove. Suo fratello Jos\u00e9 Mar\u00eda Ignacio Cienfuegos y Jovellanos fu capitano generale di Cuba dal 1816 al 1819. Era nipote del politico e scrittore Gaspar Melchor de Jovellanos e imparentato con Alonso Marcos de Llanes Arg\u00fcelles, arcivescovo di Siviglia.\nPapa Leone XII lo elev\u00f2 al rango di cardinale nel concistoro del 13 marzo 1826.\nMor\u00ec il 21 giugno 1847 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538264", "revid": "1652635", "url": "https://it.wikipedia.org/wiki?curid=538264", "title": "Antonio Maria Ciocchi del Monte", "text": "Biografia.\nI primi anni e la carriera nella curia romana.\nAntonio Maria Ciocchi del Monte nacque nel settembre del 1461 a Monte San Savino, diocesi di Arezzo, figlio minore di tre rampolli avuti da Fabiano Ciocchi e Jacopa, figlia di Gaspare, di cognome sconosciuto. Fabiano abbandon\u00f2 il cognome di Ciocchi per prendere quello di Monte San Savino, che poco dopo venne abbreviato in Monte.\nIntrapresi gli studi ecclesiastici, ottenne il dottorato \"in utroque iure\" e poco dopo si rec\u00f2 a Roma per raggiungere il padre ed il fratello maggiore. Le sue conoscenze della sfera legale ed il suo intelletto attirarono l'attenzione della curia romana al punto che egli venne nominato avvocato concistoriale venendo apprezzato dai papi Innocenzo VIII e Alessandro VI. Papa Innocenzo lo nomin\u00f2 arciprete della chiesa di Sant'Angelo in Vado ad Urbino senza che ancora egli avesse ricevuto gli ordini sacri. Nel 1492, lo stesso papa lo nomin\u00f2 arciprete presso la cattedrale di Arezzo. Il 27 marzo 1493, venne nominato uditore della Sacra Rota. Nel 1495 ricevette la rettor\u00eca della chiesa di Sant'Agnese ad Arezzo e l'anno successivo divenne prevosto di San Luciano, presso Monte San Savino. Nel 1498, dopo essersi dedicato per alcuni anni alle cure pastorali, venne richiamato a Roma dal papa e posto nuovamente nella Sacra Rota e dal luglio del 1502 egli venne nominato ufficiale di presidio della Sacra Rota in tutti i territori controllati da Cesare Borgia, figlio illegittimo di papa Alessandro VI. Antonio stabil\u00ec pertanto la propria sede giudiziaria a Cesena ed ottenne il rango di protonotario apostolico. Dato il potere accumulato e su insistenza dello stesso Borgia, ottenne l'incarico di governatore generale di Romagna.\nL'episcopato.\nEletto vescovo di Citt\u00e0 di Castello il 4 agosto 1503, Antonio Maria Ciocchi del Monte non fu in grado di prendere possesso ufficialmente della sua nuova diocesi dal momento che il suo predecessore, Giulio Vitelli, che era stato privato della sua sede da papa Alessandro VI, non rinunci\u00f2 mai ai propri diritti ed anzi decise di difendersi con la forza per evitare che la sua sede episcopale gli fosse tolta; la famiglia dei Vitelli era una potente famiglia della citt\u00e0 ed il vescovo Giulio aveva molto supporto locale. Malgrado queste premesse, il nuovo papa Giulio II conferm\u00f2 la nomina del vescovo Ciocchi e nel giugno del 1505 decise di prendere misure pi\u00f9 drastiche ponendo la citt\u00e0 sotto interdetto papale sin quando il suo vescovo non si fosse sottomesso all'autorit\u00e0 papale: a questo punto la citt\u00e0 capitol\u00f2 e nel luglio del 1505 il nuovo vescovo Ciocchi pot\u00e9 insediarsi ufficialmente nella sua diocesi, nella nuova cattedrale di San Florido, mantenendone il controllo sino al 6 febbraio 1506. Nel frattempo, il 4 gennaio 1506, Ciocchi del Monte venne consacrato vescovo nella chiesa di San Pietro in Vincoli a Roma per mano di Tito Veltri, vescovo di Castro ed Acquapendente, assistito da Nicola Antonio de Piscibus, vescovo di Muro Lucano, e da Francesco Filipperi, vescovo di Ferentino. Nel gennaio del 1504 papa Giulio II lo nomin\u00f2 inoltre governatore di Cesena e dal 26 luglio di quello stesso anno divenne uditore della Camera Apostolica. Promosso alla sede metropolitana di Siponto (Manfredonia) il 6 febbraio 1506, mantenne tale incarico sino al 30 maggio 1511.\nIl 21 ottobre 1507, papa Giulio II, con la bolla \"In sublimi\" sottrasse il Santuario della Santa Casa di Loreto al vescovo di Recanati ponendolo sotto il dominio diretto della Santa Sede. Ciocchi del Monte ne fu nominato il primo Protettore.\nIl cardinalato.\nLa nomina e gli incarichi di curia.\nCreato cardinale presbitero nel concistoro del 10 marzo 1511, Antonio Maria Ciocchi del Monte ricevette la berretta cardinalizia il 13 marzo successivo e il 17 marzo ottenne il titolo cardinalizio dei Santi Vitale, Valeria, Gervasio e Protasio.\nNominato amministratore apostolico della sede di Pavia dal 30 maggio 1511, dopo dieci anni diede le dimissioni da tale incarico in favore di suo nipote Giovanni Maria Ciocchi del Monte (13 marzo 1521). Poco dopo la sua elevazione a cardinale, divenne cardinale protettore dell'Ordine dei Servi di Maria, ottenendo dal papa anche il privilegio di disquisire con quattro cardinali francesi che avevano sposato la causa di Luigi XII di Francia per quanto riguardava la convocazione dello scismatico Concilio di Pisa.\nLegato apostolico a Perugia dal 1511, non lasci\u00f2 mai Roma per assolvere a pieno i suoi incarichi in quanto troppo preso dai lavori per il concilio di Pisa e l'organizzazione del Concilio Lateranense V. Fu lui ad indurre papa Giulio II a celebrare quello stesso concilio lateranense che si apr\u00ec il 3 maggio 1512; all'interno di questa organizzazione, Ciocchi dal Monte venne nominato membro della commissione per la riforma della curia e dei suoi uffiziali (3 giugno 1512) e nel 1521, a conclusione dell'adunanza, fu lo stesso cardinal nipote a pubblicare gli atti del concilio con permesso papale del 25 maggio di quell'anno.\nNel 1513 venne inviato dal papa come legato dell'Umbria per restaurare il controllo papale sulla regione dopo il caos apportato dall'invasione di Luigi XII. Ottenuto \"in commendam\" il titolo cardinalizio di Santa Croce in Gerusalemme, prese parte al conclave del 1513 che elesse papa Leone X ed il 14 luglio 1514 opt\u00f2 per il titolo di Santa Prassede. Nominato legato apostolico a Perugia nel 1514, dal 1516 al 1517 fu Camerlengo del Sacro Collegio dei Cardinali.\nIl processo ai cospiratori contro Leone X.\nAmministratore apostolico della sede di Novara dal 19 aprile 1516, occup\u00f2 tale incarico sino al 20 dicembre 1525. Nella primavera del 1517 venne scoperto un complotto guidato da diversi cardinali intenzionati ad assassinare papa Leone X. Il cardinale Ciocchi del Monte venne incaricato ufficialmente dal pontefice di gestire le questioni legali del processo e, nello specifico, delle situazioni personali dei cardinali Alfonso Petrucci e Bandinello Sauli, identificati come i capi della cospirazione stessa. Anche il cardinale Raffaele Riario venne implicato nel processo, ma con conseguenze pi\u00f9 lievi. Stabilita la colpevolezza dei due principali accusati, il papa immediatamente li depose entrambi nel concistoro del 22 giugno 1517. Come premio per la diligenza nella gestione dell'affare, Antonio Maria Ciocchi del Monte pot\u00e9 optare per l'ordine dei cardinali vescovi ottenendo la sede suburbicaria di Albano il 24 luglio 1521 e prese poi parte al conclave del 1521-1522 che elesse a pontefice Adriano VI.\nNel febbraio del 1523 il nuovo papa lo nomin\u00f2 capo di una commissione pontificia speciale incaricata di ridurre drasticamente le ormai eccessive spese del Vaticano e di abolire un gran numero di cariche curiali create a suo tempo da papa Leone X per raggranellare denaro per le casse papali e per la costruzione della Basilica di San Pietro. Nel concistoro del 23 luglio 1523 il cardinale Ciocchi del Monte si oppose apertamente alla creazione di una lega difensiva a fianco dell'imperatore Carlo V d'Asburgo, ritenendo tale iniziativa assai pericolosa per le alleanze politiche e militari col re Francesco I di Francia. Prese quindi parte al conclave del 1523 dal quale usc\u00ec eletto papa Clemente VII e venne nominato cardinale protettore dell'Oratorio romano del Divino Amore, patronato che gi\u00e0 era stato di Adriano VI durante il suo cardinalato.\nIl Sacco di Roma: a fianco di papa Clemente VII in Castel Sant'Angelo.\nIl 9 dicembre 1523 opt\u00f2 per la sede suburbicaria di Frascati e la occup\u00f2 sino al 18 dicembre di quello stesso anno quando pass\u00f2 a quella di Palestrina. Il 20 maggio 1524 si fece assegnare la sede suburbicaria di Sabina e dal 15 giugno 1524 ottenne quella di Porto e Santa Rufina. Vice decano del Sacro Collegio dei Cardinali, dopo la conclusione della Lega di Cognac il 22 maggio 1526, egli si congratul\u00f2 col pontefice Clemente VII che tramite tale atto aveva formalmente dato inizio ad una politica anti-imperiale a fianco di Francia, Venezia e Sforza del Ducato di Milano. Il cardinal Ciocchi del Monte divenne quindi uno dei membri principali della nuova commissione incaricata di preparare lo Stato Pontificio all'imminente guerra, responsabilit\u00e0 che lo impegn\u00f2 sino ai primi mesi del 1527; alla prova dei fatti le disposizioni progettate si dimostrarono inadeguate a resistere alle grandi formazioni ispano-germaniche mobilitate dall'imperatore. Quando il Sacco di Roma ebbe inizio il 6 maggio 1527, il cardinale Antonio Ciocchi del Monte fu uno dei pochi a rimanere fedele al papa e con lui cerc\u00f2 rifugio a Castel Sant'Angelo. Quando la situazione divenne disperata, il cardinale fu tra i primi ad offrirsi per cercare di stilare un accomodamento tra papa ed imperatore e fu quindi tra i firmatari dell'armistizio del 5 giugno 1527 che port\u00f2 all'evacuazione delle truppe di Carlo V dall'Urbe. Il concordato di pace prevedeva per\u00f2 che uno dei nipoti di Antonio, Giovanni Maria, fosse incluso fra i sette ostaggi trattenuti presso la corte imperiale nel caso in cui Clemente VII avesse deciso di recedere dall'accordo di pace.\nIl divorzio di Enrico VIII.\nDal 1528 egli venne coinvolto a fondo nella questione del divorzio reale inglese di Enrico VIII, presso il quale il cardinale Ciocchi del Monte venne inviato come legato per risolvere pacificamente la questione, malgrado l'et\u00e0 avanzata ed una salute ormai malferma. Tornato a Roma, il 12 gennaio 1529 ricevette ufficialmente l'ambasceria inglese giunta presso il papa con l'intento di convincerlo a sciogliere il matrimonio del sovrano inglese con la prima moglie, ma tale proposito fall\u00ec malgrado l'appoggio ottenuto dagli inglesi presso il cardinale Ciocchi del Monte. Il suo atteggiamento cos\u00ec favorevole alla causa inglese port\u00f2 la curia romana al proposito di nominarlo Cardinale Protettore d'Inghilterra al posto del cardinale Lorenzo Campeggi, ma tale progetto non si concretizz\u00f2 perch\u00e9 un evento improvviso ruppe definitivamente i rapporti tra il regno inglese e la Santa Sede: il 25 gennaio 1533 re Enrico VIII spos\u00f2 Anna Bolena con cerimonia ufficiata dal nuovo arcivescovo di Canterbury da lui nominato, Thomas Cranmer. Dopo alcuni mesi, papa Clemente VII prese la decisione finale di osteggiare il divorzio di Enrico VIII e segretamente gli invi\u00f2 una lettera di scomunica.\nIl cardinale Ciocchi del Monte, vedendo la causa inglese ormai perduta e verso la fondazione della religione anglicana, divenne nuovamente devoto servitore della curia romana ed il 7 aprile 1529 venne nominato amministratore apostolico della sede episcopale di Rimini, occupando tale incarico sino al 24 maggio 1529. Amministratore della sede di Caiazzo dal 24 maggio al 18 giugno 1529, fu legato a Roma durante l'assenza del pontefice dal 1\u00ba ottobre 1529. Amministratore apostolico della sede episcopale di Alatri dal 4 febbraio 1530, occup\u00f2 tale incarico sino al 1\u00ba luglio di quello stesso anno.\nA favore della riforma della chiesa tedesca.\nMentre in Inghilterra la situazione religiosa andava sempre pi\u00f9 distaccandosi dalla chiesa di Roma, l'imperatore Carlo V invi\u00f2 una missiva al papa pressandolo per l'immediata necessit\u00e0 di convocare un concilio generale per risolvere la tumultuosa situazione religiosa in Germania; il papa ricevette la lettera il 16 novembre 1530 e poco dopo papa Clemente inizi\u00f2 a programmare un nuovo concilio, fatto di cui venne incaricato ancora una volta il Ciocchi del Monte. A differenza di quanto fatto in passato, forse spaventato dalle possibili conseguenze di un secondo sacco di Roma, il cardinal Ciocchi fece pressione sui cardinali meno convinti per la creazione di un nuovo concilio apposito, assieme ai cardinali Egidio Canesio e Alessandro Farnese. L'agente dell'imperatore nel collegio, il cardinale Garc\u00eda de Loyasa, presente al concistoro, scrisse all'imperatore in data 30 novembre 1530 che il cardinal Ciocchi del Monte si presentava come uno dei pi\u00f9 strenui sostenitori della volont\u00e0 imperiale. Nominato legato a Roma, con giurisdizione assoluta, durante l'assenza di papa Clemente VII impegnato a Marsiglia per celebrare il matrimonio tra il duca Enrico d'Orleans, figlio secondogenito di re Francesco I di Francia, e Caterina de' Medici, dal 6 al 9 settembre 1533.\nLa morte e la grandiosa tomba di famiglia di Giulio III.\nAntonio Maria Ciocchi del Monte mor\u00ec il 20 settembre 1533, a Roma, all'et\u00e0 di 72 anni, venne sepolto, secondo il suo testamento, nella chiesa di San Pietro in Montorio.\nQuando suo nipote, il cardinale Giovanni Maria Ciocchi del Monte divenne papa col nome di Giulio III, questi diede ordine che in San Pietro in Montorio si costruisse una cappella apposita per la sua famiglia ed essendo il pontefice stesso ormai in et\u00e0 avanzata, egli ordin\u00f2 che i lavori iniziassero subito e proseguissero il pi\u00f9 in fretta possibile. Il contratto per la costruzione venne concesso a Giorgio Vasari il 2 giugno 1550 e subito accettato in quanto i termini del contratto gi\u00e0 erano stati discussi nel marzo di quell'anno, ad alcune settimane di distanza dall'incoronazione papale. La costruzione base venne terminata in soli due mesi, dal 13 ottobre all'8 dicembre 1550. Il 19 dicembre, le spoglie del cardinale Antonio Maria Ciocchi del Monte vennero spostate nella nuova cappella accanto alla tomba di suo fratello Vincenzo, padre del pontefice. Per la sua tomba venne predisposta una sua effigie scolpita nel marmo e realizzata da Bartolomeo Ammannati.\nConclave.\nDurante il suo cardinalato Antonio Maria Ciocchi del Monte partecip\u00f2 ai conclave:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538265", "revid": "838137", "url": "https://it.wikipedia.org/wiki?curid=538265", "title": "Pietro Ciriaci", "text": "Biografia.\nNacque a Roma il 2 dicembre 1885 da Giuseppe Ciriaci e Maria Giuggiolini Magnaterra. La famiglia era emigrata a Roma dalle Marche negli anni immediatamente successivi alla annessione al Regno d'Italia. Nel 1902 entr\u00f2 nel Pontificio Seminario Romano Maggiore dove consegu\u00ec la laurea in filosofia il 5 luglio 1904, in teologia il 6 luglio 1909 e in diritto l'8 novembre 1911.\nRiceve l'ordinazione sacerdotale il 3 dicembre 1909. Inizialmente viene nominato cappellano della chiesa di San Lorenzo in Damaso e successivamente come viceparroco nella chiesa di San Rocco all'Augusteo, sempre a Roma. Negli anni successivi torn\u00f2 nel Pontificio Seminario Romano Maggiore come insegnante di filosofia. Contemporaneamente svilupp\u00f2 la sua carriera negli uffici della Curia romana: nel 1911 fu nominato scrittore e poi registratore nella Penitenzieria Apostolica; nel 1913 divenne aiutante di studio nella Congregazione del Concilio; dal 1917 fu minutante alla Segreteria di Stato, nella prima sezione degli Affari ecclesiastici straordinari, della quale divenne sottosegretario nel 1921.\nIl 15 febbraio 1928 viene eletto arcivescovo titolare di Tarso e nunzio apostolico in Cecoslovacchia. Fu consacrato il 18 marzo dello stesso anno dal cardinale Pietro Gasparri. Il 19 gennaio 1934 viene nominato nunzio in Portogallo. Papa Pio XII lo elev\u00f2 al rango di cardinale nel concistoro del 12 gennaio 1953 con il titolo di Santa Prassede, mutato il 26 settembre 1964 in quello di San Lorenzo in Lucina.\nIl 20 marzo 1954 fu nominato prefetto della Congregazione del Concilio. Partecip\u00f2 attivamente ai lavori del Concilio Vaticano II dal 1962 al 1965. Partecip\u00f2 al conclave del 1958 che elesse Giovanni XXIII e al conclave del 1963 che elesse Paolo VI. Mor\u00ec a Roma il 30 dicembre 1966 all'et\u00e0 di 81 anni. Fu sepolto nella cappella Lovatti della basilica di San Lorenzo in Lucina.\nGenealogia episcopale.\nLa genealogia episcopale \u00e8:"}
{"id": "538267", "revid": "986213", "url": "https://it.wikipedia.org/wiki?curid=538267", "title": "Ernesto Civardi", "text": "Fu nominato cardinale della Chiesa cattolica da papa Giovanni Paolo II.\nBiografia.\nNacque a Fossarmato il 21 ottobre 1906.\nPapa Giovanni Paolo II lo elev\u00f2 al rango di cardinale nel concistoro del 30 giugno 1979.\nMor\u00ec il 28 novembre 1989 all'et\u00e0 di 83 anni.\nGenealogia episcopale.\nLa genealogia episcopale \u00e8:"}
{"id": "538268", "revid": "2015336", "url": "https://it.wikipedia.org/wiki?curid=538268", "title": "Niccola Clarelli Paracciani", "text": "Biografia.\nNacque a Rieti il 12 aprile 1799 da Giuseppe Clarelli, III marchese di Vacone, e Teresa Paracciani\nPapa Gregorio XVI lo elev\u00f2 al rango di cardinale nel concistoro del 22 gennaio 1844.\nPartecip\u00f2 al conclave del 1846 che elesse Pio IX.\nMor\u00ec a Vico Equense il 7 luglio 1872 all'et\u00e0 di 73 anni.\n\u00c8 sepolto nella chiesa della Santissima Annunziata, ex cattedrale della diocesi di Vico Equense.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538269", "revid": "1904508", "url": "https://it.wikipedia.org/wiki?curid=538269", "title": "Anne-Antoine-Jules de Clermont-Tonnerre", "text": "Biografia.\nNacque a Parigi il 1\u00ba gennaio 1749 da Jules Charles Henri, Duca di Clermont-Tonnerre e di Marie Anne Julie Le Tonnelier de Breteuil.\nPapa Pio VII lo elev\u00f2 al rango di cardinale nel concistoro del 2 dicembre 1822.\nMor\u00ec il 21 febbraio 1830 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538270", "revid": "1904508", "url": "https://it.wikipedia.org/wiki?curid=538270", "title": "Benedetto Colonna Barberini di Sciarra", "text": "Biografia.\nNacque a Roma il 22 ottobre 1788. Ultimo di dieci figli, talvolta citato anche semplicemente come Benedetto Barberini, assunse tale cognome dopo che suo padre, Carlo Maria Barberini, duca di Montelibretti, cambi\u00f2 il proprio in \"Colonna di Sciarra\".\nPapa Leone XII lo elev\u00f2 al rango di cardinale nel concistoro del 15 dicembre 1828 e fino alla nomina del cardinale Ugo Pietro Spinola, da parte di Gregorio XVI, \u00e8 stato il porporato italiano pi\u00f9 giovane.\nMor\u00ec il 10 aprile 1863 all'et\u00e0 di 74 anni."}
{"id": "538271", "revid": "838137", "url": "https://it.wikipedia.org/wiki?curid=538271", "title": "John Patrick Cody", "text": "Biografia.\nNasce a Saint Louis il 24 dicembre 1907 da Thomas Joseph e Mary Begley.\nDopo un primo periodo di studi nella citt\u00e0 natale, nel 1926 prosegue la formazione presso il Pontificio collegio americano del Nord a Roma. Nel 1928 ottiene il dottorato in filosofia e, quattro anni dopo, quello in teologia presso la Pontificia universit\u00e0 urbaniana.\nOrdinato sacerdote nel 1931, Cody presta servizio quale officiale del Pontificio collegio americano del Nord e presso la segreteria di Stato vaticana. Nel 1938 consegue il dottorato in diritto canonico presso il Pontificio ateneo romano \"Sant'Apollinare\". Tornato negli Stati Uniti \u00e8 dapprima segretario personale dell'arcivescovo di Saint Louis John Joseph Glennon fino al 1940, quando diventa cancelliere dell'arcidiocesi. Accompagner\u00e0 l'arcivescovo Glennon in Vaticano in occasione della nomina cardinalizia di quest'ultimo.\nNel 1947 viene nominato vescovo ausiliare di Saint Louis e titolare di Apollonia, venendo consacrato dall'arcivescovo Joseph Ritter nella cattedrale di Saint Louis, co-consacranti i vescovi George Joseph Donnelly e Vincent Stanislaus Waters. Il 27 gennaio 1954 \u00e8 nominato vescovo coadiutore di Saint Joseph, in Missouri, succedendo alla medesima sede due anni pi\u00f9 tardi.\nNel 1961 \u00e8 nominato arcivescovo coadiutore di New Orleans, diventandone amministratore apostolico a partire dal primo giugno 1962 e succedendo per coadiutura l'otto novembre 1964. Acquis\u00ec una certa notoriet\u00e0 a livello nazionale in relazione alla volont\u00e0 del suo predecessore di desegregare le scuole cattoliche in territorio diocesano, con la quale Cody non era completamente concorde. Nonostante ci\u00f2, non prese provvedimenti in merito.\nIl 14 giugno 1965 \u00e8 nominato arcivescovo metropolita di Chicago, e prende possesso della diocesi il successivo 24 agosto. L'episcopato di Cody a Chicago \u00e8 segnato da numerosi conflitti e controversie legati sia alla sua amministrazione finanziaria dei beni diocesani talvolta poco trasparente, sia ad una presunta relazione sentimentale con Helen Dolan Wilson, che era ritenuta essere sua amante e che avrebbe ricevuto dal porporato statunitense somme di denaro in svariate occasioni. Inoltre, Cody si trover\u00e0 spesso in contrasto con l'episcopato e con il delegato apostolico negli Stati Uniti, Jean Jadot.\nPapa Paolo VI lo eleva al rango di cardinale nel concistoro del 26 giugno 1967. Partecipa ai conclavi dell'agosto e dell'ottobre 1978.\nMuore a Chicago il 25 aprile 1982 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538272", "revid": "2110845", "url": "https://it.wikipedia.org/wiki?curid=538272", "title": "Robert-Joseph Coffy", "text": "Biografia.\nNacque a Le Biot il 24 ottobre 1920.\nPapa Giovanni Paolo II lo elev\u00f2 al rango di cardinale nel concistoro del 28 giugno 1991.\nMor\u00ec il 15 luglio 1995 all'et\u00e0 di 74 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538274", "revid": "1565034", "url": "https://it.wikipedia.org/wiki?curid=538274", "title": "Luis Concha C\u00f3rdoba", "text": "Biografia.\nNacque a Bogot\u00e0 il 7 novembre 1891. Suo padre fu presidente della Colombia dal 7 agosto 1914 al 7 agosto 1918.\nPapa Giovanni XXIII lo elev\u00f2 al rango di cardinale nel concistoro del 16 gennaio 1961.\nPartecip\u00f2 a tutte le quattro sessioni del Concilio Vaticano II e al conclave del 1963 che elesse Paolo VI\nMor\u00ec il 18 settembre 1975 all'et\u00e0 di 83 anni dopo una lunga malattia: \u00e8 sepolto nella cattedrale metropolitana di Bogot\u00e0.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "538275", "revid": "1442080", "url": "https://it.wikipedia.org/wiki?curid=538275", "title": "Carlo Confalonieri", "text": "Biografia.\nNacque a Seveso il 25 luglio 1893 da Giuseppe e Maria Rusconi, modesti artigiani brianzoli. All'et\u00e0 di undici anni entr\u00f2 nel Seminario arcivescovile di San Pietro Martire di Seveso dove complet\u00f2 gli studi ginnasiali per poi passare al Seminario di Monza per conseguire la licenza liceale. Studi\u00f2 poi a Roma come alunno del Seminario Lombardo presso la Pontificia Universit\u00e0 Gregoriana e successivamente, come alunno del Seminario Romano, presso il Pontificio Ateneo Lateranense. Si laure\u00f2 in filosofia, teologia e diritto canonico.\nNel 1914 interruppe gli studi per andare a prestare servizio militare presso l'8\u00ba reggimento fanteria; ricevette l'ordinazione a sacerdote il 18 marzo 1916 per mano del cardinale Andrea Carlo Ferrari.\nNel 1921, il nuovo arcivescovo di Milano, cardinale Achille Ratti lo assunse come segretario particolare e lo tenne con s\u00e9 con la stessa funzione anche quando fu eletto papa con il nome di Pio XI, dal 1922 e per tutto il tempo del suo pontificato.\nNel 1935 fu nominato canonico della Basilica di San Pietro in Vaticano. Pio XII lo conferm\u00f2 con la precedente qualifica e successivamente lo consacr\u00f2 vescovo nella Cappella Sistina il 4 maggio 1941.\nDal 27 marzo 1941 al 22 febbraio 1950 fu arcivescovo dell'Aquila. Il 5 agosto del 1941, pochi mesi dopo la presa di possesso dell'arcidiocesi, sal\u00ec con un nutrito gruppo di pellegrini sul Gran Sasso; a ricordo di quella ascensione, gli fu dedicata una cima, sino ad allora senza nome, che fu chiamata in suo onore \"Picco Confalonieri\".\nDurante il periodo della Seconda guerra mondiale si spese in prima persona presso il comando tedesco di stanza in citt\u00e0 per salvare diversi prigionieri, e presso la Santa Sede per ottenere dagli Alleati di risparmiare ulteriori bombardamenti alla citt\u00e0 dell'Aquila, gi\u00e0 provata dal bombardamento dell'8 dicembre 1943. Tra il 1943 e il 1944 festeggi\u00f2 il V centenario della morte di San Bernardino da Siena e il 650\u00ba anniversario dell'incoronazione di papa Celestino V a significare il \"Biennio Sacro Aquilano\": il Santo Crocifisso, detto di San Giovanni da Capestrano fu portato \"in citt\u00e0 con rito di riparazione e supplicazione\", e domenica 22 aprile 1945, \"in segno di riconoscenza con pubblico omaggio\" per la fine della guerra, fino alla chiesa del Convento di San Giuliano, dove nella cappella, degnamente decorata dai frati francescani, l'Arcivescovo consacrava il nuovo altare di marmo dedicato al Santo Crocifisso.\nPer i suoi numerosi meriti durante l'occupazione tedesca nei confronti della citt\u00e0, ricevette dalla municipalit\u00e0 aquilana il titolo onorifico di \"Defensor Civitatis\".\nFece inoltre costruire la \"via Mariana\", un percorso di fede attraverso quindici edicole, che conduce al Santuario di Nostra Signora della Croce di Roio, alle pendici di Monte Luco.\nTermin\u00f2 il suo mandato per la nomina a segretario della Congregazione per l'Educazione Cattolica (25 gennaio 1950) quale titolare della sede arcivescovile di Nicopoli al Nesto.\nPapa Giovanni XXIII lo elev\u00f2 al rango di cardinale nel concistoro del 15 dicembre 1958. Nel 1959 ricevette il titolo di arciprete della Basilica di Santa Maria Maggiore seguito dal suo canonico, Mons. Angelo Bresciani.\nNel 1961 fu nominato segretario della Sacra Congregazione Concistoriale, divenendone pro-prefetto dal 1966.\nEra tra i cardinali presenti nella Basilica di San Paolo fuori le Mura il 25 gennaio 1959 quando Papa Giovanni XXIII, al termine della funzione \u201cin una sala dell\u2019appartamento abbaziale\u201d, annunci\u00f2 ad un ristretto numero di presenti \u201dl\u2019ispirata e meditata intenzione di indire il Sinodo diocesano Romano, il Concilio Ecumenico per la Chiesa universale, ed intraprendere l\u2019aggiornamento del Codice di Diritto Canonico\u201d.\nPartecip\u00f2 al Concilio Ecumenico Vaticano II aperto l'11 ottobre 1962 da papa Giovanni XXIII. Fu nominato membro della Pontificia Commissione centrale preparatoria il 4 aprile 1961, presidente della sottocommissione conciliare \u201cDe Schematibus Emendandis\u201d e membro della commissione di coordinamento nel corso dell\u2019intersessione. Confalonieri prese parte al conclave che elesse papa Paolo VI il 21 giugno 1963. Il 25 gennaio 1964 col motu proprio \"Sacram Liturgiam\" il Papa istitu\u00ec la commissione liturgica Consilium ad exsequendam Constitutionem de Sacra Liturgia in attuazione alla costituzione apostolica \"Sacrosanctum Concilium\" e Confalonieri ne fu membro, con il cardinale Giacomo Lercaro presidente.\nIl 22 marzo 1965 tenne una bellissima omelia in occasione della festa di San Benedetto, cinque mesi dopo che Paolo VI consacr\u00f2 il monastero di Montecassino, restaurato in seguito ai bombardamenti che aveva subito durante l\u2019ultimo conflitto.\nNel 25\u00ba anniversario dell\u2019ordinazione episcopale, il 22 dicembre 1966 Confalonieri pubblic\u00f2 il libro \u201cDecennio Aquilano\u201d (1941-1950) \u201ccome tributo di riconoscenza e cordiale saluto\u201d, segno del forte legame con la sua \u201csposa\u201d come amava definirla lo stesso vescovo. Molti gli episodi che hanno caratterizzato la sua coraggiosa azione pastorale: \u201dL\u2019opera della formazione cristiana e l\u2019integrit\u00e0 della disciplina liturgica\u2026otterrebbe successi pienamente degni con aumentato decoro e prestigio delle sacre manifestazioni, se davvero tutto il clero, secolare e regolare, senza vane scuse e riprovevoli evasioni, seguisse e facesse rispettare le decisioni dell\u2019autorit\u00e0\u2026.Se si vuole ottenere bisogna educare\u2026Vale poco spingere. Bisogna mettersi davanti a tirare il carro.\u201d\nQuando Confalonieri divenne pro-prefetto della Congregazione Concistoriale, nonostante i nuovi impegni di curia le missioni si intensificarono con viaggi all\u2019estero di notevole importanza e di grande risonanza. Il 18 aprile 1961 egli si rec\u00f2 ad Einsiedeln nella Svizzera centrale, alla grande abbazia benedettina, nella cui chiesa si conserva l\u2019immagine della Madonna Nera: il cardinale guid\u00f2 un pellegrinaggio di oltre diecimila emigrati italiani. Dal 30 maggio al 7 giugno 1966, in veste di legato di Paolo VI, and\u00f2 in Messico per consegnare, in nome del Papa, la rosa d'oro al santuario mariano di Nostra Signora di Guadalupe, patrona del Messico e dell\u2019intera America Latina. Fu un viaggio trionfale, inaugurato da un radiomessaggio del pontefice. Confalonieri, che pronunci\u00f2 sempre in spagnolo i numerosi discorsi, visit\u00f2 anche Puebla de los \u00c1ngeles e Guadalajara, accolto dappertutto con grande calore. Il 19 dicembre 1966, part\u00ec per la Nigeria, dove aveva il compito di visitare una comunit\u00e0 italiana che lavorava alla costruzione di colossali dighe sul Niger. In qualit\u00e0 di Pro-prefetto della Congregazione Concistoriale, alla quale era affidata la cura spirituale degli emigranti di tutte le nazionalit\u00e0, il cardinale benedisse la nuova chiesa del villaggio di Kainj intitolata a S. Barbara, ne consacr\u00f2 l\u2019altare e amministr\u00f2 la Cresima.\nIl 15 agosto 1967, con la pubblicazione della costituzione apostolica di riforma della Curia romana \"Regimini Ecclesiae universae\", la Sacra Congregazione Concistoriale assunse la denominazione di Sacra Congregazione per i Vescovi e il cardinale Carlo Confalonieri la carica di prefetto.\nIn attuazione del decreto conciliare \"Christus Dominus\" articolo 44, la Sacra Congregazione per i Vescovi eman\u00f2 in data 22 febbraio 1973 il primo Direttorio dei Vescovi \"Ecclesiae imago\" a firma del segretario Ernesto Civardi e del prefetto card. Carlo Confalonieri, a cui papa Paolo VI manifest\u00f2 il suo personale apprezzamento per il prezioso lavoro svolto con la lettera \"Plurimas Tibi Gratias\"\nIl 25 luglio dello stesso anno il cardinale Confalonieri compiva 80 anni. In virt\u00f9 del motu proprio di Paolo VI \"Ingravescentem Aetatem\"' del 21 novembre 1970, i cardinali, al compimento dell'ottantesimo compleanno, oltre a cessare da incarichi di responsabilit\u00e0 e dalla partecipazione ai sacri dicasteri, perdevano il diritto di entrare in conclave per l'elezione del Papa. Il cardinale Confalonieri fece un gesto che ebbe grande risonanza: alcuni mesi prima di raggiungere il traguardo imposto dalla legge canonica, espresse pi\u00f9 volte a Paolo VI il desiderio di offrire spontaneamente la propria rinuncia. Il 26 febbraio 1973 fu resa ufficialmente nota la rinuncia di Confalonieri; una valanga di lettere di cardinali, conferenze episcopali, vescovi, sacerdoti, e perfino laici gli espressero riconoscenza per il suo esemplare e nobile gesto\nConfalonieri rinunci\u00f2 agli incarichi ufficiali, ma non aveva nessuna intenzione di considerarsi a riposo. Nei primi giorni di maggio del 1973 si rec\u00f2 a Pavia per la V \"settimana Agostiniana\". Nella Basilica di San Pietro in Ciel d'Oro, nel cui presbiterio si erge l'arca con le reliquie di sant'Agostino d'Ippona, introdusse i lavori con una densa omelia, che \"per desiderio espresso di molti sacerdoti e laici\" fu integralmente pubblicata sul settimanale pavese di attualit\u00e0 e cultura.\nNel 7\u00ba centenario della morte di San Tommaso d'Aquino Paolo VI rese omaggio al Santo con una visita nei luoghi dell\u2019aquinate il 14 settembre 1974. Confalonieri il 1\u00ba settembre inaugur\u00f2 il monumento di bronzo di San Tommaso opera di Angelo Biancini, alla presenza delle autorit\u00e0 e del senatore Guido Gonella. Nell\u2019omelia il cardinale defin\u00ec l\u2019opera del Santo \u201cuna grande enciclopedia che ha sintetizzato le ideologie e i sentimenti del tempo\u201d. Infatti \u201caccanto alle grandi cattedrali gotiche San Tommaso ha costruito un monumento di sapienza che ha permesso all\u2019uomo uno slancio verso l\u2019infinito\u201d\nDal 1977 assunse il titolo di decano del Sacro Collegio e, in tale veste, presiedette le esequie, in Piazza San Pietro, di due pontefici: Paolo VI e Giovanni Paolo I, deceduti a brevissima distanza l'uno dall'altro nel 1978.\nDa quando fu creato cardinale fino alla morte, per ventisette anni, Confalonieri esercit\u00f2 il servizio liturgico nella Basilica di Santa Maria Maggiore, dove aveva \u00abla dolce illusione di trovarsi nell\u2019anticamera del Paradiso\u00bb. Le sue omelie sempre ben preparate e mai improvvisate erano assiduamente seguite da molti fedeli che andavano appositamente per ascoltarlo e per assistere alle sue impeccabili liturgie. Quando Paolo VI proclam\u00f2 l'Anno Santo che dur\u00f2 dal Natale del 1974 al Natale del 1975, il 14 agosto, vigilia della festa dell'assunzione di Maria, l'immagine della Madonna fu portata dalla Basilica di Santa Maria Maggiore alla Basilica di San Pietro. Confalonieri pronunzi\u00f2, in quello scenario unico al mondo, una delle sue pi\u00f9 commosse e commoventi omelie. Nella prima parte evoc\u00f2 i fasti millenari della Basilica di Santa Maria Maggiore, \"primo santuario mariano dell'occidente\"...Il cardinale ricordava, tra altri avvenimenti, la proclamazione di Maria \"Madre della Chiesa\", compiuta da Paolo VI in un discorso tenuto nell'aula del Concilio Ecumenico Vaticano II,il 21 novembre 1964.\nIl 13 maggio 1981 Confalonieri stava assistendo all\u2019udienza generale di Giovanni Paolo II in Piazza San Pietro dalla terrazza del suo appartamento, quando ud\u00ec i colpi di rivoltella di Ali A\u011fca. \u201cIn quel momento non guardavo il pontefice. Mi stavo muovendo. Appena mi resi conto di ci\u00f2 che era successo, rimasi come intontito. Un attentato al Papa! Perch\u00e9? Come mai? Corsi subito in Vaticano per avere pi\u00f9 informazioni. In quelle ore non si temeva tanto per la vita del pontefice. Solo dopo qualche giorno sapemmo che le ferite erano parecchie e che la cosa stava diventando preoccupante. Ma l\u2019impressione dominante era lo shock per il gesto; violenza al Papa! Dopo tanti secoli.\u201d Il cardinale si rec\u00f2 ogni giorno al Policlinico Gemelli per avere notizie e fu uno dei primi a rivedere il papa: \u201cEra tranquillissimo, con l\u2019aspetto pi\u00f9 uguale di sempre. Forse il suo volto appariva un po\u2019 rimpicciolito, ma i suoi modi erano disinvolti e sereni. Soprattutto Egli non manifestava nessuna preoccupazione per la sua salute\". L\u2019anno seguente, nell\u2019anniversario dell\u2019attentato, quando Giovanni Paolo II si rec\u00f2 a Fatima a ringraziare la Madonna volle con s\u00e9 il caro cardinale decano, che con tanta sollecitudine e premura lo aveva visitato durante la degenza.\nFrequenti furono i suoi ritorni nella citt\u00e0 natale per celebrare la santa Messa nella chiesa dei Santi Gervaso e Protaso dove fu battezzato: le ultime volte in ordine di tempo il 15 maggio 1983 in veste di legato pontificio al congresso eucaristico Nazionale tenutosi a Milano e il 4 novembre 1984 a fianco di papa Giovanni Paolo II in visita all'arcidiocesi di Milano in occasione del IV centenario della morte di San Carlo Borromeo di cui sia il Papa che il cardinale portavano il nome.\nMor\u00ec a Roma il 1\u00ba agosto 1986 all'et\u00e0 di 93 anni. Luned\u00ec 4 agosto Giovanni Paolo II presiedette le esequie nella Basilica di San Pietro alla presenza di molti vescovi, e arcivescovi. Erano presenti anche le delegazioni di Seveso, dell'Aquila e di Palestrina. Le autorit\u00e0 e la popolazione dell'Aquila \"volevano avere il privilegio e l'onore di accogliere le spoglie mortali del loro indimenticato e indimenticabile arcivescovo\", per deporle nella Basilica di Santa Maria in Collemaggio, accanto al sepolcro di Celestino V, ma si arresero alla volont\u00e0 precisa del cardinale di essere sepolto nella tomba di famiglia. Il giorno seguente fu celebrata dal cardinale Giovanni Colombo una messa nell'affollatissima chiesa prepositurale di Seveso, a testimonianza del vivo ricordo stampato nel cuore dei sevesini che ebbero la fortuna di ascoltarlo e di conoscerlo. La sua salma riposa, per suo espresso volere, nel cimitero di Seveso, accanto a quelle dei suoi genitori.\nL'arcidiocesi dell'Aquila gli ha intitolato l'Archivio e la biblioteca diocesana aquilana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538276", "revid": "20654", "url": "https://it.wikipedia.org/wiki?curid=538276", "title": "Yves-Marie-Joseph Congar", "text": ""}
{"id": "538277", "revid": "986213", "url": "https://it.wikipedia.org/wiki?curid=538277", "title": "Gasparo Contarini", "text": "Biografia.\nOrigini.\nGasparo Contarini era il primogenito di Alvise di Federico Contarini, del ramo della Madonna dell'Orto, e di Polissena di Tommaso Malipiero. Apparteneva a una delle pi\u00f9 antiche, pi\u00f9 potenti e pi\u00f9 ricche famiglie appartenenti al patriziato veneziano: la famiglia Contarini.\nFormazione.\nRicevette una formazione elementare (grammatica, retorica e abaco) da un precettore stipendiato molto probabilmente a domicilio nel palazzo Contarini, nei pressi della chiesa Madonna dell'Orto nel sestiere di Cannaregio e in compagnia dei nipoti di Francesco Zorzi.\nAll'et\u00e0 di dodici anni inizi\u00f2 a frequentare la Scuola d'umanit\u00e0 di San Marco. Quest'ultima non era quella omonima gestita dalla cancelleria ducale situata nei pressi del palazzo dei Dogi dove la Repubblica formava i suoi migliori funzionari, ma la scuola \"presso il campaniel\".\nLe lezioni della scuola di San Marco si svolgevano nei pressi di piazza San Marco e vi insegnavano degli \"stipendiati dal Pubblico\" tra cui Marc'Antonio Coccio detto Sabellico (1436-1505) e Giorgio Valla (\u20201500), specialista dei naturalisti greci e membro dell'Accademia Aldina.\nIn questo periodo Giorgio Valla inizi\u00f2 il giovane Contarini ad una forma di sapere aperta fondata sulla \"fusione stretta tra bon\u00e6 litter\u00e6, scienze e filosofia\" e al gusto per una unit\u00e0 della conoscenza umana.\nErasmo la definir\u00e0 come quell'armonia tra la \"summam morum innocentiam\" e l\"eruditionis et sapentianti\u00e6 arcem\".\nQuesta formazione aperta e tollerante permise al giovane allievo di farsi l'idea che le opinioni, al di l\u00e0 che possano apparire divergenti, in realt\u00e0 si possono combinare e le dottrine filosofiche non debbano obbligatoriamente escludersi.\nLo storico Aldo Stella definiva la \"forma mentis\" del cardinale Contarini: \"nonostante fosse stato quasi un autodidatta in teologia, ebbe sempre come norma di comportamento quella di cercare ci\u00f2 che univa, anzich\u00e9 gli spunti di attrito e di astiosa polemica\".\nGiorgio Valla, inoltre, fece entrare il giovane Contarini nel circolo della \"bottega\" d'Aldo Manuzio e del suo dinamismo intellettuale, culturale e editoriale. In questa occasione, Contarini fece conoscenza con gli ellenisti dell'epoca: Giovanni Battista Egnazio, Paolo Canal, Marco Musuro, e altri intellettuali occupati a correggere o rivedere le opere che uscivano dalla stampa. Molto probabilmente, si pu\u00f2 presumere che il giovane Contarini abbia potuto incontrare Erasmo durante il soggiorno di quest'ultimo nella casa di Aldo Manuzio tra aprile e dicembre del 1508.\nIn seguito, secondo Ludovico Beccadelli e Franz Dittrich, a causa della morte del suo maestro Giorgio Valla nel gennaio 1500, Contarini avrebbe assistito alle lezioni di logica di Antonio Giustinian e Lorenzo Bragadin alla Scuola di Rialto. Quest'ultima rappresentava la tendenza filosofica aristotelico-averroistica, naturalistica e scientifica della cultura veneziana ed era in netta contrapposizione con l'orientamento platonico, umanistico-filosofico e moralistico-religioso della scuola di S. Marco.\nNel 1501 si rec\u00f2 a completare la sua formazione a Padova. L'iscrizione di Contarini all'Universit\u00e0 di Padova, \u00e8 bene documentata negli \"Acta Graduum Gymnasii patavini\", dove il futuro diplomatico e cardinale, segue delle lezioni alla facolt\u00e0 delle Arti, malgrado la volont\u00e0 del padre di destinare il suo primogenito al commercio come di tradizione a Venezia.\nA Padova, Contarini segue le lezioni di retorica greca del cretese Marco Musuro, di latino da Giovanni Calfurnio, di matematica e d'astronomia da Benedetto del Tiriaca e di filosofia naturale dai filosofi aristotelici Pietro Pomponazzi e Alessandro Achillini.\nCardinale.\nSuccessivamente, lavor\u00f2 per la Serenissima fino a diventare ambasciatore presso la corte del potente imperatore Carlo V d'Asburgo e poi presso la Santa Sede. La sua storia personale si intreccia con quella del Concilio di Trento: ai tempi in cui soggiornava in Germania cap\u00ec infatti, come pochi, che la ribellione di Lutero non poteva essere risolta con bolle papali o reprimende. Lucidamente avvertiva l'esigenza di una seria riforma della curia romana.\nPapa Paolo III Farnese lo cre\u00f2 cardinale nel concistoro del 21 maggio 1535 - senza mai averlo conosciuto e senza averlo preventivamente avvertito di tale scelta - insieme ad un'altra importante figura come Giampietro Carafa, divenuto in seguito egli stesso pontefice (Paolo IV - 1555-1559). Eletto nel frattempo vescovo di Belluno, il Contarini rappresentava l'ala riformatrice pi\u00f9 moderata del collegio cardinalizio (nel 1536 era stato messo a presiedere la commissione \"Consilium de emendanda Ecclesia\") e, forse per questo, venne inviato a Ratisbona nel 1541 per trovare un accordo con i rappresentanti dei Luterani: Melantone e Bucero. L'incontro sembrava destinato a fallire ed infatti fall\u00ec, giacch\u00e9 tra protestanti e cattolici cominciava oramai ad aprirsi un baratro sempre pi\u00f9 profondo, destinato a provocare uno scisma. Con il fallimento dell'incontro di Ratisbona e la vittoria dell'ortodossia cattolica al concilio tridentino si apriva la strada ad una politica papale di chiusura verso tutti i potenziali nemici. Protestanti ma anche eretici. Allora bastava mettere in dubbio la transustanziazione o il primato papale sui vescovi per essere tacciato di eresia.\nFu grande amico del cardinale Reginald Pole, legato pontificio in Inghilterra.\nA Ratisbona i protestanti e cattolici si bloccarono sul problema della giustificazione. Lutero era convinto che per salvare l'anima era necessaria la fede data da Dio. I cattolici difendevano le preghiere e le opere buone, oltre che la fede, come viatico per la salvezza. Il Contarini cerc\u00f2 di affilare le armi della diplomazia ma, ritornato a Roma si dovette difendere dall'accusa di essere in odore di eresia.\nMor\u00ec all'et\u00e0 di 58 anni a Bologna, ove era stato inviato come legato papale incaricato del governo civile.\nGenealogia episcopale.\nLa genealogia episcopale \u00e8:"}
{"id": "538279", "revid": "125285075", "url": "https://it.wikipedia.org/wiki?curid=538279", "title": "William John Conway", "text": "Biografia.\nNacque a Belfast il 22 gennaio 1913.\nPapa Paolo VI lo elev\u00f2 al rango di cardinale nel concistoro del 22 febbraio 1965.\nMor\u00ec di cancro il 17 aprile 1977 all'et\u00e0 di 64 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538280", "revid": "124539240", "url": "https://it.wikipedia.org/wiki?curid=538280", "title": "Terence Cooke", "text": "Biografia.\nNacque a New York il 1\u00ba marzo 1921, venne ordinato presbitero il 1\u00ba dicembre 1945 ed il 15 settembre 1965 venne nominato vescovo con il titolo di Summa ed eletto ausiliare di New York, di cui divenne arcivescovo il 2 marzo 1968.\nPapa Paolo VI lo elev\u00f2 al rango di cardinale nel concistoro del 28 aprile 1969.\nMor\u00ec il 6 ottobre 1983 all'et\u00e0 di 62 anni di leucemia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538281", "revid": "74801", "url": "https://it.wikipedia.org/wiki?curid=538281", "title": "Thomas Benjamin Cooray", "text": "Biografia.\nStudi\u00f2 al seminario di St. Aloysius a Borella, sobborgo di Colombo, poi a Colombo al St. Joseph's College e allo University College e infine a Roma all'Angelicum. Entr\u00f2 nei Missionari Oblati di Maria Immacolata.\nIl 23 giugno 1929 fu ordinato presbitero; prosegu\u00ec gli studi a Roma per altri due anni, poi fece ritorno al suo paese, dove fu impegnato come sacerdote dell'arcidiocesi di Colombo.\nIl 14 dicembre 1945 fu nominato arcivescovo titolare di Preslavo e arcivescovo coadiutore di Colombo, con diritto di successione. Fu consacrato vescovo il 7 marzo dell'anno successivo nella cattedrale di Colombo dall'arcivescovo Leon Petrus Kierkels, delegato apostolico in India e Ceylon. Il 26 giugno 1947 succede all'arcivescovo Jean-Marie Masson, diventando il primo arcivescovo di Colombo di nazione singalese. Fu nominato assistente al Soglio pontificio il 16 maggio 1954. Durante il suo episcopato favor\u00ec un dialogo rispettoso con i buddisti e con gli altri cristiani.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum.\nPapa Paolo VI lo elev\u00f2 al rango di cardinale nel concistoro del 22 febbraio 1965. Il 25 febbraio dello stesso anno ottenne il titolo dei Santi Nereo e Achilleo. Fu il primo cardinale singalese.\nIl 27 settembre 1976 rassegn\u00f2 le dimissioni dal governo pastorale della sua arcidiocesi.\nPartecip\u00f2 a entrambi i conclavi del 1978: sia a quello che elesse papa Giovanni Paolo I, sia a quello che elesse papa Giovanni Paolo II.\nMor\u00ec a Colombo il 29 ottobre 1988 all'et\u00e0 di 86 anni. Fu sepolto nella cripta della basilica di Nostra Signora di Lanka a Tewatta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538282", "revid": "1123126", "url": "https://it.wikipedia.org/wiki?curid=538282", "title": "Santiago Luis Copello", "text": "Biografia.\nNacque a San Isidro (Argentina) il 7 gennaio 1880.\nNel 1918 venne nominato vescovo ausiliare dell'arcidiocesi di La Plata.\nNel 1928 divenne vescovo ausiliare dell'arcidiocesi di Buenos Aires.\nNel 1932 fu promosso arcivescovo di Buenos Aires.\nPapa Pio XI lo elev\u00f2 al rango di cardinale nel concistoro del 16 dicembre 1935: si tratta del primo argentino elevato alla porpora.\nNel 1959 fu nominato cancelliere della Cancelleria Apostolica.\nMor\u00ec il 9 febbraio 1967 all'et\u00e0 di 87 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538283", "revid": "322321", "url": "https://it.wikipedia.org/wiki?curid=538283", "title": "Joseph Marie Anthony Cordeiro", "text": "Biografia.\nNacque a Bombay il 19 gennaio 1918.\nPapa Paolo VI lo elev\u00f2 al rango di cardinale nel concistoro del 5 marzo 1973.\nMor\u00ec l'11 febbraio 1994 all'et\u00e0 di 76 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538284", "revid": "2043251", "url": "https://it.wikipedia.org/wiki?curid=538284", "title": "Buenaventura C\u00f3rdoba Espinosa de la Cerda", "text": "Biografia.\nNacque il 23 marzo 1724 a Madrid. Era il quinto dei sette figli di Nicol\u00e1s Fern\u00e1ndez de C\u00f3rdoba Figueroa y Aguilar, conte di Villafranca e duca di Medinaceli, e di Jer\u00f3nima Maria Spinola y de la Cerda, dei marchesi di Los Balbases.\nStudi\u00f2 con eccellenti precettori, soprattutto lettere e lingue. Successivamente studi\u00f2 teologia e diritto canonico e ottenne un dottorato in teologia.\nDopo che fu ordinato presbitero, re Carlo III lo nomin\u00f2 suo elemosiniere.\nIl 6 aprile 1761 fu nominato arcivescovo titolare di Neocesarea del Ponto e patriarca delle Indie occidentali. Ricevette la consacrazione episcopale il 28 giugno dello stesso anno, nella Chiesa di San Jer\u00f3nimo el Real a Madrid, per mano di monsignor Manuel Quintano Bonifaz, arcivescovo titolare di Farsalo ed inquisitore generale di Spagna, assistito dai co-consacranti monsignor Manuel Antonio de Murillo y Arg\u00e1iz, vescovo di Segovia, e monsignor Andr\u00e9s Cano y Junquera, vescovo titolare di Arad ed ausiliare di Sig\u00fcenza. Nel 1762 divenne anche vicario castrense per la Spagna, mantenendo quest'incarico fino alla morte.\nPapa Clemente XIII lo elev\u00f2 al rango di cardinale nel concistoro del 23 novembre 1761. Fu il re di Spagna a chiedere la sua promozione al cardinalato. Partecip\u00f2 al conclave del 1769, che elesse papa Clemente XIV. Il 26 giugno 1769 ricevette il titolo di San Lorenzo in Panisperna. Tornato in Spagna fu colpito da un attacco apoplettico, che lo limit\u00f2 molto nella sua attivit\u00e0. Non partecip\u00f2 al conclave del 1774-1775, che elesse papa Pio VI.\nMor\u00ec il 6 maggio 1777 a Madrid, all'et\u00e0 di 53 anni. Dopo le esequie, presiedute da monsignor Quintano Bonifaz, che lo aveva consacrato vescovo, venne sepolto nella chiesa del collegio di San Tommaso.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538285", "revid": "61051", "url": "https://it.wikipedia.org/wiki?curid=538285", "title": "Cosimo Corsi", "text": "Biografia.\nNato da nobile famiglia fiorentina, abbracci\u00f2 lo stato ecclesiastico nel 1815. Ottenne la laurea in diritto canonico a Roma, nel giugno del 1818.\nFu ordinato sacerdote nel 1821. Nel 1825 divenne segretario della Congregazione dei Sussidi e nel 1835 decano degli uditori del Tribunale della Sacra Rota.\nNel concistoro del 24 gennaio 1842 fu elevato da papa Gregorio XVI al rango di cardinale del titolo dei Santi Giovanni e Paolo.\nIl 20 gennaio 1845 fu nominato vescovo di Jesi e il 26 gennaio dello stesso anno fu consacrato vescovo dal cardinale Ludovico Micara. L'anno successivo partecip\u00f2 al conclave che elesse papa Pio IX.\nDivenne arcivescovo di Pisa il 19 dicembre 1853, mantenendo la carica fino alla morte.\nDeciso oppositore dell'unit\u00e0 d'Italia, il 19 maggio 1860 fu arrestato dai Carabinieri, su ordine di Cavour, per aver vietato di cantare il \"Te Deum\" alla festa dello Statuto del 13 maggio e condotto a Torino. L'arresto fu giudicato arbitrario perch\u00e9 in Toscana era ancora in vigore la legislazione leopoldina, che non imponeva al clero di celebrare solennemente le feste civili, ma l'arresto fu eseguito a norma del codice penale piemontese del 1859, che puniva il clero per l'\u00abindebito rifiuto dei propri uffizi\u00bb. In breve tempo fu rilasciato e pot\u00e9 riprendere il suo episcopato.\nTra il 1860 e il 1866 aiut\u00f2 il partito federalista-cattolico legato ai giornali \"Patria\" e \"Firenze\" e a personalit\u00e0 come Eugenio Alberi.\nPartecip\u00f2 al Concilio Vaticano I. Durante il Concilio, nell'aprile 1870, fu promotore (insieme al cardinale Morichini e al cardinale Pecci) di una petizione - sottoscritta dalla maggioranza dei vescovi dell'Italia centrale e appoggiata da diversi cardinali di Curia con incarichi direttivi nel Concilio - che proponeva di seguire lo schema originario dei lavori assembleari senza anticipare la discussione del dogma sull'infallibilit\u00e0 pontificia, al fine di non deteriorare i rapporti con la minoranza dei Padri conciliari anti-infallibilisti. Per volont\u00e0 ultima di Pio IX tale richiesta non fu tuttavia accolta, in quanto l'acuirsi delle tensioni internazionali che portarono allo scoppio della guerra franco-prussiana facevano presagire la fine anticipata del Concilio (nonch\u00e9 il ritiro della guarnigione francese da Roma e la caduta dello Stato Pontificio), circostanze che entrambe si verificarono nei mesi immediatamente successivi.\nMor\u00ec nella villa di Agnano all'et\u00e0 di 72 anni e fu sepolto temporaneamente nella cappella della villa. Il governo italiano si oppose alla sua sepoltura nella cattedrale di Pisa che pot\u00e9 avvenire in tutta la sua solennit\u00e0 solo il 30 giugno 1898.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538287", "revid": "2190052", "url": "https://it.wikipedia.org/wiki?curid=538287", "title": "Vittorio Maria Baldassare Gaetano Costa d'Arignano", "text": "Biografia.\nVittorio Maria Baldassarre Gaetano Costa d'Arignano nacque Torino il 10 marzo 1737 da una nobile famiglia dell'aristocrazia torinese, essendo figlio del cavaliere Carlo Maurizio Costa dei conti di Trinit\u00e0, signore di Arignano, e di Paola Blancardi, di famiglia borghese di San Benigno Canavese.\nIntrapresi gli studi, si laure\u00f2 \"in utroque iure\" nel 1757 e venne aggregato all'Accademia delle Belle Arti di Torino, dove divenne profondo studioso di storia e letteratura. Ordinato sacerdote il 1\u00ba marzo 1760, divenne anche rettore della Regia Universit\u00e0 di Torino.\nSuccessivamente, fu eletto vescovo di Vercelli l'11 settembre 1769 ed ordinato il 21 settembre. Qui, per la propria diocesi, compil\u00f2 un prezioso elenco di notizie storiche sulla chiesa vercellese.\nIl 28 settembre 1778 fu eletto arcivescovo di Torino da Pio VI, che nel concistoro 30 marzo 1789 lo elev\u00f2 alla porpora cardinalizia. Nonostante questi meriti, l'arcivescovo non ottenne mai dal Pontefice il cappello rosso n\u00e9 un titolo cardinalizio.\nMor\u00ec a Torino il 16 maggio 1796 all'et\u00e0 di 59 anni e fu sepolto nella cattedrale cittadina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538288", "revid": "124448800", "url": "https://it.wikipedia.org/wiki?curid=538288", "title": "Giuseppe Cosenza", "text": "Biografia.\nNacque a Napoli il 20 febbraio 1788.\nPapa Pio IX lo elev\u00f2 al rango di cardinale nel concistoro del 30 settembre 1850.\nFu arcivescovo di Capua e fu insignito dai Borbone del titolo di cavaliere dell'Insigne e reale ordine di San Gennaro e fu inoltre insignito del gran collare e fu il primo gran priore dell'Ordine militare del Santissimo Salvatore di Santa Brigida di Svezia, carica che mantenne fino al giorno della sua morte.\nMor\u00ec il 30 marzo 1863 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538289", "revid": "986213", "url": "https://it.wikipedia.org/wiki?curid=538289", "title": "Jos\u00e9 Mar\u00eda Cos y Macho", "text": "Biografia.\nJos\u00e9 Mar\u00eda Cos y Macho nacque il 6 agosto 1838 a Ter\u00e1n de Cabu\u00e9rniga, provincia di Cantabria e diocesi di Santander, nella parte settentrionale del Regno di Spagna.\nRicevette l'ordinazione sacerdotale nel settembre 1862 incardinandosi, ventiquattrenne, come presbitero della diocesi di Mondo\u00f1edo.\nMinistero episcopale.\nIl 10 giugno 1886 papa Leone XIII lo nomin\u00f2, quarantasettenne, vescovo di diocesi di Mondo\u00f1edo; succedette a sessantasettenne Jos\u00e9 Manuel Palacios y L\u00f3pez, deceduto il 2 dicembre 1885. Ricevette la consacrazione episcopale il 12 settembre seguente, presso la Cattedrale del Santo Salvatore ad Oviedo, per imposizione delle mani di Victoriano Guisasola y Rodr\u00edguez, arcivescovo metropolita di Santiago di Compostela, assistito dai co-consacranti Ram\u00f3n Mart\u00ednez y Vigil, O.P., vescovo di Oviedo, e Jos\u00e9 Tom\u00e1s Mazarrasa y Rivas, vescovo titolare di Filippopoli di Arabia ed amministratore apostolico di Ciudad Rodrigo. Come suo motto episcopale il neo vescovo Cos y Macho scelse \"Por la vida, por la honra y la honra por el alma\", che tradotto vuol dire \"Per la vita, per l'onore e l'onore per l'anima\".\nIl 14 febbraio 1889 papa Leone XIII lo promosse, cinquantenne, arcivescovo metropolita di Santiago de Cuba, assegnandogli contestualmente il titolo onorifico di primate di Cuba; succedette al cinquantatreenne Jos\u00e9 Mar\u00eda Mart\u00edn de Herrera y de la Iglesia, trasferito lo stesso giorno alla sede metropolitana di Santiago di Compostela e futuro cardinale. In seguito, ricevette il pallio, simbolo di comunione tra la Santa Sede ed il metropolita.\nL'11 giugno 1892 papa Leone XIII lo trasfer\u00ec, cinquantatreenne, alla sede diocesana di Madrid y Alcal\u00e1 de Henares, con titolo personale di arcivescovo \"ad personam\"; succedette al cinquantanovenne Ciriaco Mar\u00eda Sancha y Herv\u00e1s, trasferito lo stesso giorno alla sede metropolitana di Valencia e futuro cardinale.\nIl 18 aprile 1901 papa Leone XIII lo trasfer\u00ec ancora, sessantaduenne, alla sede metropolitana di Valladolid; succedette al sessantasettenne cardinale Antonio Mar\u00eda Cascajares y Azara, trasferito lo stesso giorno alla sede metropolitana di Saragozza. In seguito ricevette nuovamente il pallio.\nCardinalato.\nPapa Pio X lo elev\u00f2 al rango di cardinale nel concistoro del 27 novembre 1911, all'et\u00e0 di settantatr\u00e9 anni; il 2 dicembre 1912 ricevette il titolo cardinalizio di Santa Maria del Popolo, vacante dal 14 novembre precedente, giorno della morte del cardinale italiano Alfonso Capecelatro di Castelpagano, C.O., arcivescovo metropolita di Capua e bibliotecario di Santa Romana Chiesa.\nDopo la morte di papa Pio X, prese parte al conclave del 1914, che si concluse con l'elezione al soglio pontificio del cardinale Giacomo della Chiesa con il nome di Benedetto XV.\nMor\u00ec il 17 dicembre 1919 a Valladolid, a causa di una broncopolmonite, all'et\u00e0 di ottantuno anni. Al termine dei solenni funerali, la salma venne tumulata nella Cattedrale di Nostra Signora dell'Assunzione a Valladolid.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538290", "revid": "125954557", "url": "https://it.wikipedia.org/wiki?curid=538290", "title": "Celso Costantini", "text": "Biografia.\nNacque a Castions di Zoppola il 3 aprile 1876. Studi\u00f2 al seminario di Portogruaro e all'accademia romana di San Tommaso, dove si laure\u00f2 in filosofia nel 1899. Ordinato sacerdote a Portogruaro il 23 dicembre dello stesso anno, esercit\u00f2 il ministero presbiterale a Rorai Grande (oggi frazione di Pordenone) e Concordia Sagittaria (VE). Fu quindi reggente della parrocchia di Aquileia dove promosse il restauro della basilica; la sua figura \u00e8 ricordata da una targa all'inizio della navata sinistra.\nNel 1918 fu nominato vicario generale della diocesi di Concordia, nel 1920 amministratore apostolico di Fiume. Il 22 luglio 1921 fu eletto vescovo titolare di Geropoli. Nominato il 12 agosto 1922 primo delegato apostolico in Cina ed elevato arcivescovo titolare di Teodosiopoli di Arcadia il 9 settembre, l'8 novembre giunse a Hong Kong e il 29 dicembre a Pechino. Nel 1924 promosse il primo \"Concilium Sinese\" (Concilio Plenario di Cina), in applicazione delle nuove linee missionarie impresse dalla \"Maximum illud\" di Benedetto XV. Subito dopo questo sinodo, tenuto a Shanghai, ebbe l'onore di consacrare la Cina a Nostra Signora di Sheshan.\nApplicando le direttive ricevute da \"Propaganda Fide\", vennero consacrati da Papa Pio XI nella Basilica di San Pietro in Vaticano i primi 6 vescovi cinesi (28 ottobre 1926) compiendo cos\u00ec il passo essenziale verso il coronamento dell'opera missionaria in Cina. In quegli stessi anni fond\u00f2 la prima congregazione religiosa cinese Congregatio Discipulorum Domini (\"Congregazione dei Discepoli del Signore\", C.D.D.), oggi diffusa in diverse parti dell'Asia. In quegli anni collabor\u00f2 alla fondazione e allo sviluppo dell'Universit\u00e0 Cattolica Fu Jen e istitu\u00ec un collegio cinese a Roma, adoperandosi perch\u00e9 anche i seminari di minori dimensioni adottassero i criteri formativi delle scuole superiori.\nTornato in Italia fu segretario, dal 1935 al 1953, della Congregazione per l'Evangelizzazione dei Popoli (allora chiamata Sacra Congregatio De Propaganda Fide o brevemente \"Propaganda Fide\") e rettore del Pontificio Ateneo Urbano.\nDopo il febbraio 1944, e per oltre quattro mesi, ospit\u00f2 Alcide De Gasperi nel Palazzo di \"Propaganda Fide\", essendo diventati poco sicuri i Palazzi del Laterano. Papa Pio XII lo elev\u00f2 al rango di cardinale nel concistoro del 12 gennaio 1953.\nNel libro pubblicato nel 1988, \"Alle origini del concilio Vaticano II. Una proposta di Celso Costantini\" (ed. Concordiasette, Pordenone) il prof. Giuseppe Butturini documenta come Celso Costantini fu un promotore antesignano di Papa Giovanni XXIII della convocazione del Concilio Vaticano II, suo un dossier datato 15 febbraio 1939 e raccolto sotto il titolo \"Il Concilio. Sulla convenienza di convocare un Concilio Ecumenico\".\nCondivise con il fratello minore Giovanni Costantini, che fu vescovo di Luni ossia La Spezia, Sarzana e Brugnato, e successivamente arcivescovo titolare di Colossi e presidente della Pontificia commissione centrale per l'arte sacra in Italia, l'amore per l'arte: fu scultore attivo tra il 1904 e il 1915, fond\u00f2 la Societ\u00e0 degli Amici dell'Arte Cristiana e la rivista omonima \"Arte Cristiana,\" oltre ad essere autore di testi di storia dell'arte.\nViene ricordato in tutto il mondo per il suo amore per la Cina e l'arte cinese di cui fece grande tesoro, incentivando l'arte sacra nativa. \u00c8 stato uno dei protagonisti del dibattito magisteriale riguardo all'arte nella Chiesa. Rispetto alla linea di Pio IX, Costantini non vede di buon occhio il movimento dell'Art sacr\u00e9e.\nFu legato ad Agostino Gemelli, fondatore dell'Universit\u00e0 Cattolica del Sacro Cuore, da un profondo rapporto di stima e di amicizia e di comunanza degli ideali che contraddistinsero la loro vita e opera.\nScrisse anche libri di memorie, tra cui va ricordato \"Foglie secche\" (Roma, 1948). \u00c8 il diario dell'allora cappellano militare don Celso Costantini, una fonte di riferimenti autobiografici e sui fatti accaduti nel basso Friuli durante la Prima guerra mondiale, scritto in forma semplice e coinvolgente nel susseguirsi degli avvenimenti, ricco da un punto di vista umano e di valori, fa emergere una grande sintonia tra il prete e i problemi delle famiglie. A questo si affiancano \"Con i missionari in Cina (1922-1933)\" (Roma, 1946) e \"Ultime foglie\" (Roma, 1954).\nA Concordia Sagittaria la nuova piazza della cattedrale \u00e8 stata dedicata all'ex-parroco dei primi anni del Novecento e davanti al municipio \u00e8 sita copia della statua del \"Lavoratore delle bonifiche\" scolpita dal Costantini, amante dell'arte e profondamente partecipe della vita faticosa della sua gente. A Castions di Zoppola gli \u00e8 stata dedicata, insieme al fratello Giovanni, e inaugurata il 16 dicembre 2011 la galleria d'arte civica allestita nella restaurata casa natale.\nMor\u00ec a Roma il 17 ottobre 1958, nell'interregno tra la morte di Pio XII e l'elezione di Giovanni XXIII, venendo sepolto nella tomba di famiglia a Castions accanto al fratello, l'arcivescovo Giovanni morto due anni prima (quest'ultimo poi trasferito nella cripta della nuova cattedrale della Spezia).\nAncora oggi la sua opera rimane una \"fonte di ispirazione\" e un \"modello di estrema attualit\u00e0\", come ha dichiarato il cardinale Pietro Parolin in un convegno tenutosi nell'agosto 2016. Tale considerazione discende dalla constatazione che il Costantini si \u00e8 sempre schierato a favore della Cina, perseguendo la \"decolonizzazione religiosa\" all'insegna del principio \"la Cina ai cinesi\".\nIl 30 settembre 2016 la Conferenza episcopale triveneta ha espresso parere favorevole all'avvio della causa di beatificazione del Costantini. Il 17 ottobre 2017, nella cattedrale di Concordia Sagittaria, \u00e8 stata ufficialmente aperta la causa di beatificazione; in contemporanea il cardinale ha ricevuto la cittadinanza onoraria concordiese, la prima ad essere conferita dalla citt\u00e0 del Lemene.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538292", "revid": "98077", "url": "https://it.wikipedia.org/wiki?curid=538292", "title": "Pierre-Hector Coulli\u00e9", "text": "Biografia.\n] di papa Nacque a Parigi il 14 marzo 1829.\nPapa Leone XIII lo elev\u00f2 al rango di cardinale nel concistoro del 19 aprile 1897.\nNel 1910 fu destinatario dell'epistola Quae nuper di papa Pio X\nMor\u00ec il 12 settembre 1912 all'et\u00e0 di 83 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538294", "revid": "838137", "url": "https://it.wikipedia.org/wiki?curid=538294", "title": "Gabriel Acacius Coussa", "text": "Biografia.\nGabriel Acacius Coussa nacque ad Aleppo il 3 agosto 1897.\nPapa Giovanni XXIII lo elev\u00f2 al rango di cardinale nel concistoro del 19 marzo 1962.\nEbbe la presidenza della Congregazione per la codificazione del diritto canonico delle Chiese orientali.\nMor\u00ec il 29 luglio 1962 all'et\u00e0 di 64 anni.\nGenealogia episcopale.\nLa genealogia episcopale \u00e8:"}
{"id": "538296", "revid": "144796", "url": "https://it.wikipedia.org/wiki?curid=538296", "title": "Anton\u00edn Theodor Colloredo-Waldsee", "text": "Biografia.\nAntonio Teodoro di Colloredo nacque il 28 giugno 1729 a Vienna, figlio del conte Carlo Ludovico e di sua moglie, la principessa Eleonora Gonzaga (1699-1779), figlia di Ottavio II Gonzaga dei Gonzaga di Vescovato.\nDestinato alla carriera ecclesiastica e diplomatica, studi\u00f2 a Roma, al Collegio Nazareno, ed in seguito s\u00ec laure\u00f2 in diritto canonico e civile all'universit\u00e0 di Padova divenendo Dottore \"in utroque iure\", e presi i voti, divenne canonico di Olm\u00fctz, in Moravia. Nel 1777 divenne Vescovo Principe di Olm\u00fctz e, in veste di sovrano, principe elettore dell'Impero; l'anno successivo Pio VI elev\u00f2 la capitale morava ad arcidiocesi, e Antonio Teodoro venne elevato di conseguenza al rango di arcivescovo, venendo consacrato dal cugino Hieronymus von Colloredo Mels und Wallsee, principe-arcivescovo di Salisburgo e primate di Germania. I due Colloredo erano tanto diversi fisicamente quanto caratterialmente: l'austriaco magro, illuminista, dal carattere aspro che mascherava la propria insicurezza, mentre l'italiano conservatore, di carattere giocoso e paziente (degno delle sue origini mantovane).\nNel 1803 papa Pio VII, nel concistoro tenuto a Venezia il 7 gennaio, lo cre\u00f2 cardinale su istanza dell'imperatore Francesco II. Antonio Teodoro mor\u00ec nel 1811, quando ormai il suo principato era stato annesso all'Impero austriaco, dopo che Antonio Teodoro aveva abdicato a favore di Francesco d'Asburgo, in anni terribili, che videro l'Arcivescovado di Olm\u00fctz percorso dagli eserciti austriaco, russo e francese, e che videro trionfare il genio napoleonico ad Austerlitz, nel territorio del Principato, il 2 dicembre del 1805.\nAntonio Teodoro, per coincidenza, fu Arcivescovo Principe proprio mentre suo cugino Hieronymus, del ramo di Vicardo, lo era di Salisburgo. Ma a, differenza del cugino italiano, Hieronymus, probabilmente per la posizione apertamente illuministica assunta sin dal principio del regno, e per la non mascherata adesione alla Massoneria, non ricevette mai la berretta cardinalizia. Venne sepolto nella Collegiata di St. Moritz a Kremsier (Krom\u011b\u0159\u00ed\u017e)\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538297", "revid": "986213", "url": "https://it.wikipedia.org/wiki?curid=538297", "title": "Remigio Crescini", "text": "Biografia.\nGiuseppe Crescini-Malaspina nacque il 5 maggio 1757 a Piacenza, omonima diocesi, nella parte settentrionale del Ducato di Parma, Piacenza e Guastalla (oggi nella Repubblica Italiana); era figlio dei nobili Pietro Paolo Melchiorre Crescini-Malaspina (Parma, 25 gennaio 1721 \u2013 post 1786) e Giovanna Bacciocchi. Ebbe almeno due fratelli: il maggiore Dionigi Pietro (Piacenza, 1750 ca. \u2013 Parma, 5 novembre 1845) e Cesare.\nOrigini familiari.\nLa famiglia Crescini, originaria di Parma, doveva la sua fortuna all'antenato Signorino Crescini, il quale godette del titolo di \"Magnifico\" dal 1577 e fu podest\u00e0 di Podenzano dal 1593: in virt\u00f9 dei particolari servigi prestati ai marchesi Malaspina, signori di Mulazzo, pot\u00e9 sposare Anna Maria Malaspina e nel 1594 ottenne il privilegio di poter aggiungere al proprio stemma l'arma dei Malaspina nonch\u00e9 quello di essere aggregato, con tutti i suoi discendenti, alla stessa famiglia con facolt\u00e0 di aggiungere il loro cognome al proprio.\nIn seguito, la famiglia Crescini rivest\u00ec importanti cariche nell'amministrazione del ducato di Parma e Piacenza. Suo nonno Leopoldo Giuseppe Crescini-Malaspina (Parma o Pontremoli, ante 1706 \u2013 Parma, post 1753), che spos\u00f2 Faustina Aicardi, fu commissario di Compiano (1733), podest\u00e0 di Borgo San Donnino (11 aprile 1734), commissario di Val Nure (1740 \u2013 1749), uditore civile di Piacenza (1\u00ba maggio 1744) e membro del Consiglio di Giustizia di Parma (25 ottobre 1746). Suo padre fu podest\u00e0 di Fiorenzuola d'Arda (5 maggio 1753), commissario di Castell'Arquato (17 luglio 1756), procuratore fiscale (22 gennaio 1757) e poi uditore generale di Piacenza (9 gennaio 1758), governatore di Guastalla (26 settembre 1765) e consigliere del Supremo Magistrato e della Dettatura (26 febbraio 1772). Suo fratello maggiore fu avvocato fiscale del Magistrato, consigliere delegato (1787), governatore di Parma (1791) e poi di Piacenza (1795), presidente delle Finanze (1\u00ba agosto 1800), consigliere di Cassazione, membro del Governo Provvisorio (1814) e consigliere di Stato (1818).\nFormazione e ministero.\nDopo aver ricevuto l'istruzione primaria, nel 1770 decise di entrare nel monastero benedettino presso l'abbazia di San Giovanni Evangelista a Parma, abbracciando la vita religiosa a soli tredici anni e prendendo il nome religioso di Remigio; il 23 novembre 1774 emise la professione solenne all'et\u00e0 di diciassette anni. Per una decade comp\u00ec gli studi in letteratura e filosofia, infine quelli in teologia, sotto la direzione del bibliotecario dell'abbazia dom Barnaba (in religione Gregorio) Chiaramonti, futuro papa Pio VII.\nNel 1796 si trasfer\u00ec a Roma, capitale dello Stato Pontificio, dove fu insegnante di diritto ecclesiastico presso il Collegio benedettino di Sant'Anselmo (oggi Pontificio ateneo Sant'Anselmo). L'anno seguente, il 1797, venne richiamato a Parma per diventare pubblico lettore in sostituzione di padre Gaudenzio Capretta, nominato professore di diritto canonico presso l'Ateneo della medesima citt\u00e0, ottenendo anche la cattedra di diritto canonico ed in seguito l'incarico di vice-rettore dell'Universit\u00e0 degli Studi di Parma. Svolse poi una importante missione diplomatica dagli esiti positivi per conto di Ferdinando I di Borbone, duca di Parma, Piacenza e Guastalla, che nel 1799 lo invi\u00f2 presso la corte imperiale di Francesco II d'Asburgo-Lorena a Vienna.\nNel 1809 papa Pio VII, suo vecchio insegnante, gli confer\u00ec i diritti ed i privilegi di abate di \"governo\" di San Giovanni Evangelista a Parma, dove era stato studente, ma gi\u00e0 nel 1810 il monastero del suo ordine venne soppresso dal nuovo governo anticlericale del Dipartimento del Taro, nato con l'annessione al Primo Impero francese del ducato di Parma, Piacenza e Guastalla. Dopo la caduta di Napoleone, il Congresso di Vienna restaur\u00f2 il ducato affidandolo a Maria Luisa d'Asburgo-Lorena, che nel 1816 ristabil\u00ec l'abbazia e riapr\u00ec il Collegio dei Nobili della medesima citt\u00e0, affidandone la cura proprio ai benedettini dell'abbazia. Riprese cos\u00ec il suo incarico di abate ed il 19 ottobre dello stesso anno divenne contestualmente rettore del Collegio, che sotto la sua direzione torn\u00f2, senza superarli, agli antichi splendori che ebbe all'inizio del XVII secolo con i gesuiti; cess\u00f2 da tali incarichi il 2 dicembre 1828, in concomitanza con la promozione all'episcopato.\nPresidente della Congregazione cassinese, il 19 marzo 1823 papa Pio VII lo cre\u00f2 cardinale riservandone il nome \"in pectore\"; tuttavia il pontefice mor\u00ec il 20 agosto dello stesso anno in seguito ad una caduta, annullando di fatto la nomina.\nMinistero episcopale.\nIl 23 giugno 1828 papa Leone XII lo nomin\u00f2, settantunenne, vescovo di Parma; succedette al cardinale Carlo Francesco Maria Caselli, O.S.M., deceduto ottantasettenne il 20 aprile precedente dopo ventiquattro anni di episcopato. La sua nomina venne fortemente incoraggiata dalla duchessa Maria Luisa. Ricevette la consacrazione episcopale il 6 luglio 1828, a Roma, per imposizione delle mani del cardinale Giuseppe Spina, prefetto del Supremo tribunale della Segnatura apostolica, assistito dai co-consacranti monsignori Federico Guarini, O.S.B., vescovo di Venosa, e Peter Augustine Baines, O.S.B., vescovo titolare di Sigo e vicario apostolico del Distretto occidentale.\nIl 6 luglio, mentre si trovava ancora nella capitale dello Stato Pontificio, diresse una lettera pastorale in latino al clero ed al popolo di Parma, prendendo possesso della sede per procura, alla presenza del corpo municipale, il 26 luglio. Arriv\u00f2 in citt\u00e0 il 6 agosto, accolto da una deputazione di canonici parmigiani presso l'abbazia di San Giovanni Evangelista, dove alloggiava. Uno dei suoi primi atti fu la designazione del vicario generale nella persona di don Vitale Loschi, suo futuro successore. Prese possesso della diocesi durante una cerimonia svoltasi presso la cattedrale di Santa Maria Assunta l'8 settembre seguente. Il 18 settembre prese anche possesso della basilica di Santa Maria della Steccata quale gran priore dell'Ordine costantiniano di San Giorgio, essendo tale onore riservato al vescovo di Parma in base al comune accordo tra il pontefice ed il gran maestro del medesimo ordine, la duchessa Maria Luisa.\nIl 13 maggio 1829 pubblic\u00f2 in latino l\"'epistola pastoralis\" riguardante la visita pastorale (oggi conservata presso la Biblioteca Palatina di Parma), annunziando che in virt\u00f9 dei decreti e delle costituzioni apostoliche avrebbe visitato tutte le chiese sotto la sua giurisdizione, il Capitolo della Cattedrale di Parma, la Collegiata della Beata Vergine Annunciata, il Consorzio, i parroci, i fedeli e tutti i luoghi della diocesi. Pochi giorni dopo, il 24 maggio apr\u00ec la visita durante una celebrazione in cattedrale.\nCardinalato.\nProprio mentre svolgeva la visita pastorale, ricevette una lettera che lo informava della sua promozione a cardinale, notizia che venne festeggiata dal clero e dai fedeli della diocesi il 30 giugno nel capitolo della cattedrale. Papa Pio VIII lo cre\u00f2 e pubblic\u00f2 cardinale nel concistoro del 27 luglio 1829, il primo del suo pontificato; settantaduenne, fu il 10\u00ba vescovo di Parma a ricevere la porpora cardinalizia. Il pontefice incaric\u00f2 in qualit\u00e0 di ablegato per consegnargli la berretta cardinalizia monsignor Giulio Della Porta, camerire segreto di Sua Santit\u00e0, che part\u00ec da Roma per Parma il 1\u00ba agosto dello stesso anno. Il 15 agosto, festa dell'Assunzione di Maria, nella cattedrale di Parma monsignor Della Porta gli consegn\u00f2 la berretta, che gli venne imposta durante la stessa cerimonia da Luigi Sanvitale, vescovo di Borgo San Donnino.\nCompiuta la visita pastorale, bench\u00e9 oltremodo stanco, part\u00ec per la Citt\u00e0 eterna giungendovi la sera del 27 maggio 1830 con lo scopo di sbrigare alcune pratiche ed incontrare il papa. La mattina del 5 luglio venne ricevuto durante il concistoro ordinario pubblico, tenutosi nel Palazzo apostolico del Quirinale: si rec\u00f2 nella cappella attigua alla Sala concistoriale per prestare il giuramento di fedelt\u00e0, alla presenza dei cardinali Pacca, Galleffi, Falzacappa, Vidoni e Cristaldi nonch\u00e9 di monsignor Paolo Polidori, segretario del Collegio cardinalizio e della Congregazione Concistoriale; poco dopo venne introdotto nella Sala del concistoro dai cardinali Vidoni e Rivarola e si avvicin\u00f2 al Trono pontificio: qui baci\u00f2 prima il piede e poi la mano del pontefice, abbracci\u00f2 prima lui e poi gli altri porporati, infine torn\u00f2 al Trono dove gli venne imposto il cappello cardinalizio. Al termine della cerimonia si tenne il concistoro segreto con il rituale di chiusura della bocca, al quale parteciparono anche i neo cardinali Weld, Mazzio e De Simone, creati nel concistoro del 15 marzo dello stesso anno; dopo la riapertura della bocca, il pontefice confer\u00ec prima i titoli e poi gli anelli cardinalizi: gli assegn\u00f2 il titolo presbiterale di San Giovanni a Porta Latina, vacante dal 2 gennaio 1818, giorno della morte del cardinale Camillo de Simeoni, vescovo di Nepi e Sutri. Poco dopo, pronunci\u00f2 un discorso di ringraziamento al papa e poi, assieme agli altri porporati, torn\u00f2 in cappella per assistere al canto dell'Inno ambrosiano e all'orazione \"Super electum\", al termine dei quali segu\u00ec nuovamente l'abbraccio con i fratelli cardinali. Attorno alle ore 22 dello stesso giorno, si rec\u00f2 assieme ai cardinali Pacca, Galleffi, Falzacappa e Pedicini presso la casa professa della Compagnia di Ges\u00f9 e poi presso la basilica di San Pietro in Vaticano. Inoltre, la stessa sera ricevette nuovamente la visita di monsignor Giulio Della Porta, che gli rimise il cappello cardinalizio.\nNella stessa occasione, papa Pio VIII lo nomin\u00f2 membro delle Congregazioni dei vescovi e regolari, dell'immunit\u00e0 ecclesiastica, dell'Indice dei libri proibiti e dei riti.\nNelle ore pomeridiane del 14 luglio prese possesso, per procura fatta all'abate Bini, procuratore generale della Congregazione cassinese, della chiesa di San Giovanni a Porta Latina, suo titolo.\nMorte.\nSi rimise in viaggio per Parma la mattina del 17 luglio ma durante il terzo giorno di tragitto, sentendo delle forti e costanti fitte allo stomaco dovute ad una malattia contratta nell'autunno precedente, fu costretto a fermarsi all'albergo del Moro presso Palazzo Scoppola Iacopini ai piedi della citt\u00e0 di Montefiascone, ad un centinaio di chilometri da Roma. Qui, assistito dall'anziano cardinale Bonaventura Gazola, O.F.M.Ref., vescovo di Montefiascone e Corneto, dal suo medico e segretario Domenico Bolzoni nonch\u00e9 dal suo cappellano Pietro Corradi, spir\u00f2 il 20 luglio 1830 all'et\u00e0 di settantatr\u00e9 anni.\nDopo il suo decesso i precordi furono mandati a Roma e sepolti nella sua chiesa titolare, mentre il cuore fu trasportato a Parma, ove giunse il 4 agosto, e sepolto il 9 agosto nella Cappella di Sant'Agata presso la cattedrale di Parma con un cenotafio la cui iscrizione venne composta dall'abate Ramiro Tonani. Per i suoi funerali furono composte \"Inscriptiones et Carmina\" e padre Agostino Garbarini recit\u00f2 l'orazione funebre il 22 novembre dello stesso anno. La salma invece fu prima imbalsamata ed infine esposta e sepolta nella Chiesa di San Bartolomeo vicino al Seminario Barbarigo di Montefiascone. Qui una lastra marmorea venne eretta in sua memoria dai fratelli Dionigi Pietro e Cesare, anche questa con un'iscrizione dell'abate Tonani, che recita:\nGenealogia episcopale.\nLa genealogia episcopale \u00e8:"}
{"id": "538298", "revid": "1874410", "url": "https://it.wikipedia.org/wiki?curid=538298", "title": "Carlo Cremonesi", "text": "Biografia.\nNacque a Roma il 4 novembre 1866.\nNominato arcivescovo-prelato di Pompei il 22 maggio del 1926. Diede le dimissioni da prelato il 28 settembre 1928 perch\u00e9 gravato da altri incarichi.\nPapa Pio XI lo elev\u00f2 al rango di cardinale presbitero di San Lorenzo in Lucina nel concistoro del 16 dicembre 1935.\nMor\u00ec il 25 novembre 1943 all'et\u00e0 di 77 anni e fu sepolto nella cappella di San Giuseppe (cos\u00ec detta dal quadro di San Giuseppe di Alessandro Turchi, tuttora esistente) nella basilica di San Lorenzo in Lucina, gi\u00e0 cappella gentilizia dei principi Ottoboni duchi di Fiano, famiglia di papa Alessandro VIII, che l'ebbero, con breve pontificio, in \"concessione perpetua\" (\u00e8 ancora visibile, in alto all'ingresso, il loro stemma): la cappella \u00e8 stata cos\u00ec indebitamente snaturata dalla sua originaria destinazione, probabilmente senza nessuna autorizzazione dato il periodo bellico, e resa irriconoscibile perch\u00e9 completamente ricoperta di marmi verdi, che hanno coperto le lapidi marmoree dei defunti Ottoboni. In un angolo \u00e8 stato sistemato un busto marmoreo del cardinale. \u00c8 stato reso impossibile agli eredi Ottoboni di provvedere alla sua manutenzione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538300", "revid": "514736", "url": "https://it.wikipedia.org/wiki?curid=538300", "title": "Serafino Cretoni", "text": "Biografia.\nNacque a Soriano il 4 settembre 1833.\nPapa Leone XIII lo elev\u00f2 al rango di cardinale nel concistoro del 22 giugno 1896.\nMor\u00ec il 3 febbraio 1909 all'et\u00e0 di 75 anni. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538301", "revid": "986213", "url": "https://it.wikipedia.org/wiki?curid=538301", "title": "Carlo Cristofori", "text": "Biografia.\nNacque a Viterbo il 5 gennaio 1813.\nPapa Leone XIII lo elev\u00f2 al rango di cardinale nel concistoro del 27 luglio 1885.\nMor\u00ec il 30 gennaio 1891, all'et\u00e0 di 78 anni, a causa di una malattia polmonare. "}
{"id": "538302", "revid": "986213", "url": "https://it.wikipedia.org/wiki?curid=538302", "title": "Belisario Cristaldi", "text": "Biografia.\nNacque a Roma, l'11 luglio 1764 da Ascanio de Noha, di famiglia patrizia leccese, e da Marianna Guglielmi, appartenente ad una potente famiglia frusinate.\nLaureato \"in utroque iure\", divenne segretario della Sacra Rota e uditore del vicario. Papa Pio VII lo incaric\u00f2 di riformare il sistema assistenziale romano.\nEletto nel 1817 rettore dell'Universit\u00e0 \"La Sapienza\" di Roma, fu successivamente nominato uditore del papa e nel 1820 tesoriere generale dello Stato Pontificio.\nEsperto dell'amministrazione pontificia, esponente di quella corrente di moderati riformatori che avevano cercato di orientare il decennio seguito alla restaurazione post napoleonica verso esiti di risanamento della finanza dello Stato, per suo diretto interessamento nel 1823 fra la torre Alessandrina e la torre Clementina, tratto litoraneo al fiume che oggi si chiama via Torre Clementina, nacque il borgo marinaro di Fiumicino, su progetto di Giuseppe Valadier, che tuttavia non fu completamente realizzato .\nMantenne l'incarico di tesoriere anche sotto il pontificato di papa Leone XII che lo elev\u00f2 al rango di cardinale nel concistoro del 15 dicembre 1828.\nFu importante collaboratore di papa Pio VIII, sotto il quale assunse anche il ruolo di cardinale camerlengo dal 1830 al 1831.\nMor\u00ec il 25 febbraio 1831 all'et\u00e0 di 66 anni pochi giorni dopo l'elezione al soglio pontificio di papa Gregorio XVI.\nVenne sepolto a Roma nella chiesa di Santa Caterina dei Senesi."}
{"id": "538303", "revid": "986213", "url": "https://it.wikipedia.org/wiki?curid=538303", "title": "Gustave-Maximilien-Juste de Cro\u00ff-Solre", "text": "Biografia.\nNato il 12 settembre 1773 al castello de l'Ermitage a Cond\u00e9-sur-l'Escaut, era figlio di Anne Emmanuel Ferdinand Fran\u00e7ois, VIII duca di Cro\u00ff e di sua moglie, Augusta Federica Guglielmina di Salm-Kyrburg.\nEntr\u00f2 ancora giovane nella carriera ecclesiastica divenendo canonico della cattedrale di Strasburgodal 1789 e trovando rifugio poi in Austria durante gli anni della Rivoluzione francese. Il 3 novembre 1797 venne ordinato sacerdote a Vienna.\nL'8 agosto 1817 venne nominato vescovo di Strasburgo su proposta di Luigi XVIII e venne poi confermato a questa funzione da papa Pio VII il 23 agosto 1819. Il 9 gennaio 1820 venne consacrato vescovo nella chiesa parigina di Saint-Sulpice per mano di Jean Charles de Coucy, arcivescovo di Reims, assistito da Anne-Antoine-Jules de Clermont-Tonnerre, vescovo emerito di Ch\u00e2lons e da Jean-Baptiste de Latil, vescovo di Chartres.\nGrande elemosiniere di Francia dal 1821 al 1830, nel 1822 venne incluso tra i pari di Francia.\nIl 17 novembre 1823 venne promosso arcivescovo di Rouen e nel 1824 celebr\u00f2 le solenni esequie per la morte di Luigi XVIII a Saint-Denis.\nIl 21 marzo 1825 venne elevato al rango di cardinale durante il concistoro tenutosi in tale data da papa Leone XII. Ricevette la berretta cardinalizia il 18 maggio 1829 unitamente al titolo di cardinale presbitero del titolo di Santa Sabina il 21 maggio di quell'anno. Prese parte nel 1829 al conclave che elesse papa Pio VIII. Fu in quest'occasione che il cardinale si fece ritrarre in un dipinto dall'artista romano Vincenzo Camuccini. Prese parte nuovamente al conclave del 1830/1831 che elesse papa Gregorio XVI.\nMor\u00ec il 1\u00ba gennaio 1844 di gotta a Rouen e venne sepolto presso la cappella della Vergine nella medesima cattedrale. Egli dichiar\u00f2 esplicitamente nel suo testamento di non volere alcun monumento, ma il suo successore Louis Blanquart de Bailleul decise di realizzare a tale scopo una sottoscrizione che raccolse 20.000 franchi. Nel 1856 venne progettato un grande progetto monumentale con baldacchino nello stile settecentesco ad opera di Eug\u00e8ne Barth\u00e9l\u00e9my, ma gli venne poi preferita una pi\u00f9 semplice tomba neogotica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538304", "revid": "339392", "url": "https://it.wikipedia.org/wiki?curid=538304", "title": "Guillermo Jacobo de Croy", "text": ""}
{"id": "538305", "revid": "986213", "url": "https://it.wikipedia.org/wiki?curid=538305", "title": "J\u00e1nos Csernoch", "text": "Biografia.\nNacque a Skalica, nell'odierna Slovacchia, il 18 giugno 1852.\nPapa Pio X lo elev\u00f2 al rango di cardinale nel concistoro del 25 maggio 1914.\nMor\u00ec il 25 luglio 1927 all'et\u00e0 di 75 anni.\nFu l'ultimo arcivescovo di Strigonio ad essere anche cancelliere dell'Ordine reale di Santo Stefano d'Ungheria dal 1912 sino al 1918 quando croll\u00f2 la monarchia austro-ungarica e l'ordine venne dissolto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538306", "revid": "106908", "url": "https://it.wikipedia.org/wiki?curid=538306", "title": "Bartolom\u00e9 de la Cueva y Toledo", "text": "Biografia.\nEra il figlio del Duca di Alburquerque Francisco Fern\u00e1ndez de la Cueva e di Francisca \u00c1lvarez de Toledo, figlia di Garc\u00eda \u00c1lvarez de Toledo, duca di Alba de Tormes.\nFu luogotenente generale del Regno di Napoli dal 1558 al 1559. Elevato al rango cardinalizio il 19 dicembre 1544 da papa Paolo III, divenne amministratore apostolico della diocesi di Avellino e Frigento il 12 settembre 1548, rinunci\u00f2 la sede il 10 marzo 1549.\nFu ordinato vescovo a Roma l'8 giugno 1549 dal cardinale Juan \u00c1lvarez de Toledo.\nNell'ottobre 1558, il vicer\u00e9 di Napoli in carica, Juan Manrique de Lara fu costretto a lasciare il regno e il de la Cueva si ritrov\u00f2 a dover svolgere le mansioni di luogotenente generale.\nRest\u00f2 a Napoli sino al 12 giugno 1559, giorno in cui giunse il nuovo vicer\u00e9, Pedro Af\u00e1n de Ribera.\nIl 13 settembre 1560 fu eletto arcivescovo di Manfredonia, carica che mantenne sino alla morte, giunta all'et\u00e0 di 63 anni, nel 1562.\nGenealogia episcopale.\nLa genealogia episcopale \u00e8:"}
{"id": "538307", "revid": "1935652", "url": "https://it.wikipedia.org/wiki?curid=538307", "title": "Paul Cullen", "text": "Era figlio di prime nozze di un ricco fattore, Hugh Cullen e di Judith Maher. Il padre aveva avuto 16 figli, di cui Paul era il sesto.\nBiografia.\nStudi\u00f2 a Carlow e successivamente a Roma ove nel 1829 fu ordinato sacerdote. Gran studioso delle lingue ebraica, greca antica e latina, pubblic\u00f2 numerose opere importanti in queste discipline. Durante la Grande Carestia irlandese che colp\u00ec il suo paese nat\u00eco fra il 1845 ed il 1849, Cullen si adoper\u00f2 molto per portare assistenza dall'estero ai connazionali colpiti dal flagello.\nL'8 gennaio 1850 fu nominato arcivescovo di Armagh e fu consacrato in Roma il 24 febbraio dello stesso anno. Il 6 aprile 1850 fu trasferito all'arcidiocesi di Dublino.\nPapa Pio IX lo elev\u00f2 al rango di cardinale nel concistoro del 22 giugno 1866, con il titolo di cardinale presbitero di San Pietro in Montorio. Divenne cos\u00ec il primo cardinale irlandese.\nConvocato per il conclave del 1878, giunse a Roma che papa Leone XIII era gi\u00e0 stato eletto.\nMor\u00ec il 24 ottobre 1878 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538308", "revid": "963244", "url": "https://it.wikipedia.org/wiki?curid=538308", "title": "Carlos da Cunha e Menezes", "text": "Biografia.\nNacque a Lisbona il 9 aprile 1759.\nPapa Pio VII lo elev\u00f2 al rango di cardinale nel concistoro del 27 settembre 1819.\nMor\u00ec il 14 dicembre 1825 all'et\u00e0 di 66 anni.\nGenealogia episcopale.\nLa genealogia episcopale \u00e8:"}
{"id": "538309", "revid": "122005592", "url": "https://it.wikipedia.org/wiki?curid=538309", "title": "Richard James Cushing", "text": "Biografia.\nNacque a Boston il 24 agosto 1895.\nIl 10 giugno 1939 papa Pio XII lo nomina prima vescovo ausiliare di Boston e poi, il 25 settembre 1944, arcivescovo della stessa diocesi.\nNel concistoro del 15 dicembre 1958 papa Giovanni XXIII lo elev\u00f2 al rango di cardinale.\nVenne soprannominato \"il fabbro\" per le sue modeste origini.\nAmico della famiglia Kennedy, il 12 settembre 1953, presiedette il rito del matrimonio tra John Fitzgerald Kennedy, futuro Presidente degli Stati Uniti, e Jacqueline Bouvier.\nL'8 settembre 1970 papa Paolo VI accetta le sue dimissioni dalla guida pastorale della sua diocesi, presentatigli per raggiunti limiti d'et\u00e0 nel giorno del suo 75\u00b0 genetliaco.\nMuore il 2 novembre 1970 all'et\u00e0 di 75 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538310", "revid": "838137", "url": "https://it.wikipedia.org/wiki?curid=538310", "title": "W\u0142odzimierz Czacki", "text": "Biografia.\nInfanzia e formazione.\nW\u0142odzimierz Czacki nacque il 16 aprile 1834, in Poryck, oggi Lutsk in Polonia. Era figlio di Wiktor Kazimierz Czacki e Pelagia Sapieha e fu parente di Adam Stefan Sapieha, elevato al cardinalato nel 1946.\nRicevette la sua formazione presso il Liceo Krzemieckiego di Varsavia e successivamente presso il Pontificio Ateneo Romano di Sant'Apollinare e il Pontificio Collegio Polacco a Roma, dove ricevette il suddiaconato l'11 novembre 1867, e pi\u00f9 tardi il diaconato.\nOrdinazione sacerdotale.\nFu ordinato sacerdote il 30 novembre 1867, all'interno della cappella di Palazzo Odescalchi a Roma, da mons. Alessandro Franchi, arcivescovo titolare di Tessalonica e segretario della Congregazione per i Vescovi. Egli fu inoltre nominato segretario della Sacra Congregazione per gli Affari Ecclesiastici Straordinari il 15 marzo 1877, e prelato domestico di Sua Santit\u00e0 il 20 febbraio 1878.\nArcivescovo.\nFu eletto arcivescovo titolare di Salamina il 12 agosto 1879 e ricevette la consacrazione episcopale il 17 agosto, a Roma, dal cardinale Flavio Chigi, assistito da mons. Angelo Bianchi, arcivescovo titolare di Mira e segretario della Congregazione per i Vescovi, e da mons. Placido Petacci, vescovo titolare di Troade, suffraganeo di Sabina. Il 19 settembre 1879 fu nominato nunzio apostolico in Francia. Nel 1879, venne decorato Cavaliere dell'Ordine di Carlo III, e, il 31 marzo dello stesso anno, venne decorato Cavaliere di grazia magistrale del Sovrano Ordine di Malta.\nCardinale e morte.\nVenne creato cardinale nel concistoro del 25 settembre, ricevendo, da Papa Leone XIII, la berretta rossa e il titolo presbiterale di Santa Pudenziana il 15 marzo 1883. Tra le sue opere pi\u00f9 importanti, vi sono Polsce i Pa\u0144stwie Ko\u015bcielnym (1860), Les catholiques et l'\u00c9glise de Pologne (1863), Rome et la Pologne (1864) e Ko\u015bci\u00f3\u0142 i post\u0119powo\u015b\u0107 (1868); come pure gli articoli che difendono l'autorit\u00e0 del papa e la sua infallibilit\u00e0, e diversi volumi di poesia.\nNon godeva di buona salute, e infatti, la morte lo colse improvvisamente l'8 marzo 1888 a Roma. Il freddo acceler\u00f2 la sua improvvisa scomparsa alla giovane et\u00e0 di 53 anni. Pur essendo indisposto, il giorno prima della sua morte ancora si lev\u00f2 alla solita ora, celebr\u00f2 la messa e and\u00f2 a lavorare. Verso le 2 del pomeriggio, disse di sentirsi stanco e si ritir\u00f2 nella sua stanza. Dopo quattro ore, il personale cominci\u00f2 a preoccuparsi perch\u00e9 era un periodo di riposo pi\u00f9 lungo del consueto; non ricevendo risposta, entrarono nella sua stanza e lo trovarono seduto su un divano, senza segni di vita. Fu chiamato in fretta un medico, che stabil\u00ec che fosse morto circa tre ore prima.\nIl suo corpo fu esposto nella basilica dei Santi XII Apostoli, dove il suo funerale solenne si svolse alle ore 10 del 13 marzo 1888. La cerimonia fu celebrata da mons. Elia Bianchi, arcivescovo titolare di Nicosia. L'assoluzione gli fu impartita dal cardinale Carlo Sacconi, vescovo di Ostia e Velletri, decano del Sacro Collegio. Diciannove cardinali erano presenti. Dopo la cerimonia, la salma fu temporaneamente sepolta in una semplice bara di quercia al cimitero del Verano a Roma.\nI suoi amici e parenti commissionarono un monumento di marmo con la figura del compianto cardinale in bronzo, che fu sistemato nella navata destra della basilica di Santa Pudenziana. I suoi resti furono persi e non pi\u00f9 ritrovati fino a quasi un secolo pi\u00f9 tardi. Grazie alle indagini condotte da mons. W\u0142adys\u0142aw Kosinski, allora rettore del Santuario mariano della Mentorella, la sua tomba fu infine trovata. Papa Giovanni Paolo II autorizz\u00f2 la traslazione dei suoi resti, nel 1981, quando furono trasferiti nella sua Chiesa titolare, dove una cerimonia presieduta dal cardinale Agostino Casaroli, segretario di Stato, ebbe luogo il 25 marzo 1982. La bara fu collocata nella cripta della famiglia Caetani, dove tuttora si trova.\nGenealogia episcopale.\nLa genealogia episcopale \u00e8:"}
{"id": "538311", "revid": "599013", "url": "https://it.wikipedia.org/wiki?curid=538311", "title": "Jos\u00e9 da Costa Nu\u00f1es", "text": ""}
{"id": "538312", "revid": "322321", "url": "https://it.wikipedia.org/wiki?curid=538312", "title": "Giulio Acquaviva d'Aragona", "text": "Biografia.\nNacque a Napoli nel 1546, figlio secondogenito di Giangirolamo Acquaviva, duca d'Atri e conte di Conversano, e di Margherita Pio.\nFu nipote del cardinale Giovanni Vincenzo Acquaviva d'Aragona e di Claudio Acquaviva, S.I., superiore generale della Societ\u00e0 di Ges\u00f9. Fu inoltre fratello del cardinale Ottavio Acquaviva d'Aragona e del beato Rodolfo Acquaviva, S.I., martirizzato in oriente nel 1583. Fu anche prozio del cardinale Ottavio Acquaviva d'Aragona.\nSi trasfer\u00ec a Roma nel 1566 come ufficiale relatore del Supremo Tribunale della Segnatura Apostolica. Fu inviato in Spagna da papa Pio V per indurre re Filippo II a conservare la giurisdizione e l'immunit\u00e0 ecclesiastica attaccate dai ministri di Milano, che stavano generando gravi disturbi al cardinale Carlo Borromeo, arcivescovo della citt\u00e0. Port\u00f2 a termine la sua missione guadagnando il compiacimento papale.\nPapa Pio V lo elev\u00f2 al rango di cardinale nel concistoro del 17 maggio 1570 con il titolo di San Teodoro. Durante il suo breve cardinalato a Roma ebbe al suo servizio, forse per pochi mesi, Miguel de Cervantes.\nMor\u00ec il 21 luglio 1574 all'et\u00e0 di ventotto anni. La sua tomba si trova nella Basilica Lateranense ed \u00e8 stata realizzata da suo zio Matteo Acquaviva, arcivescovo di Cosenza."}
{"id": "538313", "revid": "533647", "url": "https://it.wikipedia.org/wiki?curid=538313", "title": "Giovanni Vincenzo Acquaviva d'Aragona", "text": "Biografia.\nAppartenente ad una illustre e potente famiglia nobile meridionale, nacque da Andrea Matteo III, 8\u00ba duca di Atri, 15 \u00b0 conte di Conversano e conte di Caserta, e da Isabella Piccolomini. Nel 1537 fu eletto vescovo della diocesi di Melfi e Rapolla.\nPaolo III lo elev\u00f2 al rango di cardinale con il titolo dei Santi Silvestro e Martino ai Monti nel concistoro del 2 giugno 1542.\nFu suo nipote il quinto Generale dei Gesuiti Claudio, figlio del fratello Giannantonio Donato, 9\u00ba Duca d'Atri."}
{"id": "538315", "revid": "767487", "url": "https://it.wikipedia.org/wiki?curid=538315", "title": "Ottavio Acquaviva d'Aragona (cardinale 1591)", "text": "Biografia.\nNacque a Napoli nel 1560 dal duca Giovan Girolamo e da Margherita Pio, fratello del cardinale Giulio e del beato Rodolfo, che fu martirizzato nel 1583 nelle Indie orientali. Studi\u00f2 diritto presso l'Universit\u00e0 di Perugia, da cui venne licenziato nel 1582 con dottorato.\nStudi\u00f2 all'Universit\u00e0 di Perugia \"belle lettere\" e greco e consegu\u00ec la laurea \"in utroque iure\". Quindi si rec\u00f2 a Roma ed entr\u00f2 in Curia, inizialmente come referendario del Supremo Tribunale della Segnatura Apostolica. Tra il 1590 e il 1591 fu maggiordomo di papa Gregorio XIV.\nPapa Gregorio XIV lo elev\u00f2 al rango di cardinale della Chiesa cattolica nel concistoro del 6 marzo 1591 e il 5 aprile dello stesso anno ricevette la diaconia di San Giorgio in Velabro. Il 15 marzo 1593 opt\u00f2 per l'ordine dei cardinali presbiteri e per il titolo di Santa Maria del Popolo. Dal 1593 al 1601 ebbe l'incarico di legato ad Avignone, ma dal 1597 torn\u00f2 a risiedere a Roma. Il 22 aprile 1602 opt\u00f2 il titolo dei Santi Giovanni e Paolo e il 5 giugno 1605 per quello di Santa Prassede.\nIl 31 agosto 1605 fu eletto arcivescovo di Napoli, dove si rec\u00f2 a fine novembre di quello stesso anno. Celebr\u00f2 i sinodi diocesani del 1607, del 1611 e del 1612.\nPartecip\u00f2 a quattro conclavi: a quello del 1591 che elesse papa Innocenzo IX, a quello del 1592 che elesse papa Clemente VIII e ad entrambi i conclavi del 1605 che elessero papa Leone XI e papa Paolo V.\nMor\u00ec a Napoli all'et\u00e0 di 52 anni e fu sepolto in Duomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538316", "revid": "767487", "url": "https://it.wikipedia.org/wiki?curid=538316", "title": "Ottavio Acquaviva d'Aragona (cardinale 1654)", "text": "Biografia.\nNacque a Napoli da Giosia Acquaviva d'Aragona, dodicesimo duca di Atri, e Margherita Ruffo, dei pr\u00ecncipi di Scilla. Fu pronipote di Giulio Acquaviva d'Aragona e di un omonimo cardinale. Fu inoltre prozio del cardinale Francesco Acquaviva d'Aragona.\nFu abate di Santa Maria di Propezzano, cameriere d'onore del pontefice, governatore di Jesi dal 1638 al 1639, di Orvieto dal 1640 al 1643, di Ancona dal 1643 al 1644 e di Viterbo dal 1652 al 1654. Fu inoltre ufficiale del Supremo Tribunale della Segnatura Apostolica.\nPapa Innocenzo X lo elev\u00f2 al rango di cardinale presbitero nel concistoro del 2 marzo 1654 con il titolo di San Bartolomeo all'Isola. Nel 1658 gli fu affidato il titolo di Santa Cecilia. In qualit\u00e0 di cardinale legato in Romagna, nel 1654 accolse a Forl\u00ec, con onori trionfali, Cristina di Svezia diretta a Roma dopo la conversione e l'abdicazione al trono.\nMor\u00ec il 26 settembre 1674 all'et\u00e0 di 65 anni per la rottura di un'arteria causata da un prelievo di sangue.\nConclavi.\nDurante il suo periodo di cardinalato Ottavio Acquaviva partecip\u00f2 ai conclavi:"}
{"id": "538317", "revid": "963244", "url": "https://it.wikipedia.org/wiki?curid=538317", "title": "Jo\u00e3o Cosme da Cunha", "text": "Biografia.\nNacque a Lisbona il 20 ottobre 1715 da Manuel Carlos de T\u00e1vora, conte di S\u00e3o Vicente, e di Isabel de Noronha.\nPapa Clemente XIV lo elev\u00f2 al rango di cardinale nel concistoro del 6 agosto 1770.\nMor\u00ec il 31 gennaio 1783 all'et\u00e0 di 67 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538318", "revid": "1818647", "url": "https://it.wikipedia.org/wiki?curid=538318", "title": "Luigi Dadaglio", "text": "Biografia.\nStudi\u00f2 dapprima al seminario di Acqui e poi presso la Pontificia Universit\u00e0 Lateranense, dove il 6 luglio 1942 consegu\u00ec il dottorato \"in utroque iure\". Intanto il 22 maggio 1937 era stato ordinato presbitero per la diocesi di Acqui.\nDopo il 1942 entr\u00f2 nella Segreteria di Stato della Santa Sede, nella sezione per gli affari ordinari. Nel 1946 divenne segretario della nunziatura apostolica ad Haiti e nella Repubblica Dominicana, incarico che mantenne fino al 1950 quando divenne uditore della delegazione apostolica negli Stati Uniti. Nel 1953 pass\u00f2, sempre come uditore, alla delegazione apostolica in Canada e da qui nel 1954 in Australia. Nel 1958 fu nominato consigliere della nunziatura apostolica in Colombia e nel 1960 fu promosso nunzio apostolico in Venezuela.\nIl 28 ottobre 1961 fu eletto arcivescovo titolare di Lero e consacrato vescovo l'8 dicembre dello stesso anno nella chiesa dei Santi Andrea e Gregorio al Monte Celio per le mani del cardinale Amleto Giovanni Cicognani, co-consacranti Angelo Dell'Acqua e Giuseppe dell'Omo.\nPartecip\u00f2 al Concilio Vaticano II. L'8 luglio 1967 fu nominato nunzio apostolico in Spagna e permase in quest'incarico fino al 4 ottobre 1980, quando fu nominato segretario della Congregazione per il Culto Divino e la Disciplina dei Sacramenti. Quando la congregazione fu divisa, nell'aprile del 1984, ottenne la nomina a pro-Penitenziere Maggiore.\nNel concistoro del 25 maggio 1985 papa Giovanni Paolo II lo cre\u00f2 cardinale e gli confer\u00ec la diaconia di San Pio V a Villa Carpegna. Il 15 dicembre 1986 fu nominato arciprete della Basilica di Santa Maria Maggiore.\nIl 6 aprile 1990 rassegn\u00f2 le sue dimissioni da Penitenziere Maggiore per raggiunti limiti d'et\u00e0.\nMor\u00ec al Policlinico Gemelli il 22 agosto dello stesso anno, per problemi cardiaci. Fu sepolto a Sezzadio nella tomba di famiglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538319", "revid": "838137", "url": "https://it.wikipedia.org/wiki?curid=538319", "title": "Ferdinando d'Adda", "text": "Biografia.\nNacque a Milano il 1\u00ba settembre 1650, dall'antica e nobile famiglia d'Adda.\nFu prefetto della Congregazione dei Riti. Nominato nunzio apostolico a Londra durante il regno di Giacomo II, ebbe il delicato compito di indurre il re inglese ad intercedere con Luigi XIV a favore degli oppressi protestanti francesi.\nPapa Alessandro VIII lo elev\u00f2 al rango di cardinale nel concistoro del 13 febbraio 1690.\nPartecip\u00f2 a due conclavi:\nMor\u00ec il 27 gennaio 1719 all'et\u00e0 di 68 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538320", "revid": "986213", "url": "https://it.wikipedia.org/wiki?curid=538320", "title": "Edmund Dalbor", "text": "Biografia.\nNacque a Ostr\u00f3w Wielkopolski il 30 ottobre 1869 da W\u0142adys\u0142aw e Katarzyna Rutkowska Dalbor.\nPapa Benedetto XV lo elev\u00f2 al rango di cardinale nel concistoro del 15 dicembre 1919.\nMor\u00ec il 13 febbraio 1926 all'et\u00e0 di 56 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538321", "revid": "838137", "url": "https://it.wikipedia.org/wiki?curid=538321", "title": "Thomas Philip Wallrad d'Alsace-Boussut de Chimay", "text": "Fu nominato cardinale della Chiesa cattolica da papa Clemente XI.\nBiografia.\nNacque a Bruxelles il 12 novembre 1679, figlio secondogenito di Philippe-Louis de H\u00e9nin, conte di Bossu, principe di Chimay e cavaliere del Toson d'oro, e di Anne-Louise Verreycken d'Impden. Tra i suoi antenati vi sono Carlo d'Arenberg e Jean II de Cro\u00ff, primo conte di Chimay. Thomas era l'undicesimo principe di Chimay.\nFu arcivescovo di Malines dal 1715 al 1759.\nPapa Clemente XI lo elev\u00f2 al rango di cardinale nel concistoro del 29 novembre 1719.\nMor\u00ec il 5 gennaio 1759 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538322", "revid": "322321", "url": "https://it.wikipedia.org/wiki?curid=538322", "title": "John Francis D'Alton", "text": "Biografia.\nNacque a Claremorris l'11 ottobre 1882.\nPapa Pio XII lo elev\u00f2 al rango di cardinale nel concistoro del 12 gennaio 1953.\nMor\u00ec il 1\u00ba febbraio 1963 all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538323", "revid": "92723", "url": "https://it.wikipedia.org/wiki?curid=538323", "title": "Girolamo d'Andrea", "text": "Biografia.\nFiglio del marchese Giovanni D'Andrea (1776-1841), un economista che fu ministro delle Finanze del Regno delle Due Sicilie, e di Lucrezia Rivera. Studi\u00f2 prima al collegio militare di La Fl\u00e8che in Francia, poi al Collegio Romano di Roma, retto dai Gesuiti. Tornato a Napoli fu accolto nell'Accademia dei Nobili ecclesiastici; studi\u00f2 in seguito teologia nell'Archiginnasio di Napoli dove consegu\u00ec il dottorato in \"utroque iure\" (6 agosto 1833) che gli apr\u00ec le porte della prelatura.\nFu ordinato sacerdote il 4 ottobre 1835 ed ebbe vari incarichi alla Curia romana, in cui dal 1836 fino alla promozione al cardinalato fu abbreviatore di parco maggiore.\nIl 12 luglio 1841 fu nominato arcivescovo titolare di Melitene e il 18 luglio dello stesso anno fu consacrato vescovo dal cardinale Luigi Lambruschini. Il 30 luglio fu inviato come nunzio apostolico in Svizzera. Fu segretario della Sacra Congregazione del Concilio Tridentino dal 1845 fino alla promozione al cardinalato.\nPapa Pio IX lo elev\u00f2 al rango di cardinale nel concistoro del 15 marzo 1852 e il 18 marzo dello stesso anno ricevette il titolo di Sant'Agnese fuori le mura e fino alla nomina del cardinale Giuseppe Milesi Pironi Ferretti \u00e8 stato il porporato italiano pi\u00f9 giovane.\nIl 28 settembre 1860 opt\u00f2 per l'ordine dei cardinali vescovi e per la sede suburbicaria di Sabina, conservando il suo titolo \"in commendam\".\nIl 4 luglio 1853 fu nominato prefetto della Sacra Congregazione dell'Indice dei Libri Proibiti; svolgendo il suo incarico si rifiut\u00f2 di mettere all'indice un libro che si opponeva al potere temporale del papa e di condannare alcune tesi dell'universit\u00e0 di Lovanio. Il Papa con un breve apostolico del 12 giugno 1866 gli proib\u00ec di esercitare la sua giurisdizione come vescovo di Sabina e come abate di Subiaco. Il 29 settembre 1867 fu sospeso dai privilegi e dalle insegne del cardinalato. Il 26 dicembre dello stesso anno ritratt\u00f2 di fronte al Papa, che il 14 gennaio 1868 lo riconferm\u00f2 cardinale.\nMor\u00ec all'et\u00e0 di 56 anni e fu sepolto nella chiesa del suo titolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538324", "revid": "986213", "url": "https://it.wikipedia.org/wiki?curid=538324", "title": "Ercole Dandini", "text": "Biografia.\nNacque a Roma il 25 luglio 1759.\nPapa Pio VII lo elev\u00f2 al rango di cardinale nel concistoro del 10 marzo 1823.\nPartecip\u00f2 a tre conclavi:\nMor\u00ec il 22 luglio 1840 all'et\u00e0 di 81 anni."}
{"id": "538325", "revid": "20654", "url": "https://it.wikipedia.org/wiki?curid=538325", "title": "Jean Gu\u00e9nol\u00e9 Louis Marie Dani\u00e9lou", "text": ""}
{"id": "538326", "revid": "1372005", "url": "https://it.wikipedia.org/wiki?curid=538326", "title": "Ermanno V di Baden", "text": "Figlio di Ermanno IV e di Berta di Tubinga.\nDurante la disputa per il trono tedesco nel 1198, Ermanno sostenne il re Filippo e dal 1208 al 1211 l'imperatore Ottone IV. Fu un devoto suddito dell'imperatore Federico II. Ermanno fond\u00f2 inoltre le citt\u00e0 di Backnang, Pforzheim e Stoccarda. Nel 1219 Pforzheim divenne sede del Margraviato di Baden.\nNel 1218 abbandon\u00f2 le rivendicazioni sul titoli in Z\u00e4hringen, e nel 1227 anche a quelle in Braunschweig. Ermanno fu poi creato conte di Ortenau e Brisgovia. Nell'entourage dell'imperatore Federico II, viaggi\u00f2 per gran parte della Germania e dell'Italia e nel 1221 fu fatto prigioniero in Egitto. Prese parte alla Quinta Crociata nel 1228 con l'imperatore e suo fratello. Il margravio fu consigliere di Enrico VII finch\u00e9 non fu detronizzato e partecip\u00f2 inoltre alle battaglia difensiva contro i Mongoli a Liegnitz.\nFond\u00f2 i monasteri di Maulbronn, Tennenbach, Herrenalb, Selz, Salem e Backnang. Sua moglie Irmengarda fond\u00f2 il monastero di Lichtenthal in Baden-Baden nel 1245, che divenne poi luogo di sepoltura dei margravi.\nLe sue spoglie furono sepolte a Backnang, finch\u00e9 la vedova spost\u00f2 i resti a Lichtenthal nel 1248.\nMatrimonio e figli.\nSpos\u00f2 nel 1217 Ermengarda del Reno (1200 - 24 febbraio 1260), da cui ebbe:"}
{"id": "538328", "revid": "74801", "url": "https://it.wikipedia.org/wiki?curid=538328", "title": "Giuseppe D'Annibale", "text": "Biografia.\nNacque a Borbona il 22 settembre 1815 da umile famiglia; la sua unica sorella ebbe un figlio, Federico Tedeschini, che fu elevato anche lui agli onori della porpora nel 1935.\nIl 12 agosto 1881 fu nominato vescovo titolare di Caristo.\nPapa Leone XIII lo elev\u00f2 al rango di cardinale nel concistoro dell'11 febbraio 1889; il 27 maggio seguente ricevette la berretta cardinalizia con il titolo dei Santi Bonifacio e Alessio. Il 22 giugno 1890 divenne fu nominato prefetto della Congregazione per le indulgenze e le sacre reliquie.\nMor\u00ec il 18 luglio 1892 all'et\u00e0 di 76 anni. Nel 1935 i resti furono solennemente traslati nella chiesa di Santa Maria Nuova di Borbona e posti in una urna.\nFu giurista e soprattutto moralista; egli muove nell'indirizzo e nelle direttive probabilistiche e benigniste di sant'Alfonso Maria de' Liguori, spesso con notevole finezza psicologica. La sua \"Summula\" in pi\u00f9 d'un punto ha influito sul Codex iuris canonici, che ha accolto la soluzione da essa patrocinata.\nGenealogia episcopale.\nLa genealogia episcopale \u00e8:"}
{"id": "538329", "revid": "125931630", "url": "https://it.wikipedia.org/wiki?curid=538329", "title": "Enrico Dante", "text": "Biografia.\nNacque a Roma il 5 luglio 1884. Studi\u00f2 a Parigi, presso i padri di Sion. Frequent\u00f2 poi, dal 1901, l'Almo Collegio Capranica, studiando presso la Pontificia Universit\u00e0 Gregoriana, dove ottenne i dottorati in filosofia, teologia, diritto canonico e civile, conseguendo poi anche il diploma di avvocato rotale. Il patriarca titolare di Costantinopoli Giuseppe Ceppetelli, vicegerente di Roma, lo ordin\u00f2 presbitero il 3 luglio 1910 nella chiesa romana di Sant'Apollinare.\nFu docente, presso il Pontificio Ateneo Urbano, di filosofia, fino al 1928, di teologia dal 1928 al 1947, officiale della Sacra penitenzieria apostolica dal 1913.\nLa sua azione pastorale nella diocesi di Roma si svolse in zone allora periferiche della citt\u00e0, in particolare a Torre Nova, e inoltre presso l'arcibasilica lateranense e nella chiesa del Sacro Cuore del Suffragio.\nIl 25 marzo 1914 venne nominato maestro soprannumerario delle cerimonie pontificie, incarico corrispondente a quello attuale di cerimoniere pontificio, entrando a far parte del Collegio dei monsignori maestri delle cerimonie pontificie, in cui sarebbe rimasto ininterrottamente fino al 1965.\nIn oltre cinquant'anni diresse circa quattromila cerimonie, partecip\u00f2 ai riti esequiali di cinque pontefici: papa Pio X, papa Benedetto XV, papa Pio XI, papa Pio XII e papa Giovanni XXIII. Prese parte ai conclave del 1914, del 1922, 1939, del 1958 e del 1963. Agli ultimi due partecip\u00f2 in qualit\u00e0 di prefetto delle cerimonie, come anche ai riti del Concilio Vaticano II.\nAd una settimana dall'improvvisa morte del prefetto delle cerimonie pontificie Carlo Respighi, corrispondente all'odierno maestro delle celebrazioni liturgiche pontificie, il 13 giugno 1947 papa Pio XII lo chiama a succedergli. Il Dante ricopr\u00ec tale ufficio fino al 21 febbraio 1965, data in cui fu creato cardinale.\nNella Sacra Congregazione dei Riti divenne successivamente sostituto aggiunto il 26 ottobre 1923, sottosegretario il 27 maggio 1943, prosegretario il 24 gennaio 1959, infine segretario il 5 gennaio 1960, succedendo ad Alfonso Carinci, arcivescovo titolare di Seleucia di Isauria, ormai novantottenne.\nIl 28 agosto 1962 papa Giovanni XXIII lo nomin\u00f2 arcivescovo della sede titolare, \"pro illa vice\" arcivescovile, di Carpasia nell'approssimarsi dell'apertura del Concilio Ecumenico Vaticano II, assieme ad altri cinque segretari di Sacre Congregazioni non ancora vescovi: Giovanni Battista Scapinelli di Leguigno, Beniamino Nardone, Cesare Zerba, Pietro Palazzini, Paul-Pierre Philippe. La consacrazione episcopale venne conferita loro nell'arcibasilica lateranense, il successivo 21 settembre, dallo stesso papa Giovanni XXIII, coadiuvato da Francesco Carpino, arcivescovo titolare di Sardica e assessore della sacra congregazione concistoriale, e da Pietro Parente, arcivescovo titolare di Tolemaide di Tebaide e assessore del Sant'Uffizio.\nPartecip\u00f2 a tutte le sessioni del Concilio Ecumenico Vaticano II e nel 1964 accompagn\u00f2 Paolo VI nei suoi viaggi apostolici in Palestina e in India.\nIl 22 febbraio 1965, quasi alla conclusione del Concilio Ecumenico, che si sarebbe chiuso il 7 dicembre seguente, venne creato cardinale presbitero di Sant'Agata dei Goti, diaconia elevata \"pro illa vice\" a titolo presbiterale.\nA motivo della sua creazione a cardinale, lasci\u00f2 l'incarico di prefetto delle cerimonie pontificie, tuttavia non venne subito nominato un nuovo prefetto, in quanto era in corso il processo di riforma liturgica, conseguente alla costituzione \"Sacrosanctum Concilium\", e di riforma della corte pontificia, disposta da papa Paolo VI. Il papa decise, pertanto, di nominare un reggente \"ad interim\" della prefettura: prima Salvatore Capoferri e poi Adone Terzariol, mentre nel 1967 fu nominato un delegato ad operare una prima riforma del cerimoniale papale nella persona del lazzarista padre Annibale Bugnini.\nSoltanto dal 7 gennaio 1970 vi fu la nomina di un nuovo maestro delle celebrazioni liturgiche pontificie nella persona del pavese Virgilio No\u00e8.\nIl cardinale Dante fu anche decano del capitolo della basilica di Santa Maria in Montesanto e fu per quarant'anni confessore presso la chiesa del Sacro Cuore del Suffragio. Era un tifoso appassionato della Roma e praticava l'alpinismo.\nMor\u00ec a Roma il 24 aprile 1967 per un tumore e fu sepolto nella cripta della sua chiesa titolare.\nGenealogia episcopale.\nLa genealogia episcopale \u00e8:"}
{"id": "538330", "revid": "838137", "url": "https://it.wikipedia.org/wiki?curid=538330", "title": "Justinus Darmojuwono", "text": "Fu nominato cardinale della Chiesa cattolica da papa Paolo VI.\nBiografia.\nNacque a Godean il 2 novembre 1914.\nPapa Paolo VI lo elev\u00f2 al rango di cardinale nel concistoro del 26 giugno 1967.\nMor\u00ec il 3 febbraio 1994 all'et\u00e0 di 79 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "538331", "revid": "838137", "url": "https://it.wikipedia.org/wiki?curid=538331", "title": "Augusto \u00c1lvaro da Silva", "text": "Biografia.\nNato a Recife l'8 aprile 1876, fu ordinato sacerdote il 5 marzo 1899.\nVescovo di Floresta prima (1911-1915) e di Barra poi (1915-1924), fu promosso all'arcidiocesi di San Salvador di Bahia il 17 dicembre 1924.\nPapa Pio XII lo elev\u00f2 al rango di cardinale nel concistoro del 12 gennaio 1953; partecip\u00f2 ai conclavi del 1958 e del 1963.\nMor\u00ec il 14 agosto 1968 all'et\u00e0 di 92 anni e venne sepolto nella cattedrale della Trasfigurazione del Signore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
