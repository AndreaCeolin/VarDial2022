{"id": "587278", "revid": "110157", "url": "https://it.wikipedia.org/wiki?curid=587278", "title": "Distretto di Blagoevgrad", "text": "Il distretto di Blagoevgrad (in bulgaro: \"\u043e\u0431\u043b\u0430\u0441\u0442 \u0411\u043b\u0430\u0433\u043e\u0435\u0432\u0433\u0440\u0430\u0434\") \u00e8 un distretto bulgaro di 324.110 abitanti. Confina a ovest con la Macedonia del Nord (regione Orientale e regione Sudorientale), a nord con i distretti di Kjustendil e Sofia, a est con i distretti di Pazard\u017eik e Smoljan, a sud con la Grecia (regioni della Macedonia Orientale e Tracia e della Macedonia Centrale). \u00c8 il terzo distretto pi\u00f9 esteso della Bulgaria, dopo quelli di Sofia e di Burgas.\nEssendo parte della regione storica macedone, il distretto \u00e8 anche noto come Macedonia Pirin, dal nome della locale catena montuosa.\nStoria.\nI primi insediamenti risalgono all'et\u00e0 del bronzo e del ferro. Successivamente i traci colonizzarono il territorio e lo battezzarono Scaptopara (in greco \"\u03a3\u03ba\u03b1\u03c0\u03c4\u03bf\u03c0\u03b1\u03c1\u03b1\", che significa \"citt\u00e0 di mercato\") . Intorno al 300 a.C. fu conquistata dall'Impero Romano.\nBlagoevgrad divenne parte dell'Impero Ottomano dal 1374 al 1383, quando i turchi ottomani conquistarono le citt\u00e0 greche di Serres e di Drama. La citt\u00e0 fu inclusa nei documenti ottomani qualche tempo dopo la conquista finale di Salonicco (1430), con il nome di \"Nevrokop\". Nel 1480 Mehmed Bey, figlio di Karaca Pa\u015fa, fece costruire una grande moschea, che rappresent\u00f2 il primo monumento architettonico ottomano nel distretto. Nel 1900 la popolazione del distretto contava 12.500 persone di origine turca e di religione musulmana, 26.960 bulgari di religione musulmana e 35.310 bulgari di religione cristiana.\nDopo la prima guerra balcanica (1912-13), l'Impero Ottomano perse quasi tutti i territori europei, compresa Nevrokop. Da quel momento la citt\u00e0, ormai diventata un distretto della Bulgaria, inizi\u00f2 un lento cambiamento: vennero cacciati la maggior parte dei turchi dal territorio e vennero aperte varie scuole bulgare cristiane.\nLa citt\u00e0 \u00e8 stata rinominata Blagoevgrad nel 1950 da Dimitar Blagoev, un rifugiato bulgaro dalla Macedonia.\nGeografia fisica.\nIl distretto di Blagoevgra \u00e8 situato nella parte sud-occidentale della Bulgaria e confina a ovest con la Macedonia del Nord, a nord con i distretti di Kjustendil e Sofia, a est con i distretti di Pazard\u017eik e Smoljan, a sud con la Grecia. Inoltre il territorio copre una superficie di circa 628\u00a0km2, la quale superficie rende Blagoevgrad il terzo distretto pi\u00f9 esteso della nazione.\nMorfologia.\nDal punto di vista geologico, il distretto di Blagoevgrad \u00e8 prevalentemente montuoso. Nel lembo settentrionale di Blagoevgrad, al confine con il distretto di Kjustendil e quello di Sofia, \u00e8 presente il massiccio del Rila (il sesto gruppo montuoso d'Europa) e la vetta pi\u00f9 elevata della Bulgaria e dell'intera penisola balcanica (Mussala). Verso il centro e per quasi l'intero territorio \u00e8 presente la catena montuosa del Pirin (il settimo gruppo montuoso d'Europa), nota soprattutto per la sua ricca flora e fauna, infatti gran parte del territorio \u00e8 coperto da boschi, che comprendono le pi\u00f9 belle foreste di conifere della Bulgaria e rendono il territorio un importante centro turistico e di sport invernali. Inoltre \u00e8 presente anche la seconda vetta pi\u00f9 elevata della nazione (Vihren).\nIdrografia.\nNel distretto sono presenti due grandi fiumi: Struma e Mesta. Il primo sorge nella catena montuosa del Vito\u0161a ed attraversa il capoluogo Blagoevgrad e i comuni Kresna, Petri\u010d, Sandanski e Strumjani. L'ultimo sorge nei monti del Rila ed attraversa i comuni Belica, Garmen, Jakoruda e Razlog.\nClima.\nIl clima di Blagoevgrad pu\u00f2 essere definito di transizione tra il clima continentale e quello mediterraneo. La temperatura media di gennaio \u00e8 di 0,6\u00a0\u00b0C mentre in estate sui 23\u00b0 e pu\u00f2 arrivare anche ai 41,6\u00a0\u00b0C. Il distretto \u00e8 caratterizzato da forti venti freddi provenienti dal nord. Inoltre la catena montuosa del Rila porta la brezza nelle montagne e l'aria fredda nelle giornate estive. L'inverno \u00e8 mite, breve e caratterizzato da una bassa quantit\u00e0 di precipitazione.\nAmbiente naturale.\nAlcuni fattori, come la densit\u00e0 di popolazione relativamente bassa della Provincia, la presenza di vasti ambienti isolati, l'istituzione di diverse aree naturali protette, un certo grado di rispetto degli abitanti per i luoghi naturali, hanno permesso la conservazione di numerose specie animali e vegetali.\nTra la popolazione faunistica di Blagoevgrad, estremamente varia, si possono ricordare alcune specie particolarmente numerose: gli invertebrati, pipistrelli, orso bruno.\nIl territorio di Blagoevgrad \u00e8 ricoperto per circa il 52% dai boschi (circa 300.000 chilometri quadri). Nei versanti pi\u00f9 elevati esso \u00e8 composto principalmente da conifere, ma sono presenti anche muschio e alghe.\nSociet\u00e0.\nEvoluzione demografica.\nAl 1\u00ba gennaio 2011 si contavano 324.110 abitanti, di cui 64.822 stranieri (20%). Nello stesso anno la popolazione urbana conta 186.363 abitanti (57,5%), mentre quella rurale conta 137.747 abitanti (42,5%).\nComuni.\nIl Blagoevgrad \u00e8 caratterizzato da numerose localit\u00e0 di piccolissime dimensioni. Per l'espletamento di numerosi servizi, di cui le localit\u00e0 non potrebbero farsi carico singolarmente, sono stati istituiti i comuni.\nAppartengono al distretto di Blagoevgrad le seguenti 162 localit\u00e0:\nComuni pi\u00f9 popolosi.\nQuesti sono i quattordini comuni del distretto, ordinati per numero di abitanti (2009):\nEtnie e minoranze straniere.\nAl 1\u00ba gennaio 2011 gli stranieri residenti in distretto sono 64.822. I gruppi pi\u00f9 numerosi sono quelli di:"}
{"id": "587280", "revid": "16819", "url": "https://it.wikipedia.org/wiki?curid=587280", "title": "Sonde spaziali", "text": ""}
{"id": "587281", "revid": "1544939", "url": "https://it.wikipedia.org/wiki?curid=587281", "title": "Silvana De Mari", "text": "Biografia.\nLaureata in medicina all'Universit\u00e0 di Torino, si \u00e8 specializzata in chirurgia generale ed endoscopia dell'apparato digerente e in psicologia cognitiva. Ha esercitato come chirurgo presso gli ospedali piemontesi San Luigi di Orbassano e Santa Croce di Moncalieri e in Etiopia all'ospedale di Bushulo.\nNel 2000 pubblica \"L'ultima stella a destra della luna\", il suo primo libro per ragazzi, cui segue nel 2003 \"La bestia e la bella\", entrambi per Salani.\nNel 2004, con \"L'ultimo elfo\", tradotto in dodici lingue, vince il 48\u00ba Premio Bancarellino e il Premio Andersen. In Francia nel comune di \u00c9pinal \"L'ultimo Elfo\" ha vinto il premio Prix Imaginales nell'edizione del 2006.\nCon \"L'ultimo orco,\" il sequel del 2005, passa dalla letteratura per ragazzi al genere fantasy, rivolto ad un pubblico pi\u00f9 adulto. \"L'ultimo orco\" vince il premio IBBY \"International\" Board on \"Books\" for \"Young People\" 2006 e il Prix Sorci\u00e8res \"Romanzi per ragazzi\" nel 2008 in Francia. Nel 2008 pubblica il terzo romanzo del ciclo, intitolato \"Gli ultimi incantesimi\".\nNel 2009 pubblica la raccolta di racconti \"Il cavaliere, la strega, la morte e il diavolo\" per Lindau e il romanzo \"Il gatto dagli occhi d'oro\" per il suo nuovo editore Fanucci. De Mari prosegue il ciclo de \"L'ultimo elfo\" con \"L'ultima profezia del mondo degli uomini\" (Fanucci, 2010), conclusione della saga con cui vince il Premio Molinello alla carriera , e quindi il prequel \"Io mi chiamo Yorsh\", del 2011. L'anno successivo esce un nuovo sequel dal titolo \"L'ultima profezia del mondo degli uomini. L'epilogo\".\nTra i libri di saggistica De Mari pubblica \"Il drago come realt\u00e0\" del 2007, dedicato alla letteratura fantastica, e \"La realt\u00e0 dell'orco\" (Lindau, 2012), sulla storia degli ultimi due secoli vista attraverso la letteratura fantastica.\nNel 2014 pubblica \"Giuseppe figlio di Giacobbe, la nativit\u00e0\" con la casa editrice Effat\u00e0.\nNel 2015 per l'iniziativa \"Scrittori di Classe\", pubblica \"La nuova dinastia\". L'anno successivo per la seconda edizione di \"Scrittori di Classe\" pubblica \"Sulle ali della libert\u00e0\".\nNel settembre 2015 avvia la saga di Hania con la casa editrice Giunti: il prequel \"Hania. Il regno delle tigri bianche\", e \"Hania. Il cavaliere di Luce\", primo libro della saga, con cui vince il Premio Ceppo . Il secondo romanzo \"Hania. La strega muta\" con la casa editrice Giunti esce nel 2016.\nA novembre 2017 pubblica il secondo prequel della saga de \"L'ultimo elfo\", intitolato \"Arduin il rinnegato\", che corre in parallelo al prequel precedente seguendo due linee genealogiche diverse.\nNel settembre 2018 pubblica \"Io mi chiamo Joseph\", dove abbandona le tematiche fantastiche, con la storia di un ragazzino met\u00e0 senegalese e met\u00e0 nigeriano, unico sopravvissuto al massacro di Dogo Nahava, che in Italia trover\u00e0 una nuova famiglia e un futuro.\nIdeologia.\nDopo aver militato nel partito di Magdi Cristiano Allam, \u00e8 vicina politicamente al Popolo della Famiglia di Mario Adinolfi.\nControversie.\nSi definisce cattolica, ma in pi\u00f9 occasioni si \u00e8 espressa contro Papa Francesco (cui non riconosce il titolo di Papa) e l'Islam. A partire da fine 2016 ha espresso posizioni critiche verso l'omosessualit\u00e0, il sesso anale, l'Organizzazione Mondiale della Sanit\u00e0, l\"'American Psychological Association\", nei confronti delle famiglie che non appartengano a un modello tradizionale e contro l'aborto gratuito anche per le vittime di violenza sessuale.\nIn aperto contrasto con APA e l'Ordine nazionale degli psicologi, De Mari nega l'esistenza dell'omosessualit\u00e0 e a gennaio 2017 sul suo blog ha sostenuto l'omofobia come diritto umano. In reazione alle sue prese di posizione \u00e8 nato un movimento di lettori che ha chiesto agli editori il suo boicottaggio, in particolare riguardo alla pubblicazione di libri per ragazzi.\nIl 19 marzo 2017 ha partecipato a un convegno organizzato a Verona dal gruppo religioso di estrema destra Christus Rex con un intervento in cui ha espresso posizioni contrarie all'uguaglianza tra i sessi e ha giustificato in modo plateale il ricorso a mezzi anche violenti in difesa della famiglia e della fede.\nA novembre 2017, durante la trasmissione radiofonica \"La Zanzara\", De Mari si \u00e8 dichiarata contraria alla masturbazione e all'uso di \"sex toys\", sostenendo che allontanerebbero le persone dal sesso inteso come mezzo di procreazione e inoltre si \u00e8 detta convinta che l'intervento chirurgico di cambio di sesso per le persone transessuali non dovrebbe essere a carico dello Stato.\nA ottobre 2018 ha dichiarato che dall'omosessualit\u00e0 \"si pu\u00f2 guarire\" nonostante l'Ordine degli Psicologi consideri tali pseudo-terapie anti-etiche perch\u00e9 prive di basi scientifiche ed efficacia, oltre che dannose.\nNel novembre 2020 partecipa come ospite a un convegno sul COVID-19, organizzato da Sergio Berlato di Fratelli d'Italia, contestato per aver dato spazio a teorie cospirazioniste. Riguardo alla pandemia di COVID-19, nega ripetutamente l'importanza di mascherine e distanziamento e ha consigliato pi\u00f9 volte di contrarre la malattia per sviluppare anticorpi. In aggiunta ha attaccato i vaccini che proteggono dal Covid-19, definendoli senza alcuna prova \"di estrema pericolosit\u00e0\" e ha definito lo strumento del green pass \"uno stupro farmacologico\".\nProcedimenti giudiziari e disciplinari.\nNel corso del 2017 ha definito le associazioni LGBT \"criminali contro l'umanit\u00e0\" e in seguito a questa e ad altre affermazioni ritenute offensive nei confronti degli omosessuali il Coordinamento Torino Pride, il Consiglio Regionale del Piemonte e il Comune di Torino hanno promosso un'azione giudiziaria. Il Coordinamento Torino Pride e di Rete Lenford si sono costituite parte civile. Condannata per diffamazione aggravata il 14 dicembre 2018, Silvana De Mari ha pagato una multa di 1500\u20ac e versato 5000\u20ac come risarcimento, divisi equamente tra il coordinamento Torino Pride e la Rete Lenford.\nIl Circolo Mario Mieli ha presentato anch'esso una seconda querela presso il tribunale di Torino per diffamazione continuata ed aggravata dopo gli insulti rivolti ai suoi membri da parte di Silvana De Mari. Il 28 giugno 2019, Silvana De Mari \u00e8 stata condannata una seconda volta per diffamazione aggravata. Ha versato 5000\u20ac per danni morali ai soci del Circolo Mario Mieli, oltre al pagamento di una multa di 1000\u20ac.\nNel gennaio 2017, sulla base di numerose segnalazioni, \u00e8 stato aperto da parte dell'Ordine dei Medici un provvedimento disciplinare per via delle sue posizioni pseudoscientifiche.\nNel settembre 2021 \u00e8 stata sospesa dall'Ordine dei Medici di Torino dall'esercizio di attivit\u00e0 professionali implicanti contatti interpersonali, insieme ad altri 94 tra medici e odontoiatri, per essersi rifiutata di sottoporsi alla vaccinazione anti-Covid."}
{"id": "587286", "revid": "124875055", "url": "https://it.wikipedia.org/wiki?curid=587286", "title": "Terra brigasca", "text": "La Terra brigasca o Paese brigasco (\"Tera briga\u0161ca\" in dialetto brigasco, \"Pays brigasque\" in francese) \u00e8 l'area etno-linguistica nella quale si riconoscono i brigaschi riuniti nella loro storica Associazione \"A Vastera\", situata sulle Alpi marittime, a cavallo tra Francia e Italia e suddivisa tra le province di Cuneo e Imperia, ed il dipartimento delle Alpi Marittime.\nLa Terra brigasca.\nCentro di questa piccola area \u00e8 Briga Marittima (\"Briga\" fino a 1865; \"La Brigue\" in francese), che con circa 500/600 abitanti \u00e8 il borgo pi\u00f9 grande ed ospita la stragrande maggioranza della popolazione brigasca; il centro fu capoluogo del comune di Briga Marittima (che comprendeva anche l'attuale Briga Alta), fino al 12 ottobre 1947, quando dalla neonata repubblica italiana, pass\u00f2 alla restaurata repubblica francese.\nIl brigasco e la Terra brigasca.\nIn tutto il territorio si parla il dialetto brigasco, una variante del ligure affine ad altre variet\u00e0 della Val Roia (roiasco).\nDiffusione dei brigaschi.\nI brigaschi, ossia le persone che abitano l'area di dialetto brigasco sono circa 700/800, cos\u00ec distribuite:\nParentela linguistica.\nDialetti liguri in territorio francese si parlavano, oltre che in val Roia (Briga, Tenda, Saorgio, Breglio, Fontan) importati dalla zona di Oneglia nel corso del sec. XV, pi\u00f9 a ovest in localit\u00e0 come Biot, Vallauris, Mons ed Escragnolles. Ancora di tipo schiettamente ligure (intemelio) \u00e8 la variet\u00e0 monegasca, lingua nazionale del Principato di Monaco."}
{"id": "587287", "revid": "1632387", "url": "https://it.wikipedia.org/wiki?curid=587287", "title": "Size Matters (Helmet)", "text": "Size Matters \u00e8 un album della band statunitense Helmet, pubblicato nel 2004 dalla Interscope Records.\n\u00c8 il primo album degli Helmet dopo lo scioglimento avvenuto nel 1998, e la successiva rinascita della band avvenuta nel 2003 ad opera di Page Hamilton. Hamilton \u00e8 anche l'unico superstite della formazione originale a figurare nell'album, dato che sia Henry Bogdan (bassista) che John Stanier (batterista) avevano declinato l'invito alla riunione della band. Anche questo album segue la falsariga dei precedenti, con riff di chitarra stoppati e base ritmica che sostiene i suddetti riff.\nLa formazione che ha inciso questo album \u00e8 un trio, composto oltre che da Hamilton alla voce e alla chitarra, da Chris Traynor al basso (presente nel tour di \"Aftertaste\" come chitarrista) e John Tempesta alla batteria. Dopo la pubblicazione dell'album, l'ingresso nella band di Frank Bello al basso, fece s\u00ec che Chris Traynor ritornasse al suo strumento originario, cio\u00e8 la chitarra. La traccia \"Crashing Foreign Cars\" \u00e8 presente nel gioco Need For Speed Underground 2."}
{"id": "587289", "revid": "1652635", "url": "https://it.wikipedia.org/wiki?curid=587289", "title": "Lifes Rich Pageant", "text": "Lifes Rich Pageant \u00e8 il quarto album in studio del gruppo musicale R.E.M., pubblicato il 26 luglio 1986.\nDescrizione.\nProgettato come reazione ottimistica alle musiche del precedente \"Fables of the Reconstruction\", gli R.E.M. scelgono il nuovo produttore Don Gehman al quale affidare le canzoni, il quale li porta negli studi di Belmont, nello stato dell'Indiana.\nTracce.\nBonus tracks dell'edizione Inglese, pubblicata nel 1993\nEdizione 25\u00ba anniversario.\nIl primo disco \u00e8 l'album originale rimasterizzato"}
{"id": "587291", "revid": "1934238", "url": "https://it.wikipedia.org/wiki?curid=587291", "title": "Psicoterapeuta", "text": "Lo psicoterapeuta \u00e8 un professionista sanitario \u2013 medico o psicologo \u2013 autorizzato all'esercizio della psicoterapia dall'ordine professionale di appartenenza. Il suo intervento mutua le tecniche dai numerosi modelli applicativi della psicologia ed \u00e8 rivolto alla risoluzione dei sintomi, e delle loro cause, conseguenti a\ndisturbi mentali, disadattamenti e sofferenza. \nIn Italia.\nL'attivit\u00e0 dello psicoterapeuta \u00e8 regolamentata ex art. 3 della Legge n\u00b0 56 del 18 febbraio 1989 (Ordinamento della professione di psicologo), che obbliga il professionista a conseguire una specializzazione post universitaria in psicoterapia, presso una scuola di specializzazione pubblica (universitaria) o privata riconosciuta dal Ministero dell'istruzione, dell'universit\u00e0 e della ricerca, che abbia almeno durata quadriennale. A tali scuole possono accedere solo i laureati in psicologia o in medicina iscritti ai rispettivi albi professionali. A conclusione della scuola di specializzazione in psicoterapia, si potr\u00e0 richiedere all'Ordine di appartenenza (il CNOP per gli psicologi e il FNOMCeO per i medici) l'annotazione nell'Albo dell'attivit\u00e0 psicoterapeutica.\nIl medico specializzato in psichiatria o in neuropsichiatria \u00e8 autorizzato \u2013 a condizione di aver svolto attivit\u00e0 psicoterapeutiche professionalizzanti nel suo percorso specialistico \u2013 ad esercitare la psicoterapia, chiedendone l'annotazione al proprio Ordine provinciale di appartenenza.\nAllo stesso modo, ai sensi del D. M. 24/07/06, lo psicologo specializzato in una delle scuole di specializzazione universitaria di area psicologica - quali psicologia clinica, neuropsicologia, psicologia del ciclo della vita, valutazione psicologica e consulenza (counseling) e psicologia della salute, a condizione che nel suo percorso specialistico abbia svolto attivit\u00e0 psicoterapeutiche professionalizzanti - \u00e8 autorizzato all'esercizio della psicoterapia, chiedendone l'annotazione al proprio Ordine regionale di appartenenza. Dunque, sia i medici che gli psicologi specialisti nelle discipline suddette, pur non avendo conseguito una formazione specialistica propriamente psicoterapeutica, sono autorizzati ad esercitare la psicoterapia.\nLa formazione dello psicoterapeuta si pu\u00f2 basare su modelli formativi diversi, tra i quali:"}
{"id": "587292", "revid": "1632387", "url": "https://it.wikipedia.org/wiki?curid=587292", "title": "In Search of Truth", "text": "In Search of Truth \u00e8 il terzo album della band Evergrey, pubblicato nel 2001 dalla Inside Out Music."}
{"id": "587293", "revid": "27723", "url": "https://it.wikipedia.org/wiki?curid=587293", "title": "2003 UB313", "text": ""}
{"id": "587296", "revid": "21880", "url": "https://it.wikipedia.org/wiki?curid=587296", "title": "Trottoir a vermeti", "text": "Il \"trottoir\" a vermeti \u00e8 una piattaforma carbonatica litoranea che si espande verso il mare, formata in seguito ad un processo di cementificazione di gusci di alcune specie di molluschi della famiglia dei Vermetidi.\nSi tratta di un'importante biostruttura tipica del Mar Mediterraneo, per molti versi simile alle barriere coralline. La sua crescita \u00e8 legata principalmente all'azione di due specie di molluschi gasteropodi: \"Dendropoma cristatum\" (sin.: \"D.\u00a0petraeum\") e \"Vermetus triquetrus\". \nL'importanza di questa biostruttura \u00e8 legata alla sua capacit\u00e0 di modificare l'aspetto e le caratteristiche ecologiche delle coste rocciose, creando pozze di marea che ampliano lo spazio a disposizione delle specie, stimolando cos\u00ec la biodiversit\u00e0 dei popolamenti associati.\nBiodiversit\u00e0.\nLe alghe associate a questa biostruttura sono oltre un centinaio; tra di esse assumono una particolare rilevanza \"Neogoniolithon notarisi\" e \"Lithophyllum lichenoides\", che, formando spesse incrostazioni, concorrono al consolidamento della struttura. Le pozze meno profonde ospitano \"Laurencia papillosa\", \"Cystoseira stricta\" e \"Gastroclonium clavatum\" mentre in quelle di maggiore profondit\u00e0 si trovano \"Cystoseira amentacea\", \"Halimeda tuna\" e varie specie di Dictyotacee.\nNumerose specie di molluschi trovano ospitalit\u00e0 nella struttura tra cui: \"Mytilaster minimum\", \"Cardia caliculata\", \"Pisinna glabrata\", \"Lepidochitona caprearum\", \"Patella ulyssiponensis\", \"Onchidella celtica\", \"Eatonina cossurae\" e \"Barleeia unifasciata\".\nDistribuzione.\nNel Mediterraneo i \"trottoir\" si ritrovano esclusivamente sulle coste bagnate da acque con temperature non inferiori ai 24 \u00b0C in estate ed ai 14 \u00b0C in inverno. \nLe strutture pi\u00f9 sviluppate sono state descritte lungo le coste di Israele e del Libano ma strutture significative sono presenti anche lungo le coste meridionali della Turchia, a Creta, a Malta, in Algeria, in Corsica e nella parte sud-orientale della Spagna. In Sicilia i \"trottoir\" a vermeti sono localizzati prevalentemente lungo la fascia costiera tirrenica occidentale, da Cefal\u00f9 a Trapani, e nelle Isole Egadi. In misura minore sono presenti anche sulla costa ionica, in provincia di Siracusa, sul versante meridionale dell'isola di Lampedusa e ad Ustica, mentre sembrano del tutto assenti dalle Eolie e dalle altre isole minori circum-siciliane.\nOrigine del nome.\nIl termine \"trottoir\" (letteralmente \u201cmarciapiede\u201d), deriva dalla letteratura scientifica francofona, ed \u00e8 quello impiegato pi\u00f9 comunemente dai ricercatori italiani di biologia marina. Esistono in realt\u00e0 termini italiani equivalenti. Il termine \"\"piattaforma a vermeti\" (senz'altro linguisticamente pi\u00f9 corretto di \"trottoir\"), \u00e8 utilizzato diffusamente in campo biologico, mentre nella letteratura geologica storica \u00e8 generalmente preferito il termine \"panchina\"\" per indicare facies sedimentarie del tipo descritto in questa voce (sia dominate da Vermetidi che da altri taxa). Un esempio classico di queste ultime facies \u00e8 la cosiddetta Panchina tirreniana, caratterizzata da estesi accumuli conchigliari, che caratterizza il sottopiano statigrafico Tirreniano (Pleistocene del mediterraneo) ed \u00e8 costituita da specie atlantiche ad affinit\u00e0 tropicale (fra cui anche diverse specie di Vermetus) denotanti un clima pi\u00f9 caldo dell'attuale."}
{"id": "587299", "revid": "1652635", "url": "https://it.wikipedia.org/wiki?curid=587299", "title": "Green (R.E.M.)", "text": "Green \u00e8 il sesto album in studio del gruppo musicale R.E.M., pubblicato il 7 novembre del 1988 per l'etichetta Warner Bros. Records\nDescrizione.\nFu il primo LP del gruppo con la major Warner Bros. Con questo disco passarono dall'essere un gruppo universitario a band rock di livello internazionale, anche grazie a singoli di grande impatto come \"Stand\" e \"Orange Crush\", oltre alle invettive contro la politica americana di Ronald Reagan, nascoste nel testo di \"World Leader Pretend\", primo brano del gruppo ad avere stampato il testo integrale nell'album.\n\u00c8 un disco molto importante per il gruppo, cominci\u00f2 la scalata verso il successo planetario, raggiunto con la pubblicazione di \"Out of Time\" nel 1991.\nPeter Buck, oltre alle chitarre, aggiunse alla sua strumentazione il mandolino, utilizzato in 3 delle 11 canzoni dell'album.\nNella versione originale in vinile le prime sei tracce facevano parte della facciata A, dalla band rinominata \"Air side\", mentre le successive erano la \"Metal side\".\nTracce.\nMusica e testi di Bill Berry, Peter Buck, Mike Mills e Michael Stipe"}
{"id": "587302", "revid": "74801", "url": "https://it.wikipedia.org/wiki?curid=587302", "title": "Distretto di Burgas", "text": " \nIl distretto di Burgas (in bulgaro: \u041e\u0431\u043b\u0430\u0441\u0442 \u0411\u0443\u0440\u0433\u0430\u0441) \u00e8 uno dei 28 distretti della Bulgaria situata nella parte sud-orientale del paese e affacciata sul Mar Nero.\nIl capoluogo \u00e8 la citt\u00e0 di Burgas, \u00e8 il secondo distretto del paese in termini di superficie e il quarto in termini di abitanti.\nComuni.\nIl distretto \u00e8 diviso in 13 comuni:"}
{"id": "587305", "revid": "1543377", "url": "https://it.wikipedia.org/wiki?curid=587305", "title": "Video OBject", "text": "VOB \u00e8 l'acronimo di Video OBject. Un file VOB, nel file system di un DVD video, pu\u00f2 essere visto come un grande \"raccoglitore\" che contiene un po' tutto: esso pu\u00f2 raggiungere la dimensione limite di 1 GB ed \u00e8 formato da altri file VOB pi\u00f9 piccoli (che compongono le scene a cui si accede direttamente dal \"root menu\" del disco), dall'audio tipicamente in formato e in diverse lingue, dal film vero e proprio in formato compresso in buona parte dei casi in MPEG-2.\nI file .VOB sono gli unici che possono essere criptati e che quindi vanno decriptati per essere visualizzati correttamente; i .VOB contengono i flussi video MPEG-2, audio, sottotitoli e le informazioni di sincronizzazione di tali contributi. \nPer l'esattezza si parla di contributi multiplexati nel file .VOB."}
{"id": "587306", "revid": "135224", "url": "https://it.wikipedia.org/wiki?curid=587306", "title": "Convento di Sant'Angelo di Panzo", "text": "Sant'Angelo in Panzo \u00e8 un convento costruito attorno al X secolo ad Assisi sulle rovine di un insediamento romano accanto ad una sorgente millenaria che ha dato e d\u00e0 acqua ad Assisi attraverso cunicoli scavati nella roccia, parzialmente ancora visibili.\n\u00c8 stato il primo convento di Santa Chiara che, secondo la tradizione, comp\u00ec qui il suo primo miracolo.\nNella sua lunga storia, Sant'Angelo in Panzo \u00e8 stato, oltre che convento, eremo abbandonato, dimora patrizia, casa rurale, ma mantiene tuttora la struttura originale con la chiesa. \u00c8 circondato da un oliveto ed \u00e8 situato a circa due km dal centro di Assisi. \u00c8 una propriet\u00e0 privata ma \u00e8 visitabile a richiesta."}
{"id": "587308", "revid": "22475", "url": "https://it.wikipedia.org/wiki?curid=587308", "title": "RNA di trasporto", "text": ""}
{"id": "587309", "revid": "119842516", "url": "https://it.wikipedia.org/wiki?curid=587309", "title": "Zubiri", "text": "Zubiri \u00e8 il capoluogo del comune di Esteribar situato nella comunit\u00e0 autonoma della Navarra.\nQuesta citt\u00e0 fa parte del territorio di lingua basca della Navarra.\nLa sua popolazione era di 423 abitanti nel 2008.\nZubiri \u00e8 la seconda tappa del Cammino Francese (per Santiago de Compostela)."}
{"id": "587310", "revid": "9595", "url": "https://it.wikipedia.org/wiki?curid=587310", "title": "Larrasoa\u00f1a", "text": ""}
{"id": "587319", "revid": "446353", "url": "https://it.wikipedia.org/wiki?curid=587319", "title": "Rabanal del Camino", "text": "Rabanal del Camino \u00e8 un villaggio che si trova nel comune di Santa Colomba de Somoza, comunit\u00e0 autonoma di Castiglia e Le\u00f3n, in Spagna.\nSi trova sul cammino di Santiago di Compostela."}
{"id": "587320", "revid": "16066", "url": "https://it.wikipedia.org/wiki?curid=587320", "title": "Dominio di primo livello generico", "text": ""}
{"id": "587323", "revid": "363629", "url": "https://it.wikipedia.org/wiki?curid=587323", "title": "Rolleiflex", "text": "Il nome Rolleiflex \u00e8 comunemente usato per riferirsi alla linea di macchine fotografiche reflex biottiche tedesche distribuite a partire dal gennaio 1929 dalla ditta Franke &amp; Heidecke, poi divenuta Rollei. Per alcuni decenni fu in commercio anche una linea destinata ai fotografi dilettanti, la Rolleicord. \nSono stati prodotti con il marchio Rolleiflex anche una variet\u00e0 di reflex biottica e mono-ottica in medio formato e messa a fuoco zonale, reflex da 35 mm, nonch\u00e9 apparecchi digitali.\nLa serie Rolleiflex con pellicola 120 fu progettata principalmente per fotografi professionisti. Nel corso della loro storia le fotocamere Rolleiflex hanno utilizzato formati di pellicola 117 (Rolleiflex Original), 120 (Standard, Automat, Letter Models, Rollei-Magic e T model), e 127 (Baby Rolleiflex).\nImpiego fotografico.\nLe biottiche Rolleiflex si distinguono per la loro eccezionale qualit\u00e0 costruttiva, le dimensioni compatte, il peso modesto (rispetto alle ingombranti macchine fotografiche dello stesso periodo), la qualit\u00e0 ottica superiore, la luminosit\u00e0 del mirino, la durata, la semplicit\u00e0 e la meccanica affidabile. \nGli apprezzati obiettivi \"Zeiss Planar f2.8\" e \"Schneider Xenotar\", entrambi con lunghezza focale di 80\u00a0mm e luminosi confronto alla concorrenza, sono entrambi ottiche allo stato dell'arte. Il meccanismo meccanico della manovella di caricamento della pellicola, unico per le Rolleiflex Automat e le fotocamere modello Letter, era robusto e intelligente, rendendo semiautomatico e veloce il caricamento della pellicola: questo meccanismo avviava automaticamente il contatore delle esposizioni, auto-spaziava le 12 o (nelle successive fotocamere modello F) 24 esposizioni e caricava l'otturatore; il tutto con meno di un giro completo del rullo di avanzamento della pellicola. Questo rendeva le fotocamere modello Rolleiflex Automat/Letter molto ricercate per le riprese di azioni veloci, come la fotografia di strada.\nUna vasta gamma di accessori ha trasformato questa fotocamera in un sistema fotografico completo: testa panoramica, paraluce, lenti per ripresa ravvicinata (close-up) con correzione di parallasse, filtri per la correzione del colore, il miglioramento del contrasto ed effetti speciali, montati sull'obiettivo con una baionetta a sgancio rapido, nonch\u00e9 un attacco del treppiede anch'esso a sgancio rapido.\nModelli.\nStoricamente erano disponibili fotocamere con cinque lunghezze focali, che comprendevano la \"Rollei-Wide\" (grandangolare da 5,5\u00a0cm di lunghezza focale), la \"Baby Rollei\" da 6,0\u00a0cm, le \"Rolleiflex\" da 7,5\u00a0cm (f:3,5) e 8,0\u00a0cm (f:2,8) ed infine la \"Tele-Rolleiflex\" con un teleobiettivo da 13,5\u00a0cm (uno Zeiss Sonnar f:4). I modelli Wide e Tele sono particolarmente rari e costosi sul mercato dell'usato.\nSebbene tutte queste fotocamere possano essere tuttora ottimi apparecchi per un effettivo utilizzo da parte dei fotografi, per molti modelli Rolleiflex esiste anche un fiorente mercato come oggetti da collezione, e ci\u00f2 fa salire (e di molto per alcuni modelli) il prezzo finale pagato, in particolare in Giappone. Ad esempio, i successivi modelli Letter F2.8 e F3.5 (con obiettivi Planar o Xenotar) sono molto richiesti nel mercato dell'usato ed hanno il prezzo pi\u00f9 alto.\nStoria.\nPremesse.\nL'idea della Rolleiflex nacque da Paul Franke e Reinhold Heidecke, ex dipendenti della Voigtl\u00e4nder. I due interpretarono la richiesta del mercato di avere una fotocamera dotata di due obiettivi, uno dedicato alla ripresa e l'altro alla composizione dell'inquadratura per evitare i continui scambi tra vetro smerigliato e portalastre.\nNell'Ottocento, tuttavia, le biottiche a lastra sensibile non ebbero molto successo a causa del loro ingombro, sebbene la pubblicit\u00e0 enfatizzasse la possibilit\u00e0 di controllare l'inquadratura anche a macchina carica e pronta allo scatto, facendo a meno del treppiedi. \u00c8 evidente che Franke e Heidecke misero a frutto le esperienze maturate nell'industria fotografica pi\u00f9 antica del mondo, e la loro prima macchina Heidoscop (1921) deriv\u00f2 dalla fotocamera stereoscopica (dotata quindi di due obiettivi affiancati) Stereflektoskop, prodotta dalla Voigtl\u00e4nder fin dal 1913.\nNascita della Rolleiflex.\nNel gennaio del 1929 venne presentata la prima Rolleiflex per pellicola sensibile in rullo, che ebbe subito un vasto successo sia amatoriale che professionale e che per oltre un trentennio fu strumento tipico dei fotografi da cerimonia. Grazie alla proverbiale robustezza, la grande silenziosit\u00e0 di scatto, la sincronizzazione flash su tutti i tempi di scatto e lenti dalla definizione incredibile, la sua fama crebbe rapidamente e fu oggetto di innumerevoli imitazioni da parte di altri costruttori fra i quali la giapponese Yashica. La macchina montava otturatori Compur e ottiche Zeiss o a scelta Schneider, il meglio che l'industria tedesca potesse offrire a quel tempo. La pellicola utilizzata dalla Rolleiflex era la medio formato 6x6 (12 fotogrammi quadrati di 56\u00a0mm di lato su rullo \"120\" oppure 24 su rullo \"220\", ma era possibile usare anche la pellicola 35mm grazie all'apposito adattatore \"Rolleikin\"), largamente preferita dai professionisti per la qualit\u00e0 e l'ottimo risultato nello sviluppo di ingrandimenti.\nRolleiflex subacquea.\nHans Hass nel 1954 svilupp\u00f2 una custodia subacquea la: Rolleimarin per le Rolleiflex, capace di soli 12 scatti. La custodia, in italiano chiamata cassetta subacquea, permetteva la visione del vetro smerigliato attraverso un cristallo e un prisma, montava un apposito lampeggiatore; essa completa di fotocamera pesava fuori dall'acqua 5,3\u00a0kg, poteva immergersi fino 100 m.\nRecenti sviluppi e crisi economica.\nLe fotocamere Rolleiflex di medio formato hanno continuato a essere prodotte fino al 2014 dalla DHW Fototechnik, societ\u00e0 fondata da ex dipendenti della Franke &amp; Heidecke. La DHW Fototechnik ha annunciato due nuove fotocamere Rolleiflex e un nuovo otturatore elettronico per la fiera di settore Photokina 2012. La societ\u00e0 ha presentato istanza di insolvenza nel 2014 ed \u00e8 stata sciolta nell'aprile 2015, ponendo fine a qualsiasi ulteriore produzione: l'attrezzatura per la produzione in fabbrica e le rimanenti scorte di parti sono state messe all'asta a fine aprile 2015.\nFine produzione.\nUna piccola azienda \u00e8 stata creata di nuovo con gli ex dipendenti di DHW Fototechnik nella stessa locazione, sotto il nome di DW Photo. DW Photo si concentra sulla produzione di reflex medio formato \"Rolleiflex Hy6 mod2\" (digitali ed a pellicola) e l\u2019assistenza per le fotocamere esistenti, compresa la fornitura di aggiornamenti firmware e hardware.\nLa Rolleiflex nella cultura di massa.\nLa Rolleiflex \u00e8 una delle pochissime fotocamere citate in una canzone: nel 1958 la famosa Desafinado (\u201c\"stonato\"\u201d - uno dei pi\u00f9 famosi brani di bossa nova brasiliana, di Ant\u00f4nio Carlos Jobim e Newton Mendon\u00e7a e cantata da Jo\u00e3o Gilberto) la immortal\u00f2 in questo verso:"}
{"id": "587326", "revid": "4596297", "url": "https://it.wikipedia.org/wiki?curid=587326", "title": "Giovanni Caracciolo", "text": ""}
{"id": "587328", "revid": "628767", "url": "https://it.wikipedia.org/wiki?curid=587328", "title": "Distretto di Dobri\u010d", "text": " \nIl distretto di Dobri\u010d (in bulgaro: \u041e\u0431\u043b\u0430\u0441\u0442 \u0414\u043e\u0431\u0440\u0438\u0447) \u00e8 uno dei 28 distretti della Bulgaria. Insieme al distretto di Silistra \u00e8 una delle due suddivisioni amministrative della regione storica nota come Dobrugia Meridionale.\nIl territorio \u00e8 prevalentemente collinare con ampi spazi pianeggianti in vicinanza al Mar Nero. Vi si praticano agricoltura (lino, vite, cotone), allevamento suino, sfruttamento del sottosuolo (petrolio e gas naturale a \u0160abla e Tjulenovo) e pesca.\nCentri importanti e di rilevanza culturale oltre alla capitale sono: Bal\u010dik, Kavarna, General-To\u0161evo e Tervel.\nComuni.\nIl distretto \u00e8 diviso in 8 comuni:"}
{"id": "587337", "revid": "2153076", "url": "https://it.wikipedia.org/wiki?curid=587337", "title": "Imagine (Eva Cassidy)", "text": "Imagine \u00e8 un album della cantante statunitense Eva Cassidy, pubblicato dalla Blix Street Records nel 2002. \u00c8 stato pubblicato postumo, a sei anni dalla sua morte avvenuta nel 1996.\nLa canzone che d\u00e0 il titolo all'album \u00e8 una cover di \"Imagine\" di John Lennon."}
{"id": "587338", "revid": "124725479", "url": "https://it.wikipedia.org/wiki?curid=587338", "title": ".net", "text": "Nell'ambito del sistema Internet dei nomi di dominio (DNS), il suffisso .net contraddistingue un nome di dominio di primo livello generico (gTLD). Il suffisso deriva da \u201cnetwork\u201d e, in origine, era riservato alle organizzazioni operanti nel settore delle tecnologie di Rete, quali provider di servizi Internet e altre societ\u00e0 di infrastrutture, ma tali limitazioni non sono mai state applicate e, oggi come oggi, il suffisso \u00e8 aperto all'uso generalizzato, pur rimanendo popolare fra gli operatori di Rete in alternativa al .com.\nStoria.\nIl suffisso .net fa parte dei sei domini originari di primo livello (insieme a .com, .edu, .gov, .mil e .org), anche se, essendo stato creato nel gennaio 1985, non viene menzionato nello standard RFC 920. Secondo i dati aggiornati al 2011, \u00e8 il terzo dominio di primo livello per popolarit\u00e0 dopo il .com e il .de.\nCon l'acquisizione di Network Solutions, Verisign diventa l'operatore del suffisso. Il contratto scade il 30 giugno 2005, ma l'ICANN (l'organizzazione responsabile della gestione dei domini) lo rinnova a Verisign per altri sei anni. Alla successiva scadenza, il 30 giugno 2011, il rinnovo \u00e8 invece automatico, in virt\u00f9 di una risoluzione emanata da ICANN che prevede la proroga automatica del contratto fintanto che Verisign soddisfi determinati requisiti.\nLe registrazioni vengono effettuate tramite registrar accreditati e sono ammessi anche nomi di dominio internazionalizzati."}
{"id": "587342", "revid": "56620", "url": "https://it.wikipedia.org/wiki?curid=587342", "title": "Gatto selvatico", "text": ""}
{"id": "587343", "revid": "125338182", "url": "https://it.wikipedia.org/wiki?curid=587343", "title": "Voigtl\u00e4nder", "text": "La Voigtl\u00e4nder \u00e8 un'azienda tedesca produttrice strumenti ottici e, in seguito, di fotocamere con sede a Braunschweig, fondata nel 1756 a Vienna in Austria.\nStoria.\nCreata a Vienna nel 1756, l'azienda prese il nome dal suo fondatore, Johann Christoph Voigtl\u00e4nder, e produsse inizialmente strumenti ottici, destinati in particolare a microscopi e ad altre apparecchiature scientifiche.\nTra le prime realizzazioni gli obiettivi di tipo Petzval, e altri destinati a diventare famosi, come ad esempio il Collinear e l'Heliar. Nel 1840 costru\u00ec la prima lente per macchine fotografiche, mentre nel 1841 venne messo a punto il primo dagherrotipo interamente in metallo. Produsse successivamente macchine a lastra, costruite in modo praticamente artigianale.\nNel 1849 la sede venne trasferita a Braunschweig, in Germania, dove poco dopo nacque la Voigtl\u00e4nder &amp; Sohn. Nel 1925 venne acquistata dalla Schering AG. In seguito la Voigtl\u00e4nder orient\u00f2 la produzione verso apparecchi fotografici accessibili a tutti, e questo le consent\u00ec di rimanere fra i leader del mercato fin dopo la Seconda guerra mondiale.\nNel 1958 fu comprata dalla Carl Zeiss Foundation e nel 1972 venne rinominata \"Zeiss Ikon Voigtl\u00e4nder\". Nel 1973 il marchio divenne di propriet\u00e0 della Rollei fino alla crisi del 1982. A questo punto il marchio fu comprato prima da \"Plus foto\", che dal 1980 commercializz\u00f2 fotocamere Voigtl\u00e4nder prodotte dalla Ricoh e dalla Chinon e poi nel 1995 da \"Ringfoto\", ma questo rappresenta pi\u00f9 che altro un lungo periodo di buio. Finalmente nel 1999 si ha la rinascita del marchio con l'acquisto da parte della giapponese Cosina."}
{"id": "587346", "revid": "72396", "url": "https://it.wikipedia.org/wiki?curid=587346", "title": "Sendallo", "text": "Il sendallo \u00e8 una parte del Palio o Bravio, in premio al vincitore della Corsa del Palio di Asti.\nIl Palio.\nIl Palio deriva dal latino pallium, che era una larga fascia di stoffa, parte del vestiario degli ufficiali statali romani. In seguito venne indossato anche dai dignitari religiosi.Fin dal Medioevo (la prima data certa \u00e8 il 1275), il Comune di Asti o la Signoria reggente la citt\u00e0, durante le cerimonie per il santo patrono San Secondo, confezionavano due palii: uno da donare alla Collegiata di San Secondo e l'altro per la corsa. Nel Medioevo infatti, i palii erano due lunghe pezze (molte volte anche di una decina di metri) di tessuto prezioso ricamato d'oro (broccato di Lucca o di Colonia) recanti i simboli del Comune o della Signoria.\nSolitamente il loro colore era azzurro, verde o cremisi. Venivano montati come lunghi drappi ed issati su picche di circa tre metri di lunghezza.\nIl sendallo nel dettaglio.\nDal Cinquecento in poi la forma del Palio cambia totalmente, assumendo una foggia che si \u00e8 conservata sostanzialmente immutata nei secoli fino ai giorni nostri.\nCompare il \"sendallo\", ovvero una tela rettangolare istoriata a forma di labaro di circa 100 per 70 centimetri, confezionata in un tessuto misto seta/cotone, detta di zendale o \"sangallo\".\nA questo stendardo \u00e8 unito nella sua parte terminale un drappo di tessuto prezioso (appunto il \"pallium\"), solitamente arrotolato ed un tempo conservato in una cassettina di legno.\nIl sendallo \u00e8 appeso mediante un bastone trasversale con ai lati pomelli e nappe su cui si inserisce un'asta usata per lo spostamento del drappo durante le cerimonie o per issarlo sul balcone del comune prima della corsa.\nI simboli.\nSui due sendalli erano presenti: lo stemma del signore reggente la citt\u00e0, in posizione centrale, a destra lo stemma del Governatore, a sinistra quello del Podest\u00e0, pi\u00f9 in basso ma sempre al centro, lo stemma della citt\u00e0 di Asti .Questa regola venne codificata nel 1656 da Madama Reale Cristina di Francia, vedova di Vittorio Amedeo I di Savoia.\nSul sendallo donato alla Collegiata, al centro venne subito raffigurata anche l'immagine di San Secondo, patrono di Asti, a cavallo, loricato alla romana, reggente con una mano la citt\u00e0 e con l'altra la bandiera rosso crociata.\nL'immagine del santo venne raffigurata anche sul labaro per la corsa intorno al 1835.\nNel Palio moderno, sul sendallo, \u00e8 stata mantenuta la raffigurazione di San Secondo a cavallo, lo stemma della citt\u00e0 di Asti con il motto \"ASTE NITET MUNDO SANCTO CUSTODE SECUNDO\"."}
{"id": "587350", "revid": "110157", "url": "https://it.wikipedia.org/wiki?curid=587350", "title": "Settoturbinoplastica", "text": "La settoturbinoplastica \u00e8 un intervento chirurgico di otorinolaringoiatria.\nL'intervento, che si esegue per correggere una stenosi respiratoria nasale da deviazione del setto nasale o ipertrofia dei turbinati nasali inferiori, viene effettuato in anestesia generale con il paziente intubato e ventilato meccanicamente.\nSi interviene quindi a livello del naso senza per\u00f2 modificarne la forma esterna.\nLa durata dell'intervento chirurgico \u00e8 di circa un'ora.\nNel corso dell'operazione, al fine di mantenere il setto diritto ed evitare tessuti cicatriziali detti sinechie, viene inserito, per ogni fossa nasale, una lamina in silicone anallergico, fissata ai lati delle parete con appositi punti. Oltre ad esse, vengono anche apposti dei tamponi la cui funzione \u00e8 quella di evitare il sanguinamento (epistassi) e mantenere pulita l'area operatoria per le ore successive all'intervento; tali tamponi vengono rimossi generalmente dopo 24 ore, si procede nei giorni seguenti ad automedicazioni con pomate emollienti per ridurre le croste e lavaggi. Le lamine, invece, vengono rimosse dopo che sono trascorsi dodici giorni dall'intervento.\nRecupero post-operatorio.\nIl recupero di una buona e valida respirazione si ha circa dopo 20 giorni, tempo impiegato per una buona cicatrizzazione e trofismo delle mucose nasali.\nDurante le successive 24 ore dall'intervento, vengono somministrati antidolorifici - spesso morfina - misti ad blandi analgesici, per aiutare il paziente a sopportare il dolore, che pu\u00f2 anche essere di entit\u00e0 rilevante.\nLa somministrazione di antidolorifici, se ritenuta necessaria, pu\u00f2 coprire tutta la prima settimana di recupero.\nTempistiche.\nSolitamente l'intervento prevede 3 giorni di ricovero ospedaliero, e successivi giorni di riposo a casa; da sette a dieci se si \u00e8 soggetti a lavori poco rischiosi (ufficio, ecc), fino a 20 se si \u00e8 soggetti a lavori rischiosi (Muratori, ecc).\nOggi, in questa fase, per accorciare e facilitare i tempi di recupero e il pieno ripristino della funzionalit\u00e0 respiratoria, sono ampiamente utilizzate le nebulizzazioni di sodio ialuronato (acido ialuronico) 9 mg APM - Alto Peso Molecolare. L'acido ialuronico \u00e8 una sostanza naturalmente presente nei tessuti umani, con spiccate caratteristiche di idratazione, ma che facilita anche il meccanismo di clearance mucociliare \nControindicazioni.\nSeppur rari, l'intervento chirurgico, come ogni altro, prevede l'esposizione a fattori di rischio, quali:"}
{"id": "587351", "revid": "81193", "url": "https://it.wikipedia.org/wiki?curid=587351", "title": "Proteosoma", "text": ""}
{"id": "587353", "revid": "228587", "url": "https://it.wikipedia.org/wiki?curid=587353", "title": ".name", "text": "Nell'ambito del sistema Internet dei nomi di dominio (DNS), il suffisso .name contraddistingue un nome di dominio di primo livello generico (gTLD) destinato all'uso individuale per l'indicazione di nomi propri, nickname, screen name, pseudonimi o altri tipi di etichetta identificativa.\nStoria.\nInizialmente delegato al Global Name Registry nel 2001, il dominio diventa operativo al 100% nel gennaio 2002, passando sotto la gestione di Verisign nel febbraio 2009.\nQuesto tipo di dominio consente la registrazione sia di secondo livello (mario.name) che di terzo livello (mario.rossi.name), oltre alla registrazione di un indirizzo e-mail nella forma mariorossi.name. A seconda del registrar, l'indirizzo e-mail di questo tipo dev'essere configurato come account \u201cdi solo inoltro\u201d \u2013 e richiede, come tale, un altro indirizzo e-mail che funga da indirizzo di destinazione \u2013, oppure pu\u00f2 essere un normale indirizzo e-mail (tipo mariorossi.com).\nQuando si registra un dominio di terzo livello (mario.rossi.name), il secondo livello (in questo caso rossi.name) viene condiviso e, pertanto, non pu\u00f2 pi\u00f9 essere registrato da nessun altro, mentre ci\u00f2 non avviene per altri domini di secondo livello quali, per esempio, mariorossi.name.\nAl momento del lancio, il suffisso .tld ammette solo la registrazione di terzo livello (e di indirizzi e-mail inoltrati); la registrazione di secondo livello diventa disponibile nel gennaio 2004. La struttura originaria prevista per il nome di dominio \u00e8 nome.cognome.name, in modo che il singolo individuo possa crearsi un dominio che si chiami esattamente come lui.\nNel novembre 2009 diventano disponibili, per il secondo e terzo livello di registrazione, i nomi di dominio internazionalizzati (IDN). Gli IDN sono nomi corrispondenti all'applicazione dell'utente, espressi nei caratteri della lingua locale.\nAll'indirizzo http://whois.nic.name si pu\u00f2 accedere al servizio whois. Le registrazioni dei nomi di dominio sono disponibili presso registrar accreditati ICANN.\nAlla fine di settembre del 2007 il Global Name Registry viene accusato, da esperti della sicurezza informatica, di agevolare gli hacker, perch\u00e9 richiede il versamento di 2 US$ per ciascun nome di dominio a chi desidera informazioni di registrazione dettagliate. La pratica viene criticata in quanto ostacolerebbe gli sforzi comunitari mirati a localizzare e mettere fuori gioco diffusori di malware, zombie e server di controllo botnet eventualmente annidati in un dominio. In realt\u00e0 il registro mette a disposizione degli utenti legittimati un servizio di consultazione illimitato e gratuito attraverso il programma d'accesso a costo zero Extensive Whois."}
{"id": "587354", "revid": "363629", "url": "https://it.wikipedia.org/wiki?curid=587354", "title": "Rollei", "text": "La Rollei \u00e8 un'azienda tedesca produttrice di fotocamere e videocamere digitali, famosa per la sua Rolleiflex, macchina biottica.Attualmente la Rollei sta sviluppando anche diverse tecnologie digitali per la fotografia, dai dorsi alle fotocamere. Anche la biottica Rolleiflex \u00e8 presente in versione digitale. Asso di punta di questi prodotti, le ottiche Carl Zeiss e gli otturatori Compur. Un altro prodotto degno di nota \u00e8 la Rollei 35: presentata nel 1966, e prodotta in circa 3 milioni di esemplari, \u00e8 a tutt'oggi la pi\u00f9 piccola fotocamera totalmente meccanica che utilizza pellicola 135.\nStoria.\nNel 1920 Reinhold Heidecke (1881-1960) e \"Paul Franke \"(1888-1950), ex tecnici della Voigtl\u00e4nder, fondarono a Braunschweig, in Germania, la \"\"Franke &amp; Heidecke\". La prima fotocamera prodotta fu la \"Heidoscop\", nel 1921, stereoscopica con mirino a pozzetto reflex, cui segu\u00ec nel 1926 la \"Rolleidoscop\", dotata di dorso per pellicola in rullo, entrambe ispirate alla \"Stereflektoskop\", fotocamera stereo realizzata nel 1913 dalla Voigtl\u00e4nder.\nDopo i primi dieci prototipi del 1928, nel 1929 entr\u00f2 in produzione la \"Rolleiflex\", con due obiettivi, uno per la visione e la messa a fuoco e uno per la ripresa, con dorso per pellicola in rullo (117 o 120). L'obiettivo di ripresa era lo \"Zeiss Tessar\" 75mm f/3.8, il mirino a pozzetto era dotato di livella a bolla, l'otturatore era un \"Compur\" della \"Friedrich Deckel\". Nel 1931 fu presentata la \"Rolleiflex 4x4\", che utilizzava pellicola in rullo 127 ed era dotata di manovella laterale per l'avanzamento della pellicola. Nel 1933 usc\u00ec la \"Rolleicord\", versione economica della \"Rolleiflex\". Nel 1937 fu prodotta la \"Rolleiflex Automat\", dotata fra l'altro di autoscatto e blocco contro le doppie esposizioni.\nDopo la parentesi bellica, la Rollei riprese l'attivit\u00e0, presentando nuove ottiche pi\u00f9 luminose (f/2.8), per le quali la lunghezza focale pass\u00f2 da 75 a 80\u00a0mm. Nel 1954 fu prodotta la \"Rolleimarin\", custodia per riprese subacquee. Mentre uscivano nuovi modelli \"Rolleiflex\" e \"Rolleicord\", dal 1956 le fotocamere furono dotate a richiesta di esposimetro. Nel 1959 fu presentata la \"Tele Rolleiflex\", con teleobiettivo Zeiss Sonnar da 135\u00a0mm, cui segu\u00ec nel 1961 la \"Rolleiflex\" grandangolare, con obiettivo Zeiss Distagon da 55\u00a0mm. Nel 1960 usc\u00ec anche la \"Rollei Magic\", con esposizione soltanto automatica.\nDopo la scomparsa dei fondatori, Paul Franke nel 1950 e Reinhold Heidecke nel 1960, nel 1962 l'azienda cambi\u00f2 denominazione, diventando \"Rollei-Werke Franke &amp; Heidecke\"\". Nel 1966 furono presentate la \"Rolleiflex SL 66\", prima reflex monobiettivo della casa, e la \"Rollei 35\", compatta 35\u00a0mm. Nel 1971 la produzione delle fotocamere si spost\u00f2 a Singapore, mentre ricerca e progettazione rimasero a Braunschweig. Mentre il 1970 fu un anno particolarmente importante per la casa tedesca per l'uscita della prima SLR di piccolo formato della sua gloriosa storia, la Rollei SL35. Nel 1974 usc\u00ec la \"Rolleiflex SLX\", automatizzata e motorizzata.\nNegli anni ottanta, dopo alcune vicissitudini commerciali, nacque la \"Rollei Fototechnic\". Furono prodotte la \"Rollei SL 2000F\", moderna e futuristica reflex monobiettivo della casa nel formato 35mm, e le successive evoluzioni SL3001 e SL3003. La Rollei SL 3003 migliorava notevolmente l'affidabilit\u00e0 della circuiteria, tallone d'Achille della SL2000F, ed aggiungeva un terzo pulsante di scatto (la SL2000F era dotata di due pulsanti di scatto). Mentre la SL3001 era la versione \"economica\", in quanto dotata del solo obiettivo ad altezza occhio e non pi\u00f9 del doppio mirino a pozzetto e per l'appunto ad altezza occhio. Gli anni ottanta proseguirono con l'uscita sul mercato di alcuni modelli classici in edizione limitata, come la \"Rolleiflex 2,8 F Aurum\". Negli anni novanta, Rollei entr\u00f2 nel mondo della fotografia digitale, con il \"Rollei Digital ScanPack\" per la \"Rolleiflex 6008\". Nel 1995 \"Rollei Fototechnic\" fu acquistata dalla coreana Samsung, nel 2002 la propriet\u00e0 pass\u00f2 alla danese \"Capitellum\". Nello stesso anno fu presentata la \"Rolleiflex 6008 AF\", prima fotocamera 6x6 dotata di autofocus.\nNel 2004 nacque la \"Rollei Produktion GmbH\", i cui prodotti vennero presentati al Photokina con lo slogan \"\"The new Rollei\". Nel 2005 l'azienda torn\u00f2 al nome originale \"Franke &amp; Heidecke GmbH\". Dal 2007 quest'ultima si occupa dei prodotti professionali legati al medio formato, mentre la \"RCP-Technik GmbH &amp; Co KG\" si occupa delle fotocamere digitali e la \"Rollei Metric GmbH\" cura il settore della fotografia aerea. Nel 2010 la \"RCP-Technik GmbH\"\" ha acquistato il marchio \"Rollei\"."}
{"id": "587357", "revid": "547034", "url": "https://it.wikipedia.org/wiki?curid=587357", "title": "Vermetidae", "text": "I Vermetidi (Vermetidae ) sono una famiglia di molluschi gasteropodi della sottoclasse Caenogastropoda. \u00c8 la sola famiglia esistente della superfamiglia Vermetoidea.\nDescrizione.\nI Vermetidae sono caratterizzati da un guscio di forma tubolare irregolare. Il guscio \u00e8 formato da tre strati: uno strato interno lucido e porcellanato, prevalentemente bianco o con sfumature di marrone; uno strato intermedio meno caratteristico ma pi\u00f9 spesso degli altri due; uno strato esterno sul quale si forma la scultura e il cui colore varia dal bianco al giallo-marrone o dal rosa al bruno scuro. La scultura pu\u00f2 essere longitudinale o trasversale.\nL'opercolo \u00e8 formato da una piastra di chitina avvolta a spirale. Nel suo sviluppo pi\u00f9 complesso \u00e8 ispessito al centro, con una cicatrice simile a un bottone sulla superficie interna e una spirale quasi piatta. Una forma intermedia o semplice di opercolo mostra solo pochi giri, l'intera struttura ridotta di dimensioni alla met\u00e0 o meno del diametro dell'apertura, con spirali che si ergono come lamine avvolte su una base a forma di piattino. Il genere \"Thylacodes\" (detto anche \"Serpulorbis\") \u00e8 privo di opercolo.\nI Vermetidae sono gasteropodi sessili. Essi hanno sviluppato un mezzo speciale che consente ai giovani appena nati di cementare i loro gusci al substrato senza rimanere imprigionati nel processo Il guscio larvale \u00e8 composto da due a quattro vortici; l'apertura \u00e8 contorta in avanti o provvista di un margine esterno sinuoso o quasi artigliato. Il guscio pu\u00f2 poggiare saldamente contro il substrato mentre l'animale prosegue sia l'alimentazione che la formazione delle successive volute del guscio che circondano il guscio giovane su un asse di avvolgimento di 90\u00b0 diverso da quello delle spire iniziali.\nIl primo fossile che pu\u00f2 qualificarsi come un vermetide \u00e8 dell'et\u00e0 del Cretaceo superiore. Tuttavia, la conservazione non \u00e8 abbastanza buona da consentire la sua accettazione incondizionata come gasteropode. Alcuni dei fossili del Basso Eocene, provenienti dal Cuisiano della Francia, sono indiscutibilmente vermetidi, poich\u00e9 mostrano chiaramente le cicatrici dei tubi di alimentazione rotti caratteristici di diversi gruppi di vermetidi. L'avvolgimento di questi gusci suggerisce quello del genere \"Serpulorbis\". Diverse specie simili si sono verificate in Europa durante il Medio e l'Alto Eocene, e ce n'erano poche sulla costa del Golfo degli Stati Uniti. Il genere ha continuato ad essere rappresentato in tutto il Terziario in Europa. All'inizio del Miocene, \"Petaloconchus\" con le sue lamelle a spirale interne, era apparso in Europa cos\u00ec come nell'area caraibica \"Dendropoma\" non \u00e8 cos\u00ec facilmente riconosciuto allo stato fossile, ma \"Elliptovermetus\", che sembra essere un suo sottogenere estinto, apparve nell'Alto Oligocene di Francia.\nPer quanto riguarda gli aspetti evolutivi, questi sono piuttosto difficili da stabilire, in quanto i vortici nucleari e gli opercoli sono difficili o impossibili da ottenere fossilizzati. Tuttavia qualche suggerimento sul loro modello di sviluppo pu\u00f2 essere ottenuto osservando la gamma di forma di queste strutture nei moderni vermetidi. I vortici nucleari di alcune specie di \"Macrophragma\" (\"Petaloconchus\") e di alcuni \"Serpulorbis\" sono quasi indistinguibili. Questo pu\u00f2 rappresentare la forma primitiva, dalla quale la maggior parte dei gruppi si \u00e8 spostata in direzioni diverse e in gradi diversi, con il \"Dendropoma\" che sembra essersi allontanato maggiormente. Lo stesso discorso si pu\u00f2 fare anche per gli opercoli.\nSono distribuiti principalmente in ambienti con acque temperate o tropicali, intercotidali e poco profonde.\nTassonomia.\nLa famiglia ha 11 generi accertati: \nA questi va aggiunto ; vi sono poi altri quattro generi sulla cui posizione sono ancora necessari approfondimenti: "}
{"id": "587360", "revid": "13833", "url": "https://it.wikipedia.org/wiki?curid=587360", "title": "Lo\u0161inj", "text": ""}
{"id": "587361", "revid": "13833", "url": "https://it.wikipedia.org/wiki?curid=587361", "title": "Losinj", "text": ""}
{"id": "587369", "revid": "767487", "url": "https://it.wikipedia.org/wiki?curid=587369", "title": "Andi Deris", "text": "Biografia.\nPrime band (1979-1987).\nDeris nasce a Karlsruhe, in Germania, e inizia a cantare nella sua prima band, i \"Paranoid\", alla giovane et\u00e0 di 15 anni. Due anni dopo il nome della band viene cambiato in \"Nameless\".\nDella band fa parte un suo compagno di scuola, il batterista \"Ralf Maurer\", con il quale stringe un'amicizia duratura; infatti Ralf suoner\u00e0 anche su entrambi gli album solisti di \"Deris\". Alla fine del 1984, \"Andi\" si unisce ai \"Dragon\", con i fratelli \"Bruno\" e \"Oscar Di Blasio\" (\"Di Blasio BrOs\") alla chitarra, e \"Bernd\" e \"Stefan L\u00fcddemann\" (basso e batteria).\nDopo essersi esibiti dal vivo nella zona di Karlsruhe, i \"Dragon\" si recano agli \"Arco Studio\" di Monaco, per registrare il loro primo demo con il produttore \"Tony Monn\". Vengono registrati i seguenti brani: \"I Was Made to Be With You\", \"Call Me Up\", \"Woman\", \"I Hear the Angels Singing\", \"Ballade of Glory\" e \"Rock Your Body Down\".\nDurante la produzione del demo partecipa alle riprese il batterista \"Bodo Schopf\" (ex-Michael Schenker Group), registrando alcune parti di batteria. Nel 1986 \"Bruno\" e \"Oscar Di Blasio\", insieme a \"Deris\" (che ha appena terminato il servizio militare), incontrano il bassista italiano \"Daniel De Niro\" e fondano i \"Kymera\". \"Ralf Maurer\" alias \"Ralph Mason\" viene nuovamente reclutato come nuovo batterista della band.\n\"Hello U.S.A.\", \"Hot Looking Romeo\", \"Send Me a Letter\" e versioni riarrangiate di \"I Was Made to Be with You\", \"Call Me Up\" e \"Woman\" vengono incise poco dopo dai \"Kymera\" e pubblicate dall'etichetta \u201cFrancis, Day e Hunter GmbH Publishing\u201d. Dopo alcuni concerti, il batterista \"Ralph Mason\" lascia i \"Kymera\" per intraprendere gli studi universitari e viene sostituito dal giovane \"Kosta Zafiriou\". Da l\u00ec a poco la band si reca in studio per incidere \"Shadows Are Falling\", \"Lonely I'd Be Loving You\" e una nuova versione di \"Ballade of Glory\", continuando ad esibirsi dal vivo in Germania con una buona frequenza, fino alla fine del 1986.\nAll'inizio del 1987, \"Deris\" e \"Kosta Zafiriou\" abbandonano i \"Kymera\" per formare la band \"Pink Cream 69\".\nDeris viene assunto per le sessioni di registrazione dei \u201cNo Mercy\u201d, una band con sede ad Appenweier / Offenburg nel sud della Germania e composta da \"Bobby Benz\" (basso), \"R\u00fcdiger F\u00f6ll\" (batteria) e \"Uwe Ulm\" (chitarra solista). Con loro \"Andi\" prende parte a due soli concerti. Nel secondo e ultimo evento, i \"Pink Cream 69\" suonano come band di supporto per i \"No Mercy\"; quella sera \"Deris\" si esibisce con entrambe le band e sale sul palco due volte, aprendo la serata con l'esordio dei \"Pink Cream 69\".\nPink Cream 69 (1987-1993).\nNel 1987 i \"Pink Cream 69\" sono ufficialmente formati, la band \u00e8 cos\u00ec composta da Dennis Ward al basso, \"Kosta Zafiriou\" alla batteria, \"Alfred Koffler\" alla chitarra e \"Andi Deris\" alla voce.\nIl gruppo firma un contratto con la CBS (l'attuale Sony Music) e pubblica tre album, seguiti da diversi tour in Europa, America e Giappone. Nel 1992 viene pubblicato il video live \u201cSize It up - Live in Japan\u201d; questo concerto di un'ora verr\u00e0 ripresentato nel DVD \u201cLive Past and Present\u201d nel 2009, insieme a tutti i video con \"Andi Deris\".\nHelloween e carriera solista (1993-presente).\nNel 1993 gli \"Helloween\" subiscono dei drastici cambiamenti di formazione; il batterista Ingo Schwichtenberg viene sostituito dall'ex batterista dei Gamma Ray Uli Kusch, e il frontman Michael Kiske, da \"Andi Deris\". Questa nuova formazione d\u00e0 alle stampe l'album \u201cMaster of the Rings\u201d.\n\"Deris\" diventa immediatamente un cantautore per la band, componendo i brani \"Why?\", \"Perfect Gentleman\" e \"In the Middle of a Heartbeat\".\nNel 1996 \u201cThe Time of the Oath\u201d aumenta ulteriormente le vendite degli \"Helloween\" e culmina in un tour mondiale che viene poi immortalato sia nel DVD che nel doppio disco live, \u201cHigh Live\u201d; le riprese sono tratte da tre concerti in Spagna e Italia. Mentre gli Helloween sono in pausa, \"Deris\" registra il suo primo album solista, \u201cCome In from the Rain\u201d, nel disco canta e suona anche la chitarra, accompagnato da \"Peter Idera\" (chitarra solista), \"Ralph Maison\" (batteria e cori) e \"Gisbert Royder\" (basso).\nNel 1998, gli \"Helloween\" registrano \u201cBetter Than Raw\u201d a Tenerife, in Spagna, dove \"Deris\" attualmente risiede. Nel 1999, \"Andi\" pubblica con gli \"Helloween\" il disco di cover \u201cMetal Jukebox\u201d e in Giappone il secondo album solista, \u201cDone by Mirrors\u201d (che viene distribuito nel 2000 in altre parti del mondo a causa di conflitti con le case discografiche); il disco vede \"Deris\" ancora una volta alla chitarra e voce, \"Don Pupillo\" alla chitarra solista, \"Maison\" e \"Royder.\" Nel 2000 esce inoltre \u201cThe Dark Ride\u201d degli \"Helloween\".\nDopo il tour di supporto a \"\u201cThe Dark Ride\u201d,\" Michael Weikath\",\" leader degli \"Helloween\", licenzia Roland Grapow e \"Uli Kusch\" e la band cambia cos\u00ec ancora una volta formazione. \u201cRabbit Don't Come Easy\u201d viene pubblicato nel 2003 e ne segue il primo tour della band negli Stati Uniti dal 1989 (epoca in cui il frontman era ancora \"Michael Kiske\"). Nel 2005 viene pubblicato \u201cKeeper of the Seven Keys: The Legacy\u201d; il primo singolo e video estratti sono \"Mrs. God\", scritta proprio da \"Deris\". Per la prima volta nella storia della discografia degli \"Helloween\", compare un duetto, la co-protagonista \u00e8 Candice Night dei Blackmore's Night, nel brano \"Light the Universe\" e la canzone diventa il secondo singolo e il secondo video.\nNel febbraio 2007 viene pubblicato \u201cLive on the 3 continents\u201d un doppio live DVD (che include anche un documentario sulla band) e doppio disco.\nGli \"Helloween\" pubblicano il loro dodicesimo album in studio, Gambling with the Devil, il 23 ottobre 2007 e successivamente \u201cUnarmed - Best of 25th Anniversary\u201d (2009), \u201c7 Sinners\u201d (2010), \u201cStraight Out of Hell\u201d (2013) e \u201cMy God-Given Right\u201d (2015); il titolo di quest'ultimo \u00e8 ispirato ad una frase che il padre di \"Deris\" gli disse al termine della scuola. Nel novembre 2013 \"Andi Deris\" pubblica un nuovo album solista,\u201d Million-Dollar Haircuts on Ten-Cent Heads\u201d.\nNel 2017 gli \"Helloween\" danno vita ad una reunion con i 2 ex membri storici, Kai Hansen e \"Michael Kiske\" e organizzano una \"tourn\u00e9e\" mondiale denominata \"Pumpkins United World Tour\"; gli spettacoli prevedono una scaletta composta da brani vecchi e recenti della band e un alternarsi continuo fra i due cantanti.\nDeris commenta cos\u00ec l'attuale scelta:\n Prima eravamo un po\u2019 spaventati l\u2019uno dell\u2019altro ma dopo poco \u00e8 cambiato tutto; per me non \u00e8 pi\u00f9 un estraneo ormai \u00e8 una persona che mi piace molto. Sar\u00e0 davvero un\u2019amicizia che durer\u00e0 nel futuro.\nVita Privata.\nDeris ha un figlio nato nei primi anni '90.\nDalla fine degli anni '90 risiede a Tenerife, in Spagna, anche se dice che un giorno si trasferir\u00e0 alle Seychelles.\nUna sua dichiarazione sulle differenze tra Tenerife e la Germania:\n \"Ricordo quando ci siamo arrivati per la prima volta, circa 18 anni fa, non c'erano troppi regolamenti all'epoca, c'era molta libert\u00e0. Ora invece con Bruxelles che emana leggi stupide per ogni dettaglio della nostra vita, sento che per me si sta esagerando, non saprei, probabilmente si annoiano laggi\u00f9. Altrimenti, non saprei spiegare tutte queste stupide leggi. La vita \u00e8 ancora bella a Tenerife, ma non cos\u00ec bella come 18 anni fa. Quindi, se nei prossimi 10 anni andr\u00e0 avanti cos\u00ec con leggi di questo tipo e ancor pi\u00f9 europeizzazione, allora mi trasferisco alle Seychelles \"."}
{"id": "587370", "revid": "481349", "url": "https://it.wikipedia.org/wiki?curid=587370", "title": "Il Dottor Paperus", "text": "Il Dottor Paperus \u00e8 una storia a fumetti della Walt Disney Italia, ideata da Luciano Bottaro e pubblicata per la prima volta su Topolino n\u00b0 188-189, nel 1959.\nIl protagonista \u00e8 un antenato di Paperino e la storia \u00e8 una parodia a fumetti del \"Faust\" di Goethe.\nTrama.\nLa narrazione inizia come una normalissima storia, partendo dalla quotidianit\u00e0 domestica in casa di Paperino. \u00c8 ora di fare le pulizie generali, e Qui, Quo, Qua sono ovviamente precettati. Tra le numerose cianfrusaglie (che Paperino si ostina a chiamare cimeli storici) appartenute agli avi dei paperi, ce n'\u00e8 una che non pu\u00f2 essere ignorata: il ritratto del (testuale) \"\"celebre Dottor Paperus\"; \"il pi\u00f9 illustre dei nostri avi\"\", conclude Paperino.\nI nipotini sono ansiosi di sentirne la storia (pi\u00f9 per scampare alle fatiche che per reale interesse), e parte cos\u00ec il racconto.\nEuropa, tempi del feudalesimo: vi sono due feudi confinanti l'uno con l'altro. Il primo \u00e8 dominato dal \"Duca Paperon de' Paperoni\", il secondo \u00e8 in mano alla \"Masnada dei Bassotti\". La situazione tra i due feudi non \u00e8 delle migliori: il duca reclama mille scudi in pagamento per il formaggio che ha fornito alla masnada. Li avr\u00e0, ma soltanto 999 di questi saranno originali, il millesimo \u00e8 la prima prova di falsificazione dei bricconi.\nInizia cos\u00ec una lunga e sanguinosa guerra. Com'\u00e8 prevedibile, le motivazioni dei soldati vanno scemando: dopo cinque anni di battaglia, lo spirito bellicoso dei mercenari \u00e8 arrivato a circa la met\u00e0 rispetto all'originale. Dopo dieci anni, le ostilit\u00e0 continuano soltanto formalmente: il tempo viene passato nelle locande delle zone franche, e le battaglie pi\u00f9 feroci si giocano a suon di assi e settebelli. Chi ci rimette, innanzitutto, sono i poveri osti, che non si vedono mai pagare i conti, e subiscono continui danni al locale. La loro unica speranza \u00e8 un vecchio, il Dottor Paperus, che da anni \u00e8 alla ricerca del \"siero di lunga pace\".\nViene cos\u00ec introdotta la figura del Dottor Paperus: egli vive con i suoi tre pronipoti (Qui, Quo, Qua), suoi aiutanti, \u00e8 un esperto alchimista, e da anni cerca (invano) di donare al mondo una pace duratura. Un esponente del \"S.O.R.D.O.\" (Sindacato Osti Rovinati Dalle Ostilit\u00e0) chiede di parlare con lui e implora il suo aiuto: l'elisir \u00e8 l'unica speranza perch\u00e9 scoppi pace, e dunque \u00e8 l'unica speranza perch\u00e9 gli osti non cadano in rovina. Paperus \u00e8 dispiaciuto, e teme di non riuscire a portare a termine la sua opera prima che la morte lo colga.\nLa scena si sposta a due volti non ancora noti: Mefistofele e la fattucchiera Nocciola, sua alleata. Se Paperus lavora per la pace, l'infernale figuro vuole la guerra, e tutti i suoi sforzi sono rivolti a incrementare le ostilit\u00e0. Il metodo sembra semplice ed immediato: Mefistofele rapir\u00e0 la bella Margherita, nipote del Duca Paperone, facendo ricadere la colpa sulla Masnada dei Bassotti e riaccendendo cos\u00ec la guerra. L'unico ostacolo \u00e8 proprio il Dottor Paperus: nella malaugurata ipotesi che riesca a trovare la formula del siero, lo scontro bellico finir\u00e0. \"Se non puoi batterli, unisciti a loro\" dice il proverbio, ed \u00e8 proprio ci\u00f2 che far\u00e0 Mefistofele: fingendo di volere anch'egli la pace, offre a Paperus l\"'elisir della giovinezza\", a patto che si arruoli in uno dei due eserciti, e lo conduca alla vittoria. Sa bene che \u00e8 impossibile, ma ci\u00f2 che conta \u00e8 rendere il dottore inoffensivo.\nRiottenuta la giovinezza, Paperus onora la sua promessa, e va ad arruolarsi per il duca Paperone (in seguito a una serie di simpatici incontri con i suoi pronipoti, dai quali volutamente non si fa riconoscere). Nel tragitto incontra una splendida fanciulla, che scoprir\u00e0 in seguito essere Margherita. Immediatamente dopo che Paperus si \u00e8 congedato, a causa di un toro imbizzarrito che lo insegue, Margherita viene catturata.\nNel frattempo, Mefistofele va da Paperone, portando con s\u00e9 il fazzoletto di Margherita, e lo invita a rinvigorire lo scontro con la Masnada dei Bassotti. Nonostante il premio promesso (il titolo di barone e la mano di Margherita), nessun cavaliere accetta di scontrarsi a singolar tenzone, perch\u00e9 manca il principale incentivo: gli scudi.\nL'unico malcapitato che rimane a sua disposizione \u00e8 Paperus, che per\u00f2 non segue ci\u00f2 che accade intorno a lui, perch\u00e9 (dal momento che il suo aspetto \u00e8 quello di un giovane, ma il suo cervello \u00e8 rimasto quello di un vecchio) sta tentando di ricordare dove ha gi\u00e0 visto quella splendida ragazza osservata nel ritratto alla corte del Duca.\nQuando, a duello iniziato, Paperus si rende conto che Margherita \u00e8 stata rapita da Mefistofele e dalla fattucchiera, scappa, per poterla salvare. Frattanto lo scontro si inasprisce, perch\u00e9 i Bassotti rigettano l'accusa di rapimento.\nGiunto alla casa della fattucchiera, Paperus viene intontito, ma si risveglia prima del previsto: si rende cos\u00ec conto che non pu\u00f2 farcela da solo, e torna a richiamare a s\u00e9 gli eserciti. Peccato che tutti riconoscano in lui l'infingardo cavaliere della discordia, il codardo che \u00e8 fuggito, e inizia un inseguimento, seppur alla persona sbagliata. Facendosi forte del motto \"chi fa da s\u00e9 fa per tre\", Paperus decide di affrontare da solo i due potenti nemici, e li sconfigge.\nMefistofele precipita all'inferno, e viene gettato da Satana in persona nella lava bollente, mentre Paperus ritorna a casa: viene accolto cos\u00ec come se n'era andato, dalle frecce, ma interviene Margherita: il prode cavaliere \u00e8 il suo salvatore.\nLa guerra \u00e8 dunque giunta al termine? Non ancora. Prima il duca pretende di avere indietro lo scudo della discordia, vero, questa volta. I Bassotti sono ormai impoveriti, e non hanno il becco di un quattrino, ma nella divisa indossata in casa della fattucchiera, Paperus trova uno scudo (dato da Satana a Mefistofele proprio per aumentare il conflitto). La guerra ha cos\u00ec fine.\nTutto sembra volgere al meglio: il bene ha trionfato, e Paperus sar\u00e0 barone e sposer\u00e0 la pi\u00f9 bella fanciulla del mondo. Proprio ora, Satana rapisce Paperus, causa della sua sventura. Non lo vuole all'Inferno, quindi non prender\u00e0 l'anima del vecchio dottore per via della troppa bont\u00e0 di questi: per\u00f2, questo s\u00ec, si riprende la giovinezza che gli aveva donato per mezzo di Mefistofele.\nTornato in terra, Paperus si ritrova attorniato dai suoi pronipoti, che gli raccontano gli ultimi avvenimenti: per mesi Margherita ha aspettato il misterioso cavaliere, di cui ha pianto a lungo la scomparsa (e a cui \u00e8 stata dedicata una statua); in seguito, per\u00f2, la fanciulla si \u00e8 consolata, e ha sposato il pavido Conte Gastone. Il racconto termina con il dottore che ritorna mestamente a casa.\nQui, Quo, Qua sono enormemente dispiaciuti per la sfortuna che perseguitava il loro antenato, e chiedono a Paperino di fugar loro alcuni dubbi, uno su tutti: Margherita era molto bella? \" \"Anche pi\u00f9 della Zia Paperina\" \" \u00e8 la risposta finale. Peccato che Paperina entri proprio in quel momento nella soffitta. Finale tragicomico, con Paperino che porta i nipotini al cinema, perch\u00e9 troppo depresso per fare altro.\nPersonaggi e interpreti.\nPer quanto riguarda la storia e le situazioni si nota che:\nSeguito.\nTra le pi\u00f9 riuscite e apprezzate Parodie Disney, \"Il Dottor Paperus\" ha un seguito, \"Paperino e il seguito della storia\", del 2000 e firmato dal solo Bottaro, sicuramente meno riuscito ma non meno interessante."}
{"id": "587371", "revid": "13833", "url": "https://it.wikipedia.org/wiki?curid=587371", "title": "Palagru\u017ea", "text": ""}
{"id": "587372", "revid": "13833", "url": "https://it.wikipedia.org/wiki?curid=587372", "title": "Palagruza", "text": ""}
{"id": "587374", "revid": "2194088", "url": "https://it.wikipedia.org/wiki?curid=587374", "title": "Enrico Macchiavello", "text": "Biografia.\nDisegnatore e animatore, cresce artisticamente e professionalmente alla \"Scuola del Fumetto di Chiavari\" e all\"'Accademia Ligustica di Belle Arti\" di Genova. Insieme a Gregorio Giannotta, a Silvano Galif e a Leonardo Montaruli \u00e8 membro fondatore de \"La Fantomatica\", societ\u00e0 che fornisce servizi e prodotti grafici applicabili a vari media: editoria, web e broadcast.\nDel 2000 \u00e8 il \"Premio Andersen\" per il miglior prodotto multimediale per ragazzi. Allestisce scenografie per locali e partecipa a mostre sia in Italia che a all'estero, ma raggiunge la notoriet\u00e0 con gli spot pubblicitari e con il merchandising legati alla birra \"Ceres\". Crea inoltre grafici e animazioni per CD multimediali e siti internet. Da diverse edizioni \u00e8 la matita ufficiale della Mostra Internazionale dei Cartoonists di Rapallo. Nel 2008 realizza le illustrazione per la serie di cards \"Skifidol\".\nNel 2018 pubblica il fumetto \"Ragazzino va all'inferno\" per i tipi di GRRRz Comic Art Books, mentre nel 2021 esce il libro \"La versione del tardigrado improbabile\", da lui illustrato, scritto da Barbascura X ed edito da De Agostini."}
{"id": "587376", "revid": "123347387", "url": "https://it.wikipedia.org/wiki?curid=587376", "title": "Franco Cassano (musicista)", "text": "Autore dei brani \"Melodia\", \"Corriamo\", \"Sei diventata nera\", \"Bella pupa\" e \"Il mare in cartolina\".\nBiografia.\nDopo aver collaborato con la Radio della Svizzera Italiana e la Rai, negli anni sessanta ha diretto l'orchestra della Rai di Milano, l'orchestra del Festival di Sanremo e quella di Un disco per l'estate di Saint Vincent. \u00c8 stato per ventisette anni direttore della Durium, storica casa discografica italiana.\n\u00c8 nonno dell'attore-cantante-arrangiatore Manuel De Peppe e della doppiatrice Stefania De Peppe.\n\u00c8 stato seppellito nel Cimitero Maggiore di Milano, in un colombaro."}
{"id": "587387", "revid": "96404006", "url": "https://it.wikipedia.org/wiki?curid=587387", "title": "Tiergartenstrasse", "text": ""}
{"id": "587388", "revid": "125157226", "url": "https://it.wikipedia.org/wiki?curid=587388", "title": "Sindrome da alienazione genitoriale", "text": " \nLa sindrome da alienazione genitoriale ( o \"PAS\", erroneamente \"sindrome da alienazione parentale\") \u00e8 una controversa dinamica psicologica disfunzionale elaborata dal medico statunitense Richard Gardner, secondo il quale essa insorgerebbe nei figli minori coinvolti in contesti di separazione e divorzio dei genitori, definiti conflittuali, in particolare nei procedimenti giudiziari per l'affidamento.\nLa PAS non \u00e8 riconosciuta come un disturbo mentale dalla comunit\u00e0 scientifica ed \u00e8 oggetto di dibattito politico e giuridico fin dalla sua prima elaborazione.\nNegli Stati Uniti \u2013 e altrove \u2013 un dibattito a latere della PAS tent\u00f2 di introdurre un concetto di nuova elaborazione, il \"disturbo da alienazione genitoriale\" o PAD, proposto da William Bernet al fine di agevolare - invano - l'accettazione della PAS nella quinta edizione del questo, proposto da William Bernet, uno tra i principali propugnatori dell'inserimento della PAS nella quinta edizione del Manuale diagnostico e statistico dei disturbi mentali (DSM V).\nDefinizione e descrizione.\nRichard Gardner definisce la PAS come un disturbo che insorge normalmente nel contesto delle controversie per la custodia dei figli, definito in tre gradi, in ordine crescente di influenza, ciascuno da trattare con uno specifico approccio sia psicologico sia legale.\nAncora, secondo Gardner, la PAS sarebbe frutto di una supposta \u00abprogrammazione\u00bb dei figli da parte di un genitore patologico (genitore cosiddetto \u00abalienante\u00bb), sorta di lavaggio del cervello che porterebbe i figli a perdere il contatto con la realt\u00e0 degli affetti, e a esibire astio e disprezzo ingiustificato e continuo verso l'altro genitore (genitore cosiddetto \u00abalienato\u00bb).\nLe tecniche di \u00abprogrammazione\u00bb del genitore \u00abalienante\u00bb comprenderebbero l'uso di espressioni denigratorie riferite all'altro genitore, false accuse di trascuratezza nei confronti del figlio, violenza o abuso (nei casi peggiori, anche abuso sessuale), la costruzione di una \u00abrealt\u00e0 virtuale familiare\u00bb di terrore e vessazione che genererebbe, nei figli, profondi sentimenti di paura, diffidenza e odio verso il genitore \u00abalienato\u00bb.\nI figli, quindi, si alleerebbero con il genitore \u00absofferente\u00bb; si mostrerebbero come contagiati da tale sofferenza e inizierebbero ad appoggiare la visione del genitore \u00abalienante\u00bb, mostrando \u2015 in modo apparentemente autonomo \u2015 astio, disprezzo e denigrazione verso il genitore \u00abalienato\u00bb.\nGardner sosteneva che tale \u00abprogrammazione\u00bb distruggerebbe la relazione fra figli e genitore \u00abalienato\u00bb in quanto i primi giungerebbero a rifiutare qualunque contatto, anche solamente telefonico, con quest'ultimo.\nPerch\u00e9 si possa parlare di PAS \u00e8 necessario tuttavia che detti sentimenti di astio, disprezzo o rifiuto non siano giustificati, giustificabili, o rintracciabili in reali mancanze, trascuratezze o addirittura violenze del genitore \u00abalienato\u00bb.\nPresunte caratteristiche.\nCriteri diagnostici.\nSecondo Gardner, per valutare la presenza di PAS \u00e8 necessario verificare i seguenti criteri:\nAltri quattro criteri diagnostici sono stati identificati in seguito: \nSintomi.\nLa teoria di Gardner suggerisce di basare la diagnosi di PAS anche dall'osservazione di otto presunti sintomi primari nel bambino:\nPresunte cause e patogenesi.\nGli aspetti di genitorialit\u00e0 nelle separazioni potrebbero essere chiaramente definiti, se si potesse comprendere appieno il concetto che, nella famiglia, esistono due \"entit\u00e0 di coppia\", distinte per diritti, doveri e responsabilit\u00e0 reciproche: la \"coppia coniugale\" e la \"coppia genitoriale\". Il \"conflitto coniugale\", quindi, non necessariamente pu\u00f2 (o deve) scatenare anche un \"conflitto genitoriale\", ed eventuali contrasti fra le due entit\u00e0 potrebbero essere affrontati con l'ausilio della mediazione familiare.\nIn parte, le regole che governano l'evento \"separazione\" possono contribuire a creare il problema. Per governare il mondo degli affetti ci si appoggia a volte infatti a un \"sistema globale degli antagonismi\", a meccanismi di conflitto giudiziario, a una \"verit\u00e0 processuale\" con tanto di parte vincente contrapposta alla parte soccombente. L'istituto dell'affido monogenitoriale, cos\u00ec largamente utilizzato nel passato, \u00e8 un elemento che rafforza la prospettiva in termini di \"vincitore e vinto\". Gli effetti, in Italia, della nuova legge sull'affido condiviso dei figli sono (al settembre 2006) tuttora da verificare. Anche se l'affidamento a un solo genitore pare, in alcune regioni italiane, una soluzione ormai residuale, esiste comunque spesso la figura di \"genitore residente\".\nNel contesto giudiziario e, pi\u00f9 in generale, all'interno del \"sistema globale degli antagonismi\", i figli assumono spesso il ruolo di \"civili inermi\" in una guerra di dominio: veri sconfitti di una visione ideologica che individua un nucleo coniuge/genitore/figli nel ruolo della vittima, e il coniuge/genitore soccombente nel ruolo del carnefice violento e crudele. Un distacco dalla realt\u00e0 degli affetti genitoriali, che - secondo le teorie di merito - potrebbe scatenare la sindrome da alienazione genitoriale quando un genitore arriva a percepire i figli come non-persone: come mezzi, cio\u00e8, per acquisire maggior potere nel conflitto, oppure come strumento per dare sfogo e soddisfazione a sentimenti di rabbia e disagio propri della \"coppia coniugale\". \u00c8 il passaggio all'atto, il superamento della percezione e la perdita dei confini del S\u00e9, l'uso diretto dei figli come \"arma relazionale\" nel conflitto della \"coppia coniugale\", uno dei fattori che pu\u00f2 portare all'insorgenza della PAS.\nDecorso e conseguenze.\nSecondo Gardner, la PAS potrebbe presentarsi, nel momento diagnostico, al pari di qualunque altra patologia, anche con differenti livelli di gravit\u00e0 (PAS di grado lieve, moderato, grave), a seconda dell'intensit\u00e0 e dell'efficacia della programmazione. Inoltre l'autore ipotizz\u00f2 che, in base alla maggiore o minore appropriatezza della terapia scelta, la PAS potrebbe infatti evolvere:\nRichard Gardner afferm\u00f2 che, a suo parere, l'instillazione incontrollata di PAS sarebbe una vera e propria forma di violenza emotiva, capace di produrre significative psicopatologie sia nel presente sia nella vita futura dei bambini coinvolti. Tra queste conseguenze, incluse gravi processi psicopatologici quali esame di realt\u00e0 alterato, narcisismo, indebolimento della capacit\u00e0 di provare simpatia ed empatia, mancanza di rispetto per l'autorit\u00e0, estesa anche a figure non genitoriali, paranoia, psicopatologie legate all'identit\u00e0 di genere.\nImplausibilit\u00e0 scientifica della PAS.\nIl DSM non riconosce la PAS: fino alla sua quarta edizione non fu mai menzionata e fu rifiutata anche nella quinta, del 2013, in ragione della sua ascientificit\u00e0 gi\u00e0 evidenziata dal 1996 per assenza di dati a sostegno: Daniel Regier, portavoce del gruppo di lavoro che si occup\u00f2 della stesura del manuale, dichiar\u00f2 la mancanza di sufficienti prove scientifiche a sostegno dell'ammissione della PAS nel DSM.\nCritiche al concetto di PAS.\nLe teorie e i risultati delle ricerche di Gardner sull'argomento della sindrome da alienazione genitoriale sono oggetto di critica sia dal punto di vista legale sia sul piano strettamente clinico, in ragione della mancanza di validit\u00e0 e affidabilit\u00e0 scientifica.\nIn un articolo dell'autunno 2001 di Carol Bruch, docente di diritto presso la facolt\u00e0 di Legge dell'Universit\u00e0 della California a Davis, la PAS, \u00abcome \u00e8 stata sviluppata e descritta da Richard Gardner\u00bb viene definita \u00absenza logica n\u00e9 base scientifica\u00bb; nel 2003, la National District Attorneys Association (Associazione Nazionale dei Procuratori Distrettuali, l'equivalente del pubblico ministero nell'ordinamento giuridico italiano), con la firme di Erika R. Ragland e Hope Fields, pubblic\u00f2 una informativa ai colleghi su come affrontare giuridicamente le questioni legate alla PAS; nella prima parte il nocciolo della trattazione riguarda il fatto che la PAS \u00e8 una teoria non verificata la quale pu\u00f2 comportare conseguenze a lungo termine sui bambini che cercano giustizia e protezione in tribunale, nella seconda parte, pi\u00f9 orientata alla procedura in giudizio, si afferma che la PAS \u00e8 una teoria senza prove in grado di minacciare l'integrit\u00e0 del sistema penale e la sicurezza dei bambini vittime di abusi.\nI clinici Antonio Escudero, Lola Aguilar Redo e Julia de la Cruz Leiva, allo scopo di fare il punto sulle conoscenze scientifiche della PAS, hanno sostenuto che sull'argomento esiste uno scarsissimo numero di lavori scientifici; da qui la loro opinione circa una mancanza di rigore scientifico del concetto di PAS, intesa, affermano \u00ab[...] solo come un costrutto di natura argomentativa elaborato attraverso fallacie quali pensiero circolare, ragionamento per analogia, ricorso al principio di autorit\u00e0, intendendo come tale il creatore del concetto stesso di PAS\u00bb.\nAncora in Spagna, nel 2009 fu pubblicato un testo scritto dalla psicologa Consuelo Barea in collaborazione con la sua collega argentina Sonia Vaccaro; nel libro, \"El pretendido S\u00edndrome de Alienaci\u00f3n Parental \u2015 un instrumento que perpet\u00faa el maltrato y la violencia\" (pubblicato in Italia nel 2011 con il titolo \"PAS. Presunta sindrome di alienazione genitoriale\"), si sostiene che la PAS \u00e8 un \u00abcostrutto pseudo-scientifico\u00bb che, utilizzato in ambito giudiziario, genera \u00absituazioni di alto rischio per i minori e provoca un'involuzione nei diritti umani di bambine e bambini e delle madri che vogliono proteggerli\u00bb.\nNel 2010, infine, la Asociaci\u00f3n Espa\u00f1ola de Neuropsiquiatr\u00eda si \u00e8 espressa con una dichiarazione \u00ab[...] contro l'uso clinico e legale dell'espressione \"Sindrome di Alienazione Genitoriale\", e altre similari aventi lo stesso significato\u00bb.\nIn tale pronunciamento la PAS \u00e8 definita \u00abun castello in aria\u00bb e si raccomanda agli iscritti di non utilizzarla in quanto mancante \u00abdi fondamento scientifico e presenta gravi rischi nella sua applicazione in tribunale\u00bb.\nOltre alle affermazioni di cui sopra, anche i Centri Antiviolenza si sono espressi criticamente in merito alla PAS. In un comunicato stampa dell'ottobre 2012 l'Associazione Nazionale D.i.Re \u201cDonne in Rete contro la violenza\u201d che riunisce 80 Centri Antiviolenza, ha affermato che, nelle situazioni di maltrattamento, la diagnosi di PAS comporterebbe il rischio di ulteriori vittimizzazioni e maltrattamenti di donne e bambini. La ragione di questa posizione \u00e8 che, secondo D.i.Re, la sindrome da alienazione genitoriale potrebbe essere usata \u201cin maniera strumentale dagli autori delle violenze che fanno leva sulla minaccia di sottrarre i figli per tenere le donne sotto il loro controllo\u201d. Infine, anche D.i.Re esprime la sua preoccupazione in merito al fatto che, per via di una diagnosi di PAS, non venga approfondita l'esistenza di violenze domestiche o violenze su minori nelle relazioni con livelli alti di conflittualit\u00e0. \nIn risposta all'interpellanza n. 2-01706 alla Camera dei deputati in materia di \"alienazione genitoriale\" l'allora sottosegretario di Stato per la salute, Adelfio Elio Cardinale ha precisato che \u00abin linea con la comunit\u00e0 scientifica internazionale, l'Istituto superiore di sanit\u00e0 non ritiene che tale costrutto abbia n\u00e9 sufficiente sostegno empirico da dati di ricerca, n\u00e9 rilevanza clinica tali da poter essere considerata una patologia e, dunque, essere inclusa tra i disturbi mentali nei manuali diagnostici.\u00bb\nIn risposta a un'interrogazione parlamentare al Senato, il 29 maggio 2020 il Ministro della Salute On. Roberto Speranza ha ricordato che la c.d. \"sindrome\" da alienazione genitoriale \u00abnon \u00e8 riconosciuta come disturbo psicopatologico dalla grande maggioranza della Comunit\u00e0 scientifica e legale internazionale ... in ragione della sua evidente \"ascientificit\u00e0\" dovuta alla mancanza di dati a sostegno\u00bb. Il Ministro ha altres\u00ec precisato che, secondo la migliore scienza attuale, l'alienazione genitoriale non \u00e8 una \"sindrome\" bens\u00ec un \u00abDisturbo del comportamento relazionale\u00bb, nonch\u00e9 un \u00abgrave fattore di rischio evolutivo per lo sviluppo psicologico ed affettivo\u00bb del bambino; perci\u00f2 le diagnosi di PAS non dovrebbero essere utilizzate nei processi e, quando ci\u00f2 avviene, il Ministero della Salute ne informa l'ordine professionale di riferimento affinch\u00e9 si attivi per accertare eventuali violazioni della deontologia professionale.\nLegislazione e giurisprudenza.\nSolo in Brasile (dal 2010) e in Messico (dal 2004 al 2007 e di nuovo dal 2014 al 2017) esiste una legislazione specifica in tema di alienazione genitoriale.\nItalia.\nLa giurisprudenza italiana affronta i casi di affidamento familiare in cui emergono profili assimilabili al concetto di alienazione genitoriale tentando di contemperare da un lato il principio della bigenitorialit\u00e0 e del rispetto della vita familiare, che impongono di tutelare il rapporto tra bambino e genitore \u201calienato\u201d, soprattutto in presenza di comportamenti denigratori e abusivi da parte del genitore \u201calienante\u201d, e dall\u2019altro l\u2019esigenza di ascoltare il minore e di prendere seriamente in considerazione i suoi desideri e le sue scelte, tra cui quella di allontanarsi da un genitore con il quale il rapporto si sia irrimediabilmente deteriorato. Per quanto attiene in particolare alla rilevanza probatoria di consulenze tecniche di ufficio, perizie e altre relazioni mediche che formulino una diagnosi di \u201csindrome di alienazione genitoriale\u201d, la Corte di Cassazione ne ha a volte ammesso l\u2019utilizzabilit\u00e0, altre volte si \u00e8 espressa nettamente nel senso della loro mancanza di fondatezza e credibilit\u00e0 scientifica.\nLa Societ\u00e0 Italiana di Neuropsichiatria dell'Infanzia e dell'Adolescenza (SINPIA), nelle sue \"Linee guida in tema di abuso sui minori\" del 2007, aveva incluso la PAS tra le possibili forme di abuso psicologico, laddove invece Claudio Mencacci, ex presidente della Societ\u00e0 Italiana di Psichiatria, ha definito la PAS \u00abpriva di presupposti clinici, di validit\u00e0 e di affidabilit\u00e0\u00bb.\nLa situazione di incertezza che n'\u00e8 risultata \u00e8 stata risolta con una sentenza del 2016, nella quale la Cassazione ha inteso affermare il principio generale per cui il giudice non deve basarsi su un \u201cgiudizio astratto sulla validit\u00e0 o invalidit\u00e0 scientifica della suddetta patologia\u201d (la PAS), controversa nella comunit\u00e0 scientifica, bens\u00ec \"accertare la veridicit\u00e0 in fatto\" dei comportamenti all\u2019origine della crisi della relazione genitoriale, poich\u00e9 \"tra i requisiti di idoneit\u00e0 genitoriale rileva anche la capacit\u00e0 di preservare la continuit\u00e0 delle relazioni parentali con l'altro genitore\". Comportamenti volti a denigrare la figura dell\u2019altro genitore o pi\u00f9 in generale ad ostacolare la continuit\u00e0 delle relazioni parentali possono quindi essere considerati come indice di una diminuita capacit\u00e0 genitoriale e, nei casi pi\u00f9 gravi, possono superare la soglia della rilevanza penale, configurando il reato di maltrattamenti in famiglia e determinando la revoca della potest\u00e0 genitoriale. \nDa ultimo, in una ordinanza del 2021, la Cassazione ha ribadito questo orientamento e ha affermato che la sindrome da alienazione genitoriale e la sindrome della madre malevola (MMS), in quanto patologie non riconosciute scientificamente, sono di per s\u00e9 inidonee a giustificare un provvedimento di affidamento esclusivo rafforzato a favore di un genitore, essendo invece necessari elementi ulteriori che dimostrino la mancanza di competenze genitoriali dell\u2019altro genitore.\nSpagna.\nI magistrati del gruppo di esperti in violenza domestica e di genere del \"Consejo General del Poder Judicial\" spagnolo nel 2016 hanno approvato una \u201cGuida pratica alla Legge organica 1/2004\u201d (misure di protezione integrale contro la violenza di genere), nella quale si afferma che \u201cLa utilizzazione della cosiddetta \u2018Sindrome di alienazione genitoriale, o di una denominazione alternativa ma con la stessa virtualit\u00e0, per spiegare e cercare di risolvere i problemi di relazione tra genitori e figli in una situazione di crisi matrimoniale (\u2026) \u00e8 una realt\u00e0 preoccupante sempre pi\u00f9 comune\u201d. Secondo la \u201cGuida pratica\u201d, la PAS \u00e8 un costrutto pseudo-scientifico, conformemente a quanto affermato anche nella sentenza 162/22016 del Tribunal Supremo e nella sentenza 399/2015 della Audiencia provincial de Malaga.\nRegno Unito.\nUn parere esperto commissionato dall\u2019Official Solicitor nel 2000 si \u00e8 espresso contro la possibilit\u00e0 di utilizzare in giudizio la teoria della sindrome da alienazione genitoriale (PAS): \u201cNon lo consideriamo un concetto utile e riteniamo che il genere di problemi che il titolo di questo disordine sta cercando di affrontare possa essere meglio pensato come ostilit\u00e0 implacabile\u201d. Il parere \u00e8 stato generalmente seguito dalla Family Division della High Court, che non si richiama perci\u00f2 alla teoria della sindrome da alienazione genitoriale. \nA differenza della teoria della PAS, il concetto di alienazione genitoriale \u00e8 correntemente utilizzato dai giudici inglesi. Infatti, la possibilit\u00e0 di alienazione genitoriale nei casi di separazione \u00e8 ammessa dal Children and Family Court Advisory and Support Service (Cafcass) - un ente pubblico non governativo che offre supporto e consulenza al giudice minorile e di famiglia. Il Cafcass ha sviluppato un Quadro di valutazione dell\u2019impatto sui minori (\"Child Impact Assessment Framework\", CIAF) volto a comprendere l\u2019esperienza personale del bambino in merito alla separazione dei genitori per aiutare i tribunali a prendere decisioni pi\u00f9 informate riguardo all\u2019interesse prevalente del minore. Nell\u2019ambito di tale Quadro l\u2019alienazione pu\u00f2 essere specificamente identificata e valutata; una guida strutturata descrive un ventaglio di cause potenziali della resistenza e/o rifiuto di contatto e favorisce l'indagine dell'impatto sul bambino dei comportamenti degli adulti. \nTentativi di riconoscimento politico.\nCome detto, la PAS non ha alcuna legittimazione scientifica; tuttavia alcune associazioni tentano di ottenere il riconoscimento politico dell'alienazione genitoriale anche se con risultati inferiori alle aspettative.\nEsse hanno adottato il quale giorno dedicato alla sensibilizzazione ai presunti effetti dell'alienazione genitoriale (PA, ) sui minori e i loro genitori \u00abalienati\u00bb () su iniziativa di un'attivista canadese che nel 2005 ritenne opportuno sollevare l'attenzione su quello che giudicava un caso di alienazione genitoriale in fase di separazione.\nDiverse citt\u00e0 del Canada e Stati federati degli Stati Uniti accolsero le richieste di patrocinio della PAS e del 25 aprile come giornata di sensibilizzazione sul tema, anche se a leggere tra le righe di tali decisioni vi fu chi non manc\u00f2 di far notare che, comunque, si trattava di riconoscimenti solamente politici della PAS, dal valore simbolico ma ininfluenti sulle decisioni cliniche in materia, stante il non riconoscimento medico di \u201csindrome\u201d o \u201cmalattia\u201d.\nAl 2021, forme di riconoscimento del PA Awareness Day esistono solo in Canada, Stati Uniti e Bermuda.\nNel 2011 il Brasile eman\u00f2 una legge istitutiva della fattispecie giuridica di \u201calienazione genitoriale\u201d, riconoscendola \u00abuna forma di abuso morale\u00bb e prevedendo sanzioni per chi la metta in atto."}
{"id": "587394", "revid": "597500", "url": "https://it.wikipedia.org/wiki?curid=587394", "title": "Venetia Obscura", "text": "Venetia Obscura \u00e8 un gioco di ruolo fantasy italiano ambientato a Venezia\nAmbientazione.\nIn un ipotetico futuro, la laguna di Venezia viene abbandonata dai suoi abitanti a causa di una crisi globale, ma alcuni villaggi di contadini e pescatori abitano ancora alcune isole, mentre due Ordini (liberamente ispirati l'uno ai Cavalieri di San Marco e l'altro ai monaci dell'Ordine Mechitarista dell'isola di San Lazzaro) sono rimasti in citt\u00e0 per preservarne le bellezze artistiche e le conoscenze esoteriche.\nIn questo contesto, due eserciti entrano in laguna credendola vuota, per iniziare la misteriosa ricerca di un potente artefatto legato alla pi\u00f9 antica mistica cristiana.\nStoria editoriale.\nIl progetto si \u00e8 sviluppato nel libro base \"Venetia Obscura\" (2000), nell'espansione \"Venetia Obscura - Espansione laguna\" (2004), nel cd audio di ambientazioni sonore allegato a quest'ultimo e nella miniserie a fumetti (6 numeri trimestrali, 2004-2006), che di anno in anno ha sempre avuto una finestra espositiva particolare presso l'area Underground di Lucca Comics and Games."}
{"id": "587399", "revid": "1355461", "url": "https://it.wikipedia.org/wiki?curid=587399", "title": "Scusi, lei \u00e8 favorevole o contrario?", "text": "Scusi, lei \u00e8 favorevole o contrario? \u00e8 un film italiano del 1966, secondo film da regista di Alberto Sordi, che ne ha scritto anche la sceneggiatura con la collaborazione di Sergio Amidei e di Dario Argento, quest'ultimo non accreditato. Il titolo allude al dibattito aperto in quegli anni riguardante il divorzio introdotto in Italia nel 1970.\nTrama.\nUn imprenditore cinquantenne di successo, Tullio Conforti, contrario al divorzio per motivi religiosi, \u00e8 in realt\u00e0 separato legalmente dalla moglie con cui non vive pi\u00f9 e conduce una vita frenetica diviso tra l'azienda, le numerose amanti, la prima figlia Valeria Conforti, avuta, ancora celibe, da una donna pi\u00f9 anziana con la quale \u00e8 rimasto in amicizia, i figli avuti nel matrimonio e, infine, la sua figlioccia, forse anche figlia, la cui madre, amante del Conforti, \u00e8 anche la moglie del contabile che lavora nell'azienda dell'imprenditore. Il \"playboy\" non si sottrae neanche quando gli chiede aiuto il nuovo compagno della moglie, con la quale ha litigato. Questi, un barone, lo prega d'intervenire per fargli ricucire il rapporto con lei. In cambio Conforti gli chiede di trovar lavoro al fidanzato della figlia Valeria che, essendo stato appena licenziato, non vuole pi\u00f9 unirsi a lei in matrimonio. Alla fine i due fidanzati si sposano. Lo stesso giorno una hostess svedese, amante del Conforti e che abita in un appartamento della moglie, gli comunica che non torner\u00e0 pi\u00f9 in Italia, perch\u00e9 ha ricevuto una proposta di matrimonio, e gli presenta una hostess danese che vorrebbe abitare la casa lasciata dall'amica. Conforti prontamente accompagna la nuova inquilina con la propria auto e, mentre tornano a Roma, dopo essersi scambiati i complimenti, su richiesta della ragazza si mette a cantare con tono squillante. Arrivata la domenica, Conforti, come d'abitudine, parte in barca in compagnia del solo maggiordomo dicendogli che in quel giorno \u00e8 necessario riposare.\nRiprese.\nLe riprese del film iniziarono nell'agosto 1966 a Roma, dove \u00e8 ambientata la trama, e al Circeo, dove i personaggi vanno in vacanza (scene finali).\nProduzione.\nPer alcuni minuti appare nel film Dario Argento nel ruolo di un prete che accompagna un cardinale per la scelta di alcuni tessuti. Argento pronuncia anche tre battute..\nDistribuzione.\nIl film \u00e8 distribuito da Rank Film e usc\u00ec per la prima volta nelle sale italiane il 23 dicembre 1966.\nIncassi.\nL'incasso totale della pellicola fu di 1.000.068.000 lire. \nL'incasso delle prime visioni nelle sedici citt\u00e0 capozona fu di 409.565.000 lire.\nCritica.\nGiulio Cattivelli nel \"Libert\u00e0\" del 31 dicembre 1966: \"[\u2026] Alberto Sordi \u2013 ce ne accorgiamo anche rivedendo i suoi vecchi film alla televisione \u2013 \u00e8 qualcosa di pi\u00f9 e di meno di un attore comico. Di meno perch\u00e9, gira e rigira, da molti anni interpreta sempre il medesimo personaggio: di pi\u00f9 perch\u00e9 questo personaggio \u00e8 cos\u00ec felice e rappresentativo di certe nostre caratteristiche nazionali da diventare addirittura un archetipo del costume e da sopportare senza stanchezza qualunque ripetizione (che si traduce poi in un arricchimento, grazie alla bravura dell'attore). Sempre uguale e sempre nuovo dunque questo querulo e infantile maschio italiano e cattolico, sostanzialmente portato alla poligamia ma contrario al divorzio perch\u00e9 (direbbe Montanelli) il divorzio lo costringerebbe a un atto di responsabilit\u00e0 e gli toglierebbe il gusto del frutto proibito, il piacere della scappatella golosa e dell'imbroglio con una comoda via di ritirata per ogni evenienza nell'intangibile \"bunker\" familiare. [\u2026] Orbene, [\u2026] qui il personaggio e il tema sono pressappoco gli stessi de \"Il seduttore\" e di \"Buonanotte avvocato\": le differenze di svolgimento e di tono, derivano dallo sfondo, dall'evoluzione del costume e del cinema italiano; quei vecchi film rispecchiavano un mondo ancora semplice e provinciale, mentre \"Scusi, lei \u00e8 favorevole o contrario?\" \u00e8 una scintillante e variopinta vetrina di tutte le spregiudicatezze e gli allettamenti di una civilt\u00e0 cosmopolita e neocapitalistica. Naturalmente c'\u00e8 in pi\u00f9 anche la maturazione dell'attore, capace di reggere tutto il film sulle proprie spalle e di turare anche le falle e la prolissit\u00e0 del Sordi regista, che prolunga il metraggio a una misura invero eccessiva (oltre due ore) senza saper imprimere al racconto un ritmo adeguatamente vivace. Ma come si \u00e8 detto il film diverte egualmente, perch\u00e9 Sordi \u00e8 in gran forma e sa manovrare con comica e decorativa abilit\u00e0 il contorno femminile [\u2026]\"."}
{"id": "587403", "revid": "44638", "url": "https://it.wikipedia.org/wiki?curid=587403", "title": "Eccellenza Sicilia - Girone A", "text": ""}
{"id": "587406", "revid": "124911903", "url": "https://it.wikipedia.org/wiki?curid=587406", "title": "Chelsea (Manhattan)", "text": "Chelsea \u00e8 un quartiere del \"borough\" di Manhattan, nella citt\u00e0 statunitense di New York. I confini del quartiere sono 14th Street a sud, il fiume Hudson e West Street a ovest, 30th Street o 34th Street, a seconda delle fonti, a nord e Sixth Avenue o Fifth Avenue a est. Una parte del quartiere ricade nella giurisdizione della Manhattan Community Board 4 e l'altra parte nella giurisdizione della Manhattan Community Board 5.\nPopolato all'inizio del Novecento prevalentemente da immigrati irlandesi, Chelsea \u00e8 ora un quartiere multietnico con una grande popolazione LGBTQ+. \u00c8 un quartiere prevalentemente residenziale ma decisamente vivo, grazie ai numerosi ristoranti, caff\u00e8, e soprattutto alle oltre 200 gallerie d'arte, tra le quali le famosissime la Gagosian Gallery, la Pace Gallery, la Tanya Bonakdar Gallery, la David Zwirner e la Lisson Gallery.\nOspita la famosa High Line, un parco lineare realizzato su una sezione in disuso di una ferrovia sopraelevata, in cui si inserisce nello spettacolo visivo, il Whitney Museum of American Art dell'architetto italiano Renzo Piano in Gransevort Street.\nNel quartiere \u00e8 presente il Chelsea Hotel, edificio storico in cui hanno abitato scrittori, artisti e musicisti .\nTrasporti.\nIl quartiere \u00e8 servito dalla metropolitana di New York attraverso le stazioni di 23rd Street e 14th Street della linea IND Eighth Avenue (treni delle linee A, C e E), 28th Street, 23rd Street, 18th Street e 14th Street della linea IRT Broadway-Seventh Avenue (treni delle linee 1, 2 e 3), Eighth Avenue della linea BMT Canarsie (treni della linea L) e 34th Street-Hudson Yards della linea IRT Flushing (treni della linea 7).\nCuriosit\u00e0.\nIl giorno migliore per esplorare il quartiere \u00e8 il giovedi, giorno in cui le gallerie aprono le porte con i vernissage per le nuove esibizioni."}
{"id": "587407", "revid": "339392", "url": "https://it.wikipedia.org/wiki?curid=587407", "title": "Iruka Umino", "text": ""}
{"id": "587413", "revid": "2194416", "url": "https://it.wikipedia.org/wiki?curid=587413", "title": "Complex instruction set computer", "text": "Complex Instruction Set Computer (CISC), in elettronica digitale, indica un'architettura per microprocessori formata da un set di istruzioni contenente istruzioni in grado di eseguire operazioni complesse come la lettura di un dato in memoria, la sua modifica e il suo salvataggio direttamente in memoria tramite una singola istruzione. Il termine \u00e8 nato per distinguere l'altro paradigma dominante nei microprocessori, il paradigma Reduced Instruction Set Computer (RISC).\nEsempi di sistemi basati su architettura CISC sono System/360, VAX, PDP-11, la famiglia Motorola 68000, l'architettura x86 di Intel e AMD.\nStoria.\nPrima dello sviluppo dei primi processori CISC, molte architetture per computer cercarono di colmare il \"vuoto semantico\" che esisteva tra i comandi ad alto livello messi a disposizione dai linguaggi di programmazione ed i veri e propri comandi accettati dagli elaboratori. Questi calcolatori offrivano comandi per la gestione delle procedure, per la gestione dei loop e dei salti, per la gestione di strutture dati in memoria e per altri compiti comuni. Inoltre le istruzioni complesse fornite dai CISC permettevano la realizzazione di programmi compatti che richiedevano poca memoria, una risorsa molto costosa negli anni 1960.\nIl primo processore CISC dotato di pipeline \u00e8 stato Intel 80486 che implementava le istruzioni pi\u00f9 comuni in modo nativo mentre le istruzioni meno utilizzate venivano tradotte in istruzioni pi\u00f9 semplici. Le istruzioni pi\u00f9 semplici invece erano implementate con un'architettura a tipologia RISC. I processori moderni basati su architetture x86 traducono le istruzioni CISC in micro operazioni che poi elaborano come fossero processori RISC.\nDescrizione.\nA vantaggio delle architetture CISC c'\u00e8 la riduzione del divario esistente fra il linguaggio macchina e il linguaggio ad alto livello; in alcuni casi si possono avere istruzioni addirittura pi\u00f9 potenti di quelle esprimibili con un linguaggio ad alto livello. Sebbene i processori CISC abbiano effettivamente permesso la realizzazione di linguaggi ad alto livello con l'uso di poche istruzioni, non sempre questa tipologia di processori ha prodotto un reale incremento delle prestazioni. Per esempio si \u00e8 scoperto come in un processore fosse pi\u00f9 efficiente utilizzare una serie di istruzioni semplici piuttosto che utilizzare l'istruzione apposita per gestire le chiamate di sistema. Inoltre un set di istruzioni complesso richiede l'utilizzo di molto silicio nonch\u00e9 tempi maggiori di decodifica e di esecuzione anche per le istruzioni pi\u00f9 semplici. Un set di istruzioni ampio richiede anche molti progettisti e transistor che non possono quindi essere utilizzati per incrementare le prestazioni. Spesso le CPU CISC sono microprogrammate, cio\u00e8 la fase di decodifica dell'istruzione nella CPU avviene attraverso un programma che risiede nella CPU stessa."}
{"id": "587414", "revid": "1700", "url": "https://it.wikipedia.org/wiki?curid=587414", "title": "Jack Dejohnette", "text": ""}
{"id": "587416", "revid": "1632387", "url": "https://it.wikipedia.org/wiki?curid=587416", "title": "Monochrome (Helmet)", "text": "Monochrome \u00e8 un album della band statunitense Helmet, pubblicato nel 2006 dalla Warcon Enterprises. Questo \u00e8 il terzo album della band ad essere registrato come un trio, dato che al cantante e chitarrista Page Hamilton, ed a Chris Traynor (chitarrista, ma nella registrazione di questo album in veste di bassista) si \u00e8 aggiunto il batterista Mike Jost. Anche il bassista Jeremy Chatelain (che sostitu\u00ec Frank Bello durante il tour di \"Size Matters\") si \u00e8 unito alla band, ma non in tempo per registrare l'album. Il disco \u00e8 stato prodotto in collaborazione con Wharton Tiers, che produsse anche i due primi lavori della band, \"Strap It On\" e \"Meantime\". I pezzi \"Money Shot\" e \"Bury Me\" fanno parte della produzione dell'altra band di Hamilton, i Gandhi, ma per l'occasione sono stati nuovamente registrati. Il primo singolo estratto dall'album \u00e8 \"Gone\", per il quale \u00e8 stato prodotto anche un video.\nTracce.\nTesti e musiche di Page Hamilton, eccetto \"Brand New\" e \"On Your Way Down\", di Hamilton, Jost e Traynor."}
{"id": "587424", "revid": "547992", "url": "https://it.wikipedia.org/wiki?curid=587424", "title": "Don Tonino", "text": "Don Tonino \u00e8 una serie televisiva italiana degli anni ottanta. Protagonisti erano il duo comico Gigi e Andrea, la regia era di Fosco Gasperi, prodotto dalla Fininvest in due stagioni.\nIn totale gli episodi tra prima e seconda stagione furono 14 da 100 minuti ciascuno. Negli anni novanta la serie venne venduta anche in Canada e Cecoslovacchia.\nProduzione.\nL'attore protagonista di questa serie era Andrea Roncato, che interpretava il parroco don Tonino, il quale, tramite l'amico commissario di polizia Sangiorgi (interpretato da Gigi Sammarchi), si trovava spesso a investigare su casi misteriosi. Gli episodi erano gioviali a tinte gialle e all'epoca ebbero un certo consenso, anche se una regia pi\u00f9 attenta ne avrebbe decretato un risultato artisticamente pi\u00f9 dignitoso e duraturo nel tempo (ma la forza di queste serie erano basate sulla verve degli attori \"a consumo\").\nStrideva un po' vedere il duo comico, divenuto famoso grazie a commedie sexy come \"Acapulco, prima spiaggia... a sinistra\", in un contesto pi\u00f9 \"serio\", ma il mix thriller/commedia funzionava.\nAltri protagonisti erano l'idolo delle teenager Manuel De Peppe e una giovane Vanessa Gravina. Tra le guest star comparvero Mita Medici, Enzo Iacchetti (debuttante nel cinema italiano), Gioele Dix, Umberto Smaila, Nini Salerno, Fiorella Pierobon, Gian Fabio Bosco, Lory Del Santo, Pino Pellegrino, Giorgio Mastrota e l'allora sconosciuta doppiatrice Patrizia Scianca.\nManuel De Peppe ricevette un Oscar dei Giovani in Campidoglio in Roma consegnato dal Ministero dello Spettacolo nel 1990 come rivelazione dell'anno.\nReligiosi che si trovano ad investigare su delitti, dimostrandosi pi\u00f9 efficaci di polizia e carabinieri, sono stati al centro di altre serie televisive italiane sia precedenti che successive, come ad esempio \"Padre Brown\", \"Don Matteo\", \"Benedetti dal Signore\" e \"Che Dio ci aiuti\".\nEpisodi.\nPrima stagione.\nLa prima stagione and\u00f2 in onda nel 1988 su Italia 1 con il seguente ordine di episodi:\nSeconda stagione.\nLa seconda stagione and\u00f2 in onda nel 1990 su Canale 5 (i primi 4 episodi) e su Italia 1 (gli altri 4 episodi):\nRepliche.\nLa serie \u00e8 stata replicata negli anni successivi nella fascia pomeridiana e poi notturna di Italia 1 e su Happy Channel, ed anche in prima serata. Nel 2009 viene replicata su Iris, nel 2014 su Mediaset Extra, 2015 su Rete 4 e nel 2016 su Italia 2."}
{"id": "587425", "revid": "1318658", "url": "https://it.wikipedia.org/wiki?curid=587425", "title": "Arrondissement di Bobigny", "text": "L\"arrondissement\" di Bobigny \u00e8 una suddivisione amministrativa francese, situata nel dipartimento della Senna-Saint-Denis e nella regione della \u00cele-de-France.\nComposizione.\nL\"arrondissement\" di Bobigny raggruppa 15 comuni in 17 cantoni:"}
{"id": "587447", "revid": "1318658", "url": "https://it.wikipedia.org/wiki?curid=587447", "title": "Arrondissement di Le Raincy", "text": "L\"arrondissement\" di Le Raincy \u00e8 una suddivisione amministrativa francese, situata nel dipartimento della Senna-Saint-Denis e nella regione della \u00cele-de-France.\nComposizione.\nL\"arrondissement\" di Le Raincy raggruppa 16 comuni in 13 cantoni:"}
{"id": "587449", "revid": "486946", "url": "https://it.wikipedia.org/wiki?curid=587449", "title": "Motta Sant'Aniceto", "text": ""}
{"id": "587455", "revid": "1318658", "url": "https://it.wikipedia.org/wiki?curid=587455", "title": "Distretto industriale", "text": "Un distretto industriale \u00e8 un'agglomerazione di imprese, in generale di piccola e media dimensione, ubicate in un ambito territoriale circoscritto e storicamente determinato, specializzate in una o pi\u00f9 fasi di un processo produttivo e integrate mediante una rete complessa di interrelazioni di carattere economico e sociale.\nStoria.\nSebbene il modello di sviluppo industriale basato sui distretti non sia un'esclusiva italiana, esso ha trovato in Italia le condizioni ideali per la sua affermazione sin dagli anni settanta, contemporaneamente alle prime avvisaglie di \"crisi della grande impresa\": essendo venute meno le condizioni di crescita espansiva della domanda di mercato, abbondanza di risorse e stabilit\u00e0 monetaria sulle quali si era basato lo sviluppo industriale degli anni sessanta, le grandi imprese riscontrarono notevoli difficolt\u00e0 nel mantenere le proprie strategie di crescita espansiva. Molte di esse intrapresero una profonda riorganizzazione sia avviando azioni di decentramento produttivo sia sfruttando le potenzialit\u00e0 della specializzazione e della divisione del lavoro tra imprese di uno stesso settore. Contemporaneamente, si registr\u00f2 un processo di \"crescita di un tessuto di piccole imprese\" di origine artigiana, fortemente radicate con la produzione tradizionale di aree geografiche ristrette, che raggiunse gradualmente rilevanti quote di mercato in produzioni di nicchia.\n la legislazione italiana riconosce e tutela circa 200 distretti industriali, distribuiti a macchia di leopardo sull'intero territorio nazionale.\nCaratteristiche distintive.\nLa formazione dei distretti industriali ha interessato prevalentemente settori industriali connotati da:\nTali caratteristiche sono riscontrabili nella produzione di beni di consumo durevoli per la casa (mobili, ceramiche) e la persona (occhiali, gioielli, abbigliamento) e dei macchinari impiegati per la loro produzione.\nOrganizzazione del processo produttivo.\nL'organizzazione del processo produttivo all'interno dei distretti industriali registra un'elevata scomposizione tra imprese differenti, ciascuna delle quali pu\u00f2 conseguire i vantaggi della specializzazione (efficienze ed economie di scala). Contestualmente, la fitta rete di relazioni interimpresa garantisce al processo l'adattabilit\u00e0, in termini di volumi (elasticit\u00e0) e di differenziazione di prodotto (flessibilit\u00e0), necessaria per adeguare rapidamente l'offerta alle variazioni della domanda.\nRapporti tra imprese.\nI rapporti tra imprese sono improntati alla cooperazione tra soggetti che operano a livelli differenti del sistema produttivo e alla concorrenza fra quelli che svolgono la medesima attivit\u00e0. Ci\u00f2 da un lato favorisce il coordinamento, dall'altro conferisce al sistema un elevato dinamismo.\nIl ruolo nello sviluppo economico.\nIl successo del modello produttivo dei distretti industriali \u00e8 concordemente ascritto a due principali fattori di sviluppo.\nAnzitutto, il forte \"ancoraggio socio-culturale ad un territorio\" circoscritto favorisce una rapida circolazione delle idee e una facile interazione tra gli individui, che condividono una \"cultura distrettuale\". Questa non si basa solo sulla condivisione delle conoscenze tecnico-produttive, veicolate anche mediante specifici canali di formazione, ma include anche la cultura imprenditoriale e l'identificazione nei valori e negli interessi del distretto.\nUn secondo fattore di sviluppo \u00e8 l'esistenza di un \"approccio sistemico nelle relazioni interimpresa\" secondo la logica della specializzazione flessibile. La natura reticolare delle strutture organizzative distrettuali deriva spesso non da precisi schemi progettuali guidati da un'impresa \"leader\", ma come risposta spontanea al contesto competitivo; \u00e8 cos\u00ec assicurata la possibilit\u00e0 di sostituire un'impresa con altre che siano in grado di svolgere la medesima attivit\u00e0 lungo il processo produttivo. Contestualmente, si registra una notevole stabilit\u00e0 dei rapporti, spesso basati su relazioni di mutua fiducia, in grado di favorire la ricerca di forme di coordinamento che possano accrescere l'efficienza complessiva del distretto."}
{"id": "587457", "revid": "287204", "url": "https://it.wikipedia.org/wiki?curid=587457", "title": "\u0100dibuddha", "text": "\u0100di-Buddha o \u0100dibuddha (dal sanscrito, \"primo illuminato\" o \"Buddha primordiale) \u00e8 nel Mahayana e Vajrayana (o Buddhismo Tantrico) il principio originatore e l'essenza stessa dell'illuminazione; \u00e8 strettamente collegato con il concetto di Natura-Buddha originatosi all'interno della corrente Mah\u0101y\u0101na, ma ha trovato piena formulazione nelle correnti tantriche del Vajrayana e in particolare nel \"Kunjed Gyalpo Tantra\", in cui la sua figura \u00e8 definita Samantabhadra (\"Universalmente Buono\"). Altre figure associate sono Vajradhara, Kalachakra e Vairocana.\nGenerazione dei Jinas.\nIl primordiale Adi-Buddha, \"l'esistente di per s\u00e9\", \u00e8 sempre esistito e sempre esister\u00e0. \u00c8 identificato in Maha Vairocana (lett. \"Il Grande Sole\" o \"Il Grande Illuminatore\") che si trova al centro dei Mandala e riassume in se sia lo Zenith che il Nadir.\nAttraverso la contemplazione di se stesso, l'Adi-Buddha gener\u00f2 i Jina (lett.\"Vittoriosi\"), conosciuti in Occidente come Dhyani-Buddha (lett.\"Buddha della meditazione\"). \nCostoro, in numero di quattro, presero dimora ai quattro punti cardinali : Ak\u1e63obhya ad est, Amitabha (Amida) ad ovest, Amoghasiddhi a nord e Ratnasa\u1e43bh\u0101va a sud.\nI Buddha metafisici si distinguono per i simboli con i quali sono rappresentati: Ratnasambhava con il Cintamani (lett.\"Gioiello prezioso\"), Amitabha con un loto, Aksobhya con il vajra (lett.\"Folgore\"), Amogasiddhi con il vishvavajra (lett.\"Doppia Folgore\")."}
{"id": "587463", "revid": "1318658", "url": "https://it.wikipedia.org/wiki?curid=587463", "title": "Arrondissement di Saint-Denis (Senna-Saint-Denis)", "text": "L\"arrondissement\" di Saint-Denis \u00e8 una suddivisione amministrativa francese, situata nel dipartimento della Senna-Saint-Denis e nella regione della \u00cele-de-France.\nComposizione.\nL\"arrondissement\" di Saint-Denis raggruppa 9 comuni in 10 cantoni:"}
{"id": "587470", "revid": "22475", "url": "https://it.wikipedia.org/wiki?curid=587470", "title": "Rayman", "text": "Rayman \u00e8 un videogioco a piattaforme pubblicato da Ubi Soft nel 1995 per Atari Jaguar, PlayStation, Sega Saturn, MS-DOS e Game Boy Color.\nIl gioco \u00e8 stato ampiamente acclamato dalla critica per la sua grafica 2D animata, per l'atmosfera e per la sua colonna sonora. Si \u00e8 rivelato un successo vendendo 900.000 copie in due anni, per un totale di 5 milioni di copie.\nDal 29 maggio 2008 \u00e8 possibile scaricare \"Rayman\" su PlayStation 3 e PlayStation Portable tramite PlayStation Network, e inoltre \u00e8 preinstallato sulla console PlayStation Classic, uscita il 3 dicembre 2018.\nTrama.\nNel pianeta in cui Rayman vive, gli abitanti vivono in armonia grazie al Grande Protone. Tuttavia un giorno, il malvagio Mr. Dark rub\u00f2 il Protone, portando gli Electoons a disperdersi in tutto il mondo. Betilla la fata, si batt\u00e9 contro Mr. Dark per ottenere il Protoon e gli Electoons, ma invano. Cos\u00ec Rayman decide di andare a recuperare gli Electoons e il Great Protoon e sconfiggere Mr. Dark. Betilla la fata, una guardiana del Grande Protone, interagisce frequentemente con Rayman se necessario per dargli ulteriori poteri magici durante il suo viaggio.\nRayman inizia il suo viaggio nella Foresta dei Sogni, una delle sei terre della valle. Inizia con l'abilit\u00e0 di colpire telescopicamente i nemici fino a quando Betilla gli d\u00e0 l'abilit\u00e0 di aggrapparsi alle sporgenze. Incontra un gentile locale di nome Tarayzan, che consegna un seme magico che germoglia istantaneamente per aiutarlo a sfuggire a un'inondazione crescente. Alla fine della Dream Forest, Rayman sconfigge il primo dei sei boss del gioco: Bzzit, una zanzara gigante appartenente alla specie Moskito. Betilla d\u00e0 quindi a Rayman il potere di oscillare dai cerchi volanti. Rayman arriva a Band Land, un mondo costruito intorno a nuvole e note musicali, simboli e strumenti. Viene inseguito da Mr. Sax, un sassofono gigante arrabbiato. Betilla concede a Rayman il potere di roteare i capelli come un elicottero per planare. Dopo aver sconfitto Mr. Sax, Rayman progredisce attraverso le Blue Mountains, un mondo di valanghe e mostri rocciosi. Incontra la famiglia di amici musicisti e li aiuta a costruire una nuova chitarra in cambio di una pozione che permette a Rayman di volare continuamente usando i suoi capelli da elicottero. Rayman sconfigge Mr. Stone, e Betilla gli d\u00e0 l'abilit\u00e0 di correre. Picture City, la quarta terra, \u00e8 un mondo di dipinti e utensili d'arte, tra cui pavimenti in inchiostro scivolosi e matite affilate mortali. Rayman si fa strada per arrivare sul palco di una commedia di pirati, dove un'attrice viziosa in costume vichingo emerge dal cannone della nave e gli lancia coltelli contro. Pi\u00f9 tardi, Rayman incontra di nuovo questa attrice che si rivela essere il capo della zona, Space Mama, in costume da astronauta. Dopo la sua sconfitta, Rayman viene a sapere che Mr. Dark ha rapito Betilla e l'ha imprigionata in una delle piccole sfere attaccate al suo cappello.\nRayman raggiunge la quinta terra, le Grotte di Skops, un mondo rupestre governato da Mr. Skops, uno scorpione gigante. Prima di entrare incontra Joe, un amichevole extraterrestre, che possiede uno snack bar le cui luci elettriche si sono spente. Joe d\u00e0 a Rayman una lucciola per illuminarsi attraverso la grotta per reinserire una spina che \u00e8 caduta, restituendo energia alla sua barra. Dopo aver attraversato un lago e attraversato le grotte, Rayman raggiunge la tana di Mr. Skops e lo sconfigge. Dopo aver soccorso tutti gli Electoons, Rayman arriva nella terra finale, Candy Chateau, fatta di dessert e stoviglie. Alla fine, affronta Mr. Dark che attacca con vari incantesimi disorientanti. Rayman arriva nella sala del castello, dove Mr. Dark lo intrappola con muri di fuoco. All'ultimo momento, gli Electoons recuperano l'abilit\u00e0 di Rayman di colpire dopo che Mr. Dark gliel'ha sottratta. A questo punto Mr. Dark (probabilmente usando il potere del Grande Protone e Betilla) si trasforma in ibridi dei boss precedenti per sconfiggere Rayman. Dopo la sconfitta degli ibridi, Rayman salva Betilla e recupera il Grande Protone, restituendo cos\u00ec equilibrio al suo mondo. Rayman quindi si prende una vacanza con amici ed ex nemici.\nModalit\u00e0 di gioco.\nSono presenti cinque differenti zone da esplorare scandite da una serie di livelli collegati tra loro. Le cinque zone sono: Foresta Incantata, Terra della Musica, Montagne Blu, Immaginopoli e Grotte di Skops. Una volta sconfitti tutti i boss e liberati tutti gli Electoons imprigionati in ogni livello, si raggiunge il Castello dei Dolci dov'\u00e8 nascosto il temibile Mr. Dark.\nRayman pu\u00f2 collezionare delle sfere blu denominate Ting e sparse per i vari livelli. 10 Ting, se donate al Mago, permettono a Rayman di accedere a un livello bonus dove guadagnare una vita extra.\nInizialmente Rayman pu\u00f2 camminare, abbassarsi, saltare oppure scagliare il pugno telescopico contro i nemici. Nel corso del gioco ricever\u00e0 altre doti, alcune permanenti, donate dalla fata Betilla, altri temporanei donati dai personaggi incontrati durante lo svolgimento della trama.\nI poteri conferiti da Betilla:\nPoteri temporanei donati da altri personaggi:\nLivelli.\nRayman deve superare diversi livelli:\nNello scontro finale, Mr. Dark attaccher\u00e0 Rayman sfruttando tutti i suoi poteri, dalle sfere di fuoco ai fulmini e trasformandosi in ibridi dei boss precedentemente affrontati.\nVersioni.\nAtari Jaguar.\nNella versione per Atari Jaguar alcuni livelli sono assenti o differenti e l'antagonista Bad Rayman non \u00e8 presente in questa versione. Al termine del gioco \u00e8 presente un livello bonus sbloccabile, accessibile anche nella versione MS-DOS.\nPlayStation.\nNella versione per PlayStation sono presenti effetti grafici aggiuntivi in alcune aree.\nSega Saturn.\nLa versione per Sega Saturn include animazioni aggiuntive del personaggio e degli sfondi, e gli sfondi in determinate aree sono stati invertiti rispetto all'ordine originale.\nMS-DOS.\nLa versione per MS-DOS \u00e8 doppiata in lingua originale.\nGame Boy Color.\nIn questa versione molti personaggi e luoghi sono assenti, e la battaglia finale contro Mr Dark \u00e8 stata cambiata drasticamente.\nRemake.\n\"Rayman Advance\".\n\"Rayman Advance\" \u00e8 stato pubblicato per Game Boy Advance nel 2001, ed \u00e8 un port basato sulla versione PC. A differenza del gioco originale, il giocatore all'inizio possiede 6 vite anzich\u00e9 4 e con un punto vita in pi\u00f9 e la difficolt\u00e0 in generale. Alcune aree dei livelli e musiche sono state rimosse a causa delle limitazioni della console, e per compensare la mancanza di retroilluminazione nella console originale, la grafica presenta una luminosit\u00e0 e un contrasto tra colori maggiori. Dal 2017 \u00e8 stato anche pubblicato sul servizio Virtual Console per Wii U.\nSequel.\nIl gioco \u00e8 il primo capitolo dell'omonima serie, che comprende anche i sequel ' (1999), ' (2003), \"Rayman Origins\" (2011) e \"Rayman Legends\" (2013)."}
{"id": "587471", "revid": "339392", "url": "https://it.wikipedia.org/wiki?curid=587471", "title": "Aeroporto Stansted", "text": ""}
{"id": "587474", "revid": "1013865", "url": "https://it.wikipedia.org/wiki?curid=587474", "title": "Distretto di Gabrovo", "text": " \nIl distretto di Gabrovo (in bulgaro: \u041e\u0431\u043b\u0430\u0441\u0442 \u0413\u0430\u0431\u0440\u043e\u0432\u043e) \u00e8 uno dei 28 distretti della Bulgaria ed \u00e8 situato al centro della nazione.\nComuni.\nIl distretto \u00e8 diviso in 4 comuni:"}
{"id": "587478", "revid": "1305772", "url": "https://it.wikipedia.org/wiki?curid=587478", "title": "Zero instruction set computer", "text": "In informatica, Zero instruction set computer (ZISC), indica un processore basato sul pattern matching e non dotato di microcodice e di istruzioni.\nL'acronimo ZISC \u00e8 stato scelto per la somiglianza con il ben pi\u00f9 famoso acronimo RISC (reduced instruction set computer).\nLa tecnologia ZISC si basa sull'utilizzo di reti neurali. L'idea venne a Guy Paillet che insieme a Pascal Tannhof la svilupparono nella sede IBM di Parigi.\nLa prima versione del chip ZISC conteneva 36 celle contenenti un neurone artificiale che pu\u00f2 essere pensato come un piccolo processore parallelo. Ogni neurone riceveva in ingresso un vettore contenente fino a 64 bit e lo confrontava con un pattern in memoria, se il neurone trovava corrispondenza emetteva un segnale in uscita. L'uscita del processore conteneva i neuroni che avevano individuato il pattern.\nIl parallelismo era il punto di forza del processore che rispetto a un classico processore eliminava il caricamento seriale dei dati e del pattern da confrontare. Inoltre lo ZISC era scalabile, per aumentare le prestazioni basta aggiungere dispositivi ZISC senza nel contempo ottenere una riduzione della velocit\u00e0 di elaborazione. Unit\u00e0 con migliaia di neuroni potrebbero essere realizzati con semplicit\u00e0. L'ultimo dispositivo ZISC ha 78 neuroni funzionanti a 50 Megahertz ed \u00e8 in grado di individuare un'informazione tra un milione di dati in un secondo. La nuova generazione di ZISC dovrebbe essere dotata di 1000 neuroni.\nGli usi degli ZISC comprendono l'analisi dei dati, il recupero di informazioni, il data mining, la sicurezza e obiettivi simili."}
{"id": "587479", "revid": "628767", "url": "https://it.wikipedia.org/wiki?curid=587479", "title": "Distretto di Haskovo", "text": "Il distretto di Haskovo (in bulgaro: \u041e\u0431\u043b\u0430\u0441\u0442 \u0425\u0430\u0441\u043a\u043e\u0432\u043e) \u00e8 uno dei 28 distretti della Bulgaria.\nFra i principali siti archeologici della regione \u00e8 nota Villa Armira, celebre villa romana in uso fino all'et\u00e0 medievale.\nComuni.\nIl distretto \u00e8 diviso in 11 comuni:"}
{"id": "587480", "revid": "842", "url": "https://it.wikipedia.org/wiki?curid=587480", "title": "ZISC", "text": ""}
{"id": "587485", "revid": "3115", "url": "https://it.wikipedia.org/wiki?curid=587485", "title": "Nazione Indiana", "text": "Nazione Indiana \u00e8 un sito web italiano avente finalit\u00e0 di promozione letteraria.\nStoria.\nSi tratta di un blog collettivo e progetto culturale fondato nel marzo 2003 da un gruppo di scrittori, critici e artisti italiani: Andrea Bajani, Carla Benedetti, Benedetta Centovalli, Federica Fracassi e Renzo Martinelli di Teatro i, Andrea Inglese, Helena Janeczek, Giovanni Maderna, Antonio Moresco, Giulio Mozzi, Piersandro Pallavicini, Raul Montanari, Tiziano Scarpa, Dario Voltolini. Il nome del sito \u00e8 stato suggerito da Antonio Moresco per richiamare quello speciale modo di sentirsi uniti dei popoli nativi del Nordamerica, \"gelosi ciascuno della propria libert\u00e0 e indipendenza eppure capaci, quando occorre, di cavalcare insieme\".\nCon lo scopo di dare voce a testi e idee che non trovano spazio nell'editoria commerciale e nella stampa d'informazione, Nazione indiana ha pubblicato negli anni testi letterari e critici, iniziative politiche e culturali, divulgazione scientifica e rassegne d'arte. Gli obiettivi del progetto sono l'interdisciplinarit\u00e0, il multiculturalismo, il rapporto diretto con chi legge, l'indipendenza dal mercato e dall'industria culturale.\nAi fondatori originari si sono uniti successivamente nuovi membri, mentre altri hanno lasciato il progetto. Attualmente i membri sono ventuno.\nPossono pubblicare articoli (propri o di altri scrittori, come Erri De Luca, Vanni Santoni, Chiara Valerio, Peppe Fiore, Luigi Di Ruscio, Roberto Saviano, Bianca Madeccia, Gianni Biondillo, Romano A. Fiocchi) i membri del progetto, mentre lo spazio dei commenti \u00e8 libero e aperto a tutti.\nDal 2003 a giugno 2005 ha utilizzato Movable Type, da luglio 2005 utilizza WordPress."}
{"id": "587486", "revid": "88740", "url": "https://it.wikipedia.org/wiki?curid=587486", "title": "Piper", "text": ""}
{"id": "587488", "revid": "599013", "url": "https://it.wikipedia.org/wiki?curid=587488", "title": "Jean-Alain Boumsong", "text": "Biografia.\n\u00c8 cugino dell'attaccante David N'Gog.\nSi \u00e8 laureato con lode in Matematica presso l'Universit\u00e0 di Le Havre.\nCarriera.\nClub.\nLe Havre.\nHa esordito in Francia, un anno dopo il suo arrivo dal Camerun, nelle file della squadra US Palaiseau. In seguito all'interessamento di molte squadre della prima categoria francese, ha scelto Le Havre, in cui ha militato dal 1997 al 2000, racimolando parecchie presenze sin dalla seconda stagione.\nAuxerre.\nTra il 2000 e il 2004 milita nelle file dell'.\nRangers e Newcastle.\nDopo una breve (e tutto sommato positiva) parentesi nel campionato scozzese, tra i Rangers, dal 2005 gioca per il Newcastle, dimostrando ottime qualit\u00e0 fisiche, tecniche, tattiche.\nJuventus e Lione.\nArrivato nell'estate 2006 per 3,5 milioni di euro alla (con la quale ha firmato un contratto quadriennale da circa 1,5 milioni di euro a stagione), ha giocato un campionato collezionando 33 presenze e 2 gol. Uno dei suoi gol fu quello che fece vincere la nella partita del 27 aprile contro l'Hellas Verona per 1-0.\n Il 23 gennaio 2008 segna nei quarti di finale di Coppa Italia al Meazza contro l'Inter l'unico gol stagionale prima di trasferirsi al Lione per la cifra di 3 milioni di euro.\nPanathinaikos.\nIl 30 luglio 2010 passa dal Lione al Panathinaikos per 500.000 euro, firmando un contratto triennale.\nNazionale.\nEsordisce nella nazionale della Francia il 20 giugno 2003 nella partita contro il Giappone. Segna il suo primo (e unico) gol con i \"bleus\" l'11 ottobre 2003, contro Israele.\nStatistiche.\nPresenze e reti nei club.\n\"Statistiche aggiornate al 30 giugno 2013.\""}
{"id": "587489", "revid": "268111", "url": "https://it.wikipedia.org/wiki?curid=587489", "title": "Cantone di Romans-sur-Is\u00e8re-1", "text": "Il Cantone di Romans-sur-Is\u00e8re-1 era un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte occidentale della citt\u00e0 di Romans-sur-Is\u00e8re e i comuni di:"}
{"id": "587494", "revid": "1305772", "url": "https://it.wikipedia.org/wiki?curid=587494", "title": "Distretto di K\u0103rd\u017eali", "text": " \nIl distretto di K\u0103rd\u017eali (in bulgaro: \u041a\u044a\u0440\u0434\u0436\u0430\u043b\u0438\u0439\u0441\u043a\u0430 \u043e\u0431\u043b\u0430\u0441\u0442) \u00e8 uno dei 28 distretti della Bulgaria.\nComuni.\nIl distretto \u00e8 diviso in 7 comuni:\nSociet\u00e0.\nEvoluzione demografica.\nIn base al censimento del 2001 158.704 abitanti furono cos\u00ec identificati dal punto di vista etnico:"}
{"id": "587496", "revid": "268111", "url": "https://it.wikipedia.org/wiki?curid=587496", "title": "Cantone di Romans-sur-Is\u00e8re-2", "text": "Il Cantone di Romans-sur-Is\u00e8re-2 era un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte orientale della citt\u00e0 di Romans-sur-Is\u00e8re e i comuni di:"}
{"id": "587497", "revid": "119323340", "url": "https://it.wikipedia.org/wiki?curid=587497", "title": "Midland F1 Racing", "text": "La Midland F1 Racing (generalmente abbreviata in MF1 Racing) \u00e8 stata un costruttore ed una squadra di Formula 1. Ha corso nel Campionato mondiale di Formula 1 2006, con i piloti Christijan Albers e Tiago Monteiro. La squadra fu creata cambiando denominazione alla Jordan Grand Prix, dopo l'acquisto di quest'ultima da parte del miliardario canadese Alex Shnaider, proprietario del gruppo Midland. La squadra venne registrata come la prima squadra russa di Formula 1, per riflettere le origini di Shnaider, anche se la sede ha continuato ad essere situata in Gran Bretagna, nella struttura della Jordan a Silverstone.\nVerso la fine della stagione 2006, la squadra \u00e8 stata venduta alla Spyker Cars, e ha corso le ultime tre gare di quella stagione con la denominazione ufficiale di \"Spyker MF1 Racing\". Dal 2007, la squadra ha corso come Spyker F1.\nStoria.\nL'acquisto della Jordan (2005).\nL'interesse del gruppo Midland per un coinvolgimento in Formula 1 cominci\u00f2 nel 2004, quando vennero confermati i loro progetti per una squadra con cui disputare la stagione 2006. Anche se inizialmente si riteneva che sarebbe stata creata una nuova squadra, oppure acquistata la Jaguar, il gruppo sigl\u00f2 un accordo per l'acquisto della squadra Jordan, da Eddie Jordan, prima dell'inizio della stagione 2005 di Formula 1, per una somma di 60 milioni di dollari. In conseguenza di questo accordo, la squadra sarebbe stata legalmente una continuazione della Jordan e non un soggetto completamente nuovo, soggetto quindi alla tassa di iscrizione alla Formula 1, di 48 milioni di dollari. Questo avrebbe anche permesso alla Midland di ottenere i compensi legati ai diritti televisivi, in base al piazzamento della Jordan nel Campionato Costruttori (in cui la Jordan si classific\u00f2 poi al 9\u00ba posto).\nLa squadra mantenne il nome Jordan per la stagione 2005 e present\u00f2 la sua vettura, il modello EJ15, a Mosca, affiancando ai piloti Narain Karthikeyan e Tiago Monteiro, il collaudatore Robert Doornbos. Le prestazioni furono complessivamente piuttosto deludenti: gli unici elementi degni di nota della stagione furono il terzo posto di Monteiro nel Gran Premio degli Stati Uniti (corso da sole sei vetture, a causa dei problemi di affidabilit\u00e0 delle gomme Michelin) e la sua lunga serie di arrivi consecutivi, che evidenziarono l'affidabilit\u00e0 della vettura.\nAlcune indiscrezioni mediatiche in questo periodo cominciarono a suggerire che la Midland fosse scontenta dell'investimento fatto e cercasse il modo di liberarsi di Jordan prima che la squadra fosse iscritta con il proprio nome nel 2006. Il direttore sportivo Trevor Carlin lasci\u00f2 la squadra dopo sette gare, ed il progettista ed ingegnere capo Mark Smith fece lo stesso prima della fine della stagione. Esistevano autorevoli voci che indicavano la possibilit\u00e0 di un acquisto della squadra da parte dell'ex-pilota di Formula 1 Eddie Irvine.\nLa stagione 2006.\nIl nome della squadra venne cambiato in MF1 Racing per la stagione di Formula 1 2006. La nuova vettura, denominata M16, venne presentata a Silverstone il 3 febbraio 2006. Nel corso dell'inverno, il pilota russo Roman Rusinov aveva provato la vettura 2005, con una nuova livrea (rosso, bianco e nero come i colori aziendali del Gruppo Midland). Anche Max Biaggi, protagonista della MotoGP, ebbe modo di provare la vettura a Silverstone in gennaio. In origine, per lo sviluppo della M16 era stato trovato un accordo con il costruttore italiano Dallara, anche se il contratto venne poi interrotto nel corso della fase progettuale, a causa del contributo deludente fornito dal costruttore italiano. Il gruppo dirigente si affid\u00f2 a questo punto al gruppo di progettisti titolare, promuovendo James Key al ruolo di direttore tecnico, verso la fine della stagione 2005.\nNonostante Shnaider avesse confermato che la Midland intendeva mettere in pista il primo pilota russo di Formula 1 (anche se piloti russi avevano gi\u00e0 provato in passato, soprattutto per la Minardi, nessuno di loro aveva mai corso in un Gran Premio), assunse il pilota olandese Christijan Albers dalla Minardi, e conferm\u00f2 il pilota portoghese Tiago Monteiro. La squadra aveva precedentemente tentato, senza successo, di assumere Takuma Sato.\nNel corso della brevissima storia della scuderia in Formula 1, vennero utilizzati tre piloti come collaudatori nelle prove del venerd\u00ec ai Gran Premi: Markus Winkelhock, Giorgio Mondini e Adrian Sutil. Nel corso delle ultime tre gare, come \"Spyker MF1 Racing\", i collaudatori furono ancora Adrian Sutil, poi Alexandre Pr\u00e9mat ed Ernesto Viso\nCon il procedere della stagione 2006, la squadra pass\u00f2 dal precedere la sola Super Aguri, al lottare costantemente con altre squadre di centro gruppo, come la Red Bull Racing e la Toro Rosso, anche se al traguardo precedeva solo vetture in difficolt\u00e0, le Super Aguri ed occasionalmente le Toro Rosso. Gran parte di questi progressi erano dovuti allo sviluppo delle gomme da parte della Bridgestone, in concomitanza con miglioramenti significativi nell'aerodinamica e nella guidabilit\u00e0 (coordinati rispettivamente da Simon Phillips e Richard Frith). Il miglioramento delle prestazioni vide la squadra cominciare a passare occasionalmente alla seconda fase delle qualifiche (8 volte su 36), con un 14\u00ba posto come miglior risultato in qualifica.\nSfortunatamente queste prestazioni in miglioramento verso met\u00e0 stagione non si tradussero in risultati concreti, in quanto la squadra venne coinvolta in un certo numero di incidenti al via, segnatamente a Monaco, Indianapolis e Montreal, seguiti poi da una squalifica al Gran Premio di Germania, per aver utilizzato un'ala flessibile in violazione al regolamento tecnico.\nLa squadra pass\u00f2 dall'essere a quattro secondi al giro pi\u00f9 lenti dei migliori del 2005, a circa due secondi al giro, al momento della vendita alla Spyker Cars nel settembre 2006.\nLa vendita alla Spyker.\nVerso la met\u00e0 della stagione cominciarono a circolare nel paddock voci riguardo ad una possibile vendita della squadra, meno di due anni dopo che Shnaider l'aveva originariamente comprata da Eddie Jordan. Le notizie indicavano un prezzo di 128 milioni di dollari, e che Shnaider stesse considerando seriamente la possibilit\u00e0 di vendere. Le squadre di Formula 1 stavano diventando sempre pi\u00f9 preziose, a causa del fatto che dopo il 2008 non si sarebbero potute iscrivere nuove squadre, visto che i 12 posti disponibili erano gi\u00e0 occupati.\nIl 9 settembre 2006 venne rivelato che la squadra era stata venduta alla Spyker Cars, che la pag\u00f2 106,6 milioni di dollari. Il 10 settembre i commentatori di ITV dissero che Shnaider non era pi\u00f9 coinvolto nelle attivit\u00e0 della squadra, dall'annuncio della vendita. Colin Kolles rimase direttore sportivo, mentre Michiel Mol divenne nuovo direttore del programma Formula 1 e membro del consiglio di amministrazione Spyker, e Mike Gascoyne venne assunto come capo progettista alla fine della stagione. Le vetture adottarono una nuova livrea, usata per la prima volta il 19 settembre, per le ultime tre gare del 2006. I cambiamenti di denominazione non erano consentiti nel corso della stagione, ma la Spyker poteva comunque qualificarsi come sponsor principale della squadra, per cui le ultime tre gare vennero corse con la denominazione ufficiale di \"Spyker MF1 Racing Toyota\". A partire dal 2007, la squadra partecip\u00f2 come Spyker F1 Ferrari."}
{"id": "587498", "revid": "1318658", "url": "https://it.wikipedia.org/wiki?curid=587498", "title": "Giorgio Belladonna", "text": "\u00c8 considerato uno dei pi\u00f9 importanti bridgisti della storia, numero uno nella classifica dei World Grand Masters della Federazione Mondiale (WBF) fino al 1992. \nGiocatore abilissimo soprattutto nel gioco con il morto, \u00e8 stato 13 volte campione del mondo, 3 volte campione olimpico, 10 volte campione europeo, sempre con il leggendario Blue Team, la nazionale italiana che ha dominato il mondo del bridge quasi ininterrottamente dalla met\u00e0 degli anni cinquanta sino ai settanta.\nBelladonna \u00e8 il coautore di diversi sistemi licitativi tra i quali particolare fortuna hanno avuto il Fiori Romano ed il Precision.\nBiografia.\nGli anni cinquanta.\nGiorgio Belladonna si dedic\u00f2 giovanissimo al bridge, dopo aver abbandonato la carriera di calciatore, passando presto al professionismo in un momento in cui in Italia il gioco era praticato da pochi adepti e poco organizzato.\nCon il compagno Walter Avarelli, fu presto inserito nella squadra italiana, il Blue Team del capitano Carl'Alberto Perroux con compagni come Pietro Forquet e Eugenio Chiaradia (soprannominato \"il Professore\").\nNel 1956 vinse il Campionato Europeo di Stoccolma in coppia con Avarelli e nel 1957 conquist\u00f2, per la prima volta per l'Italia, la Bermuda Bowl, il campionato mondiale a squadre.\nLa squadra italiana inizi\u00f2 a vincere ogni competizione grazie alla spregiudicatezza del gioco di attacco dei suoi campioni, ma soprattutto grazie all'introduzione di sistemi licitativi artificiali rivoluzionari come il Fiori Romano di Belladonna e Avarelli.\nGli anni sessanta.\nDopo una cattiva prestazione della squadra nelle prime Olimpiadi di Bridge tenutesi a Torino nel 1960 (sesto posto), il Blue Team ricominci\u00f2 a mietere successi vincendo ben 7 titoli mondiali fra il 1961 e il 1969 e 2 titoli olimpici, anche grazie all'ingresso in squadra del geniale Benito Garozzo.\nGli anni settanta.\nDopo il ritiro di Walter Avarelli, Belladonna e Garozzo formarono una delle pi\u00f9 forti coppie di tutti i tempi, praticamente imbattibile per il tempo in cui rimase insieme e che costitu\u00ec il cuore del nuovo Blue Team il quale, dopo un paio di edizioni al quale lo squadrone azzurro non partecip\u00f2 (dando cos\u00ec agli avversari qualche \"chance\"), conquist\u00f2 ancora 3 titoli mondiali, oltre a 3 titoli europei e 1 titolo olimpico. \nGiorgio Belladonna e Benito Garozzo sono, praticamente irraggiungibili, al secondo e terzo posto della classifica \"all time\" dei giocatori di bridge della WBF.\nPalmar\u00e8s.\nEuropean Team Championships\nWorld Team Championships Bermuda Bowl\nWorld Team Olimpiad"}
{"id": "587499", "revid": "104458", "url": "https://it.wikipedia.org/wiki?curid=587499", "title": "Cantone di Saint-Donat-sur-l'Herbasse", "text": "Il Cantone di Saint-Donat-sur-l'Herbasse era un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "587501", "revid": "268111", "url": "https://it.wikipedia.org/wiki?curid=587501", "title": "Cantone di Saint-Jean-en-Royans", "text": "Il Cantone di Saint-Jean-en-Royans era un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "587503", "revid": "287204", "url": "https://it.wikipedia.org/wiki?curid=587503", "title": "Cantone di Saint-Vallier (Dr\u00f4me)", "text": "Il Cantone di Saint-Vallier \u00e8 un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 14 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "587504", "revid": "287204", "url": "https://it.wikipedia.org/wiki?curid=587504", "title": "Cantone di Tain-l'Hermitage", "text": "Il Cantone di Tain-l'Hermitage \u00e8 un cantone francese dell'Arrondissement di Valence.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 15 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 15, tornati poi a 14 dal 1\u00ba gennaio 2016 per la fusione dei comuni di Mercurol e Veaunes nel nuovo comune di Mercurol-Veaunes:"}
{"id": "587506", "revid": "339392", "url": "https://it.wikipedia.org/wiki?curid=587506", "title": "Cantoni di Valence", "text": ""}
{"id": "587509", "revid": "628767", "url": "https://it.wikipedia.org/wiki?curid=587509", "title": "Distretto di Kjustendil", "text": "Il distretto di Kjustendil (in bulgaro: \u041e\u0431\u043b\u0430\u0441\u0442 \u041a\u044e\u0441\u0442\u0435\u043d\u0434\u0438\u043b) \u00e8 uno dei 28 distretti della Bulgaria.\nComuni.\nIl distretto \u00e8 diviso in 9 comuni:"}
{"id": "587513", "revid": "119249839", "url": "https://it.wikipedia.org/wiki?curid=587513", "title": "Villa medicea di Lappeggi", "text": "La villa Medicea di Lappeggi si trova tra le localit\u00e0 di Antella e Grassina, frazioni di Bagno a Ripoli, in via di Lappeggi 42, a pochi chilometri dal confine sud-est del comune di Firenze.\nStoria.\nChiamata anche \"Appeggio\" o \"La Peggio\", prende il nome dal crinale del colle su cui sorge. Anticamente qui esisteva una dimora della famiglia Bardi, che dopo vari passaggi di propriet\u00e0, tra i quali i Bartolini Salimbeni e i Ricasoli, fu venduta da questi ultimi al principe Francesco de' Medici nel 1569. La posizione della tenuta era particolarmente gradevole: vicina alla citt\u00e0, ma circondata dalla campagna.\nFrancesco I.\nFrancesco la affid\u00f2 al suo architetto di fiducia Bernardo Buontalenti, che la ristruttur\u00f2 dandogli quella forma che si pu\u00f2 oggi ammirare nella lunetta affrescata dipinta da Giusto Utens nel 1599-1602: un edificio con la pianta a ferro di cavallo, con un cortile centrale chiuso sul lato anteriore da un muro merlato con l'accesso tramite un portone principale. La facciata principale si dispiegava sul cortile con due loggiati sovrapposti. Lo stesso Utens raffigura alcuni degli svaghi che si conducevano alla villa: battute di caccia e giochi con la palla.\nIl giardino era costituito da una parte murata con aiuole geometriche, un prato e un \"pomario\" con gli alberi da frutto, il tutto circondato da un ampio podere coltivato.\nFerdinando I de' Medici la assegn\u00f2 all'emblematico Don Antonio de' Medici il figlio di Francesco I misconosciuto dalla famiglia perch\u00e9 frutto della controversa relazione tra Francesco e Bianca Cappello. Per un periodo vi visse anche Camilla Martelli, dopo la morte di Cosimo I. Pass\u00f2 in seguito a Giovanni Antonio Orsini, per tornare poi tra i beni della casata medicea nel 1640, assegnata a Don Mattias, fratello del Granduca Ferdinando II. Questo personaggio era governatore a Siena, quindi us\u00f2 la villa solo occasionalmente, ed alla sua morte pass\u00f2 al fratello del nuovo Granduca Cosimo III, il cardinale Francesco Maria de' Medici.\nIl cardinale Francesco Maria.\nIl cardinale, a differenza del predecessore, prese a cuore Lappeggi e ne inizi\u00f2 un processo di ristrutturazione completa. Chiam\u00f2 l'architetto di corte Antonio Ferri, nell'intento dichiarato di emulare la magnificenza di Pratolino. Il Cardinale scelse il progetto pi\u00f9 ambizioso del Ferri, ma spunt\u00f2 un prezzo di meno della met\u00e0 di quanto richiesto per i lavori (trentamila ducati invece di novantamila), giustificandosi che per lui era sufficiente che la villa \"durasse fino al termine dei suoi giorni'.\nIl giardino e il parco vennero cos\u00ec sistemati scenograficamente su livelli diversi, con viali delimitati da siepi di alloro, piante di agrumi, fontane, sculture e ninfei. La villa veniva riorganizzata con una suddivisione in quattro padiglioni, detti a seconda dei colori delle drapperie che li rivestivano \"Appartamento Giallo, Turchino, Rosso\" e \"Verde\".\nL'interno venne decorato dai principali artisti del periodo rococ\u00f2 fiorentino: Alessandro Gherardini, Pier Dandini e il decoratore Rinaldo Botti.\nLa villa era la sede della personale corte del cardinale, sede di banchetti, divertimenti e orge smodate che ben si inquadravano in un clima di decadenza come il Settecento, con il cardinale abituato a intrattenimenti poco consoni alla porpora. Questo stile di vita ci \u00e8 stato tramandato dal poeta Giovan Battista Fagiuoli.\nCol tempo la villa venne arricchita anche di un teatro, di un padiglione come \"Kaffeehaus\" e di una sala da gioco per la pallacorda. Tra gli ospiti illustri si ricorda nel 1709 il Re Federico IV di Danimarca, protagonista in citt\u00e0 di un episodio imbarazzante con una monaca di clausura (vedi box nell'articolo Porta San Gallo).\nLa vita spensierata e frivola alla corte di Lappeggi venne interrotta dalla morte del Cardinale nel 1710, poco tempo dopo la sua rinuncia alla porpora cardinalizia e il suo infelice matrimonio con Eleonora Gonzaga, con il quale si tent\u00f2 di dare un erede alla casata dei Medici, minacciata di estinzione, come sarebbe inesorabilmente accaduto poco meno di trent'anni dopo.\nA descrivere l'aspetto della villa in questo periodo aureo ci restano alcune descrizioni e vedute, tra le quali una famosa stampa dell'incisore Giuseppe Zocchi.\nAltri possessori.\nLa villa torn\u00f2 cos\u00ec al Granduca Cosimo III, che nel 1713 perse il figlio destinato a succedergli Ferdinando e decise di vendere la villa alla vedova Violante di Baviera. Mentre la casata si avviava all'estinzione (l'unico altro figlio maschio di Cosimo era Gian Gastone, manifestatamente omosessuale), Violante radun\u00f2 alla villa per un breve periodo artisti e letterati, e collezionando una serie di ritratti, un sommesso \"canto del cigno\" di un'epoca che stava per tramontare per sempre.\nCon l'arrivo dei Lorena a Firenze, le ville suburbane vennero trascurate e in parte alienate. Questa sorte tocc\u00f2 anche a Lappeggi, che nel 1816 fu venduta alla famiglia Capacci. Con la demolizione dell'ultimo piano e la trasformazione del giardino in podere si ebbero delle profonde trasformazioni che alterarono per sempre la \"grandeur\" della tenuta. Da allora rimase sempre in mani private (si ricorda anche il celebre scultore Giovanni Dupr\u00e9 che vi abit\u00f2 dal 1875), fino ad oggi, per cui non \u00e8 aperta al pubblico. Oggi del periodo del suo massimo splendore resta solo la scala che si apre davanti alla villa e la grotta sottostante con decorazione a conchiglie."}
{"id": "587515", "revid": "2528", "url": "https://it.wikipedia.org/wiki?curid=587515", "title": "Wilson Fittipaldi J\u00fanior", "text": ""}
{"id": "587517", "revid": "77358", "url": "https://it.wikipedia.org/wiki?curid=587517", "title": "Villa medicea di Lapeggio", "text": ""}
{"id": "587521", "revid": "36426", "url": "https://it.wikipedia.org/wiki?curid=587521", "title": "Villa di Lappeggi", "text": ""}
{"id": "587525", "revid": "15756", "url": "https://it.wikipedia.org/wiki?curid=587525", "title": "Rifugio d'\u00d6rz", "text": "Il rifugio d'\u00d6rz \u00e8 un piccolo rifugio alpino situato a 2.087\u00a0m s.l.m. nella valle d'Osogna, nel Cantone Ticino, in Svizzera.\nCaratteristiche e informazioni.\n\u00c8 una costruzione in muratura di pietrame, ricavata dalla ristrutturazione di un vecchio alpeggio preesistente. Ha un locale dormitorio con 6 posti letto a castello, dotati di materassi e coperte, ed un locale cucina con stoviglie, stufa a legna e fornello a gas. Non \u00e8 dotato di servizi igienici; l'acqua \u00e8 reperibile all'esterno della costruzione.\nIl rifugio, di propriet\u00e0 del patriziato di Osogna, non \u00e8 gestito, ma \u00e8 disponibile al pubblico previo ritiro delle chiavi presso il patriziato medesimo. L'utilizzo del rifugio \u00e8 gratuito, ma \u00e8 necessario lasciare una cauzione all'atto del ritiro delle chiavi.\nAccessi.\nIl rifugio \u00e8 raggiungibile partendo da Osogna (274\u00a0m), frazione di Riviera, in 6 ore di cammino sul sentiero che risale l'intera vallata omonima. \u00c8 pure raggiungibile dalla Capanna di Cava passando per il passo del Mauro, in circa 3 ore di cammino.\nAscensioni.\nAl Torrone Alto in 4 h"}
{"id": "587531", "revid": "78273", "url": "https://it.wikipedia.org/wiki?curid=587531", "title": "Beato Antonio da Amandola", "text": ""}
{"id": "587532", "revid": "2201272", "url": "https://it.wikipedia.org/wiki?curid=587532", "title": "Emberiza schoeniclus", "text": "Il migliarino di palude (Emberiza schoeniclus )) \u00e8 un uccello della famiglia degli Emberizidi.\nDescrizione.\nLa schiena di questo zigolo \u00e8 simile a quella di altri uccelli del genere \"Emberiza\" e presenta delle striature marroni e nere; il maschio ha un cappuccio nero sulla testa che termina con un collare bianco; petto e ventre sono chiari; il becco \u00e8 conico da granivoro.\nBiologia.\nAlimentazione.\nCome tutti gli zigoli, si nutre di semi, specie quelli che si sviluppano nelle zone palustri, ma non si fa scappare insetti e molluschi, specie nei mesi caldi.\nRiproduzione.\nNidifica nei mesi tra aprile e luglio.\nDistribuzione e habitat.\nDal nome italiano, si capisce che il suo habitat naturale sono le zone dove c'\u00e8 acqua; non \u00e8 un uccello molto comune in Italia, sono poche le coppie nidificanti, nel resto del mondo lo si pu\u00f2 trovare nell'emisfero nord, di Europa, Asia, ed Africa. \n\u00c8 possibile incontrarlo anche non in prossimit\u00e0 di zone umide in ottobre/novembre quando migra dalle regioni pi\u00f9 settentrionali verso quelle meridionali. \nSistematica.\nSono note le seguenti sottospecie:"}
{"id": "587533", "revid": "124786155", "url": "https://it.wikipedia.org/wiki?curid=587533", "title": "Lello Arena", "text": "Biografia.\nFiglio di due impiegati alla manifattura tabacchi, all'et\u00e0 di dodici anni Lello Arena si trasfer\u00ec da Napoli a San Giorgio a Cremano. Affascinato gi\u00e0 da bambino dall'arte, non era felice del trasloco: \u00abSono appena dieci chilometri di distanza, ma nel primo periodo li ho maledetti, li ho accusati di egoismo, di volermi rovinare la vita, di volermi assassinare, da quello che consideravo il centro, mi portavano in periferia. E invece stavano costruendo il mio futuro, un futuro di passioni, ideali, cinema. Che non sarebbe mai stato possibile se non avessi avuto la possibilit\u00e0 di incontrare Massimo\u00bb. L'incontro fu a tredici anni, durante uno spettacolo teatrale nel teatro parrocchiale della chiesa di Sant'Anna.\nAccantonata la carriera di rugbista, Arena dedic\u00f2 anima e corpo al teatro, spinto soprattutto dall'amico Troisi. Insieme a lui e ad altri amici (tra cui Enzo Decaro) form\u00f2 il gruppo \"Rh-Negativo\", inaugurando un nuovo tipo di teatro che attingeva alla farsa napoletana e al cabaret. Il consenso del pubblico ottenuto al teatro non compensava per\u00f2 il fatto che il gruppo agli inizi spesso non veniva pagato e recitava praticamente per gusto e per passione. Non potevano neanche permettersi abiti eleganti e accessori raffinati. Il tutto era quindi svolto in maniera volutamente grossolana, con scene e costumi piuttosto scarni ed essenziali.\nNel 1977 il gruppo (rinominato \"I saraceni\" e successivamente \"La Smorfia\") si assottigli\u00f2 e rimasero, oltre ad Arena, solo Troisi e Decaro. Il trio esord\u00ec prima al Teatro San Carluccio di Napoli, grazie all'improvviso forfait di Leopoldo Mastelloni, poi al cabaret romano \"La Chanson\" e alla trasmissione radiofonica \"Cordialmente insieme\". Notato da Enzo Trapani e da Giancarlo Magalli, esord\u00ec nel programma televisivo \"Non stop\". \"La Smorfia\" approd\u00f2 anche in \"Luna Park\", il programma del sabato sera condotto da Pippo Baudo, e rimase attivo dal 1979 fino all'inizio degli anni ottanta, mettendo in scena una vasta gamma di sketch. Tra i pi\u00f9 memorabili resta l\"'Annunciazione\", con Arena nei panni dell'Arcangelo Gabriele che entrava in scena, in maniera molto teatrale, con il celebre tormentone \u00ab\"Annunciazi\u00f2 annunciazi\u00f2\"\u00bb. Gli sketch erano tutti preparati e non esisteva alcun tipo di improvvisazione, come dichiarato da lui stesso in un'intervista a TeatroeMusicaNews.\nNel 1981 Massimo Troisi lo chiam\u00f2 ad interpretare il personaggio di \"Lello\", l'amico invadente del protagonista \"Gaetano\" (interpretato dallo stesso Troisi), nel film di grande successo di pubblico e critica \"Ricomincio da tre\" (1981). Nel 1982 \u00e8 protagonista assoluto del film di Lodovico Gasparini \"No grazie, il caff\u00e8 mi rende nervoso\", in cui interpreta Michele, un giornalista che, condizionato da un raptus, il cui movente sta nel totale rifiuto di una Napoli da allontanare dai soliti stereotipi, inizia ad uccidere i partecipanti del \"Primo Festival Nuova Napoli\" (tra cui Massimo Troisi e James Senese). Il film, divenuto un \"cult\", appassion\u00f2 molti spettatori. Nel 2014 Arena ha parlato dell'esistenza di una sceneggiatura per un seguito, tuttora non concretizzatosi. Nello stesso anno partecip\u00f2 come comparsa al mediometraggio \"Morto Troisi, viva Troisi!\", in cui Troisi inscena la sua morte prematura, recitando nei panni dell'Angelo custode del defunto attore. Nel 1983 interpret\u00f2 un ruolo importante nel secondo film di Troisi, \"Scusate il ritardo\" (1983), dove imperson\u00f2 le manie e le nevrosi di chi \u00e8 stato lasciato dalla fidanzata. Per questo ruolo venne anche premiato con il David di Donatello per il miglior attore non protagonista.\nDopo altri film con grandi protagonisti del cinema italiano come Alberto Sordi, Ugo Tognazzi e Carlo Verdone, si ciment\u00f2 nella regia e nella sceneggiatura con \"Chiari di luna\" (1988), in televisione con \"Il principe azzurro\" e, superato un periodo di inattivit\u00e0 cinematografica dopo la prematura morte dell'amico e compagno d'arte Massimo Troisi (1994), torn\u00f2 al cinema con \"Facciamo paradiso\". Nel 1997 condusse insieme a Massimo Lopez ed Elenoire Casalegno la quinta edizione di \"Scherzi a parte\", che ottenne grandi ascolti.\nNel 1993 pubblic\u00f2 il libro \"I segreti del sacro papiro del sommo Urz\" , misto di riflessioni sulla vita camuffate nelle vicende di se stesso.\nNel 2003 diede la voce a Pulcinella nel film d'animazione \"Tot\u00f2 Sapore e la magica storia della pizza\" e l'anno successivo, mentre al teatro recitava in \"George Dandin\" di Moli\u00e8re, prese parte alla fiction su \"Luisa Sanfelice\", in cui interpret\u00f2 lo sbirro della regina Maria Carolina.\nNel 2009 ricevette il \"premio alla carriera Massimo Troisi\".\nNel 2018, trent'anni dopo il suo primo film, dirige gli Arteteca nel film \"Finalmente sposi\".\nAltre attivit\u00e0.\nHa collaborato come sceneggiatore per storie a fumetti di Lupo Alberto e Topolino con l'autore Francesco Artibani, con il quale ha scritto anche il testo teatrale \"Un bel giorno a Santastella...\". Ha anche scritto un romanzo per ragazzi, \"I segreti del sacro papiro del sommo Urz\".\nVita privata.\nNel 2006 si \u00e8 sposato con Francesca Taviani, figlia del regista Vittorio Taviani, dalla quale aveva avuto un figlio nel 2002. Da un precedente matrimonio ha avuto la prima figlia Valentina. "}
{"id": "587534", "revid": "1610933", "url": "https://it.wikipedia.org/wiki?curid=587534", "title": "Migliarino di palude", "text": ""}
{"id": "587537", "revid": "392623", "url": "https://it.wikipedia.org/wiki?curid=587537", "title": "RB-Albero", "text": "Un RB-Albero (o anche red-black tree, in italiano albero rosso-nero) \u00e8 un tipo di albero binario di ricerca bilanciato, una struttura dati usata in Informatica, tipicamente utilizzata per implementare insiemi o array associativi. La struttura originale \u00e8 stata inventata nel 1972 da Rudolf Bayer che la chiam\u00f2 \"B-alberi binari simmetrici\", ma ha acquisito il nome attuale a partire da un articolo del 1978 di Leo J. Guibas e Robert Sedgewick. \u00c8 complessa, ma ha un eccellente tempo di esecuzione nel caso peggiore ed \u00e8 molto efficiente: effettua ricerche, inserimenti e cancellazioni in un tempo di formula_1, dove formula_2 \u00e8 il numero di elementi nell'albero.\nConcetti di base e terminologia.\nUn albero rosso-nero \u00e8 un tipo speciale di albero binario, che \u00e8 una struttura utilizzata in informatica per organizzare dati comparabili, ad esempio numeri. Ciascuna unit\u00e0 di dati \u00e8 conservata in un nodo. Uno dei nodi funge sempre da punto di partenza, e non \u00e8 figlio di nessun nodo; viene di solito chiamato \"nodo root\" o semplicemente root. Questo nodo ha al massimo due \"figli\", ovvero altri nodi ai quali \u00e8 connesso. Ciascuno di questi figli ha a sua volta al massimo due figli, e cos\u00ec via. Il nodo root inoltre ha un \"path\" (percorso) che lo collega a qualsiasi altro nodo nell'albero.\nSe un nodo non ha figli, viene chiamato \"nodo foglia\", poich\u00e9, intuitivamente, fa parte della \"periferia\" dell'albero. Un sottoalbero \u00e8 una porzione dell'albero che si estende a partire da un dato nodo. Negli alberi rosso-neri, si assume che le foglie abbiano valore \"null\", ovvero esse non contengono dati.\nPoich\u00e9 gli alberi rosso-neri sono anche alberi binari di ricerca, essi soddisfano il vincolo per cui ogni nodo contiene un valore minore o uguale a quello di tutti i nodi del suo sottoalbero destro, e maggiore o uguale a quello di tutti i nodi del suo sottoalbero sinistro. Ci\u00f2 rende veloce la ricerca di un dato valore nell'albero, e consente un ordinamento efficiente degli elementi.\nUtilizzi e vantaggi.\nGli alberi rosso-neri, assieme agli alberi AVL, offrono le migliori performance nel \"caso peggiore\" dei tempi di ricerca, inserimento e cancellazione. Ci\u00f2 li rende non soltanto importanti nelle applicazioni sistema real-time, ma fondamentali \"mattoni\" di altre strutture dati che forniscono garanzie nel caso peggiore; ad esempio, molte strutture dati usate nella geometria computazionale sono basate su alberi rosso-neri.\nGli alberi rosso-neri sono inoltre importanti nella programmazione funzionale, in cui sono una delle strutture dati persistenti pi\u00f9 comuni, utilizzati per costruire array associativi e set in grado di mantenere stati precedenti alla modifica. La versione persistente degli alberi rosso-neri richiede uno spazio di O(log \"n\") per ciascun inserimento o cancellazione, in aggiunta al tempo.\nGli alberi rosso-neri sono un'isometria degli alberi 2-3-4. In altre parole, per ciascun albero 2-3-4, esiste almeno un albero rosso-nero con gli elementi nello stesso ordine. Le operazioni di inserimento e cancellazione sugli alberi 2-3-4 sono equivalenti a quelle di \"ricolorazione\" e \"rotazione\" negli alberi rosso-neri. Gli alberi 2-3-4, dunque, sono uno strumento importante per comprendere la logica esistente dietro gli alberi rosso-neri, ed \u00e8 questo il motivo per cui molti testi sugli algoritmi introducono gli alberi 2-3-4 subito prima di quelli rosso-neri, bench\u00e9 quelli 2-3-4 non vengano quasi mai utilizzati nella pratica.\nPropriet\u00e0.\nUn albero rosso-nero \u00e8 un albero binario di ricerca in cui ciascun nodo ha un attributo \"colore\", il cui valore pu\u00f2 essere \"rosso\" oppure \"nero\". In aggiunta ai requisiti ordinari per un albero binario di ricerca, un albero rosso-nero soddisfa le seguenti propriet\u00e0:\nQuesti vincoli rafforzano una propriet\u00e0 critica degli alberi rosso-neri: che il cammino pi\u00f9 lungo dal nodo root a una foglia \u00e8 al massimo lungo il doppio del cammino pi\u00f9 breve. Ne risulta dunque un albero fortemente bilanciato. Poich\u00e9 le operazioni di ricerca di un valore, inserimento e cancellazione richiedono un tempo di esecuzione nel caso peggiore proporzionale all'altezza dell'albero, questo limite superiore teorico sull'altezza rende gli alberi rosso-neri molto efficienti nel caso peggiore, al contrario di quanto accade con gli ordinari alberi binari di ricerca.\nPer vedere in che modo tali propriet\u00e0 vengono garantite, \u00e8 sufficiente notare che nessun cammino pu\u00f2 avere due nodi rossi in fila, per la propriet\u00e0 4. Il cammino pi\u00f9 breve possibile ha tutti nodi neri, e il pi\u00f9 lungo alterna nodi rossi e nodi neri. Poich\u00e9 tutti i cammini massimi hanno lo stesso numero di nodi neri, per la propriet\u00e0 5, ci\u00f2 dimostra che nessun cammino \u00e8 lungo pi\u00f9 del doppio di qualsiasi altro cammino.\nIn molte strutture dati \"alberi\", \u00e8 possibile che un nodo abbia un solo figlio, e che i nodi foglia contengano dati. \u00c8 possibile presentare anche gli alberi rosso-neri secondo questo paradigma, ma ci\u00f2 modificherebbe alcune delle propriet\u00e0 e complicherebbe l'algoritmo. Per questa ragione, in questo articolo parliamo di \"foglie nulle\", che non contengono dati e servono semplicemente ad indicare dove finisce l'albero. Questi nodi vengono spesso omessi nella rappresentazione grafica, e l'albero rappresentato sembra contraddire i principi esposti, ma di fatto non \u00e8 cos\u00ec. La conseguenza \u00e8 che tutti i nodi interni (non foglia) hanno due figli, sebbene uno o entrambi questi figli possano essere una foglia nulla.\nAlcune trattazioni illustrano gli alberi rosso-neri come alberi binari di ricerca i cui archi (invece dei nodi) sono colorati di rosso o di nero; ma ci\u00f2 non fa alcuna differenza. Nella nostra terminologia, il colore di un nodo corrisponde al colore dell'arco che connette il nodo al padre, escluso il nodo root che \u00e8 sempre nero (propriet\u00e0 2) in considerazione del fatto che l'arco corrispondente non esiste.\nOperazioni.\nLe operazioni di lettura su un albero rosso-nero non richiedono modifiche rispetto a quelle utilizzate per gli alberi binari di ricerca, poich\u00e9 gli alberi rosso-neri sono una loro specializzazione. Al contrario, il risultato immediato di un inserimento o di una cancellazione pu\u00f2 violare le propriet\u00e0 dell'albero rosso-nero, e ristabilire tali propriet\u00e0 richiede un piccolo numero (O(log \"n\") o O(1) ammortizzato) di ricolorazioni (che sono molto veloci nella pratica) e non pi\u00f9 di tre rotazioni dell'albero (due per l'inserimento). Nonostante l'inserimento e la cancellazione siano operazioni complicate, i loro tempi di esecuzione rimangono dell'ordine di O(log \"n\").\nInserimento.\nSi comincia aggiungendo un nodo come se si trattasse di un albero binario di ricerca classico, e colorandolo di rosso. Il passo successivo dipende dal colore degli altri nodi attigui. Useremo il termine \"nodo zio\" per riferirci al fratello del nodo padre. Si noti che:\nCiascun caso viene dimostrato con del codice d'esempio in linguaggio C, i nodi \"zio\" e \"nonno\" si trovano tramite le seguenti funzioni:\n node grandparent(node n) {\n return n-&gt;parent-&gt;parent;\n node uncle(node n) {\n if (n-&gt;parent == grandparent(n)-&gt;left)\n return grandparent(n)-&gt;right;\n else\n return grandparent(n)-&gt;left;\n void insert_case1(node n) {\n if (n-&gt;parent == NULL)\n n-&gt;color = BLACK;\n else\n insert_case2(n);\n void insert_case2(node n) {\n if (n-&gt;parent-&gt;color == BLACK)\n return; /* Tree is still valid */\n else\n insert_case3(n);\n void insert_case3(node n) {\n if (uncle(n) != NULL &amp;&amp; uncle(n)-&gt;color == RED) {\n n-&gt;parent-&gt;color = BLACK;\n uncle(n)-&gt;color = BLACK;\n grandparent(n)-&gt;color = RED;\n insert_case1(grandparent(n));\n else\n insert_case4(n);\n void insert_case4(node n) {\n if (n == n-&gt;parent-&gt;right &amp;&amp; n-&gt;parent == grandparent(n)-&gt;left) {\n rotate_left(n-&gt;parent);\n n = n-&gt;left;\n } else if (n == n-&gt;parent-&gt;left &amp;&amp; n-&gt;parent == grandparent(n)-&gt;right) {\n rotate_right(n-&gt;parent);\n n = n-&gt;right;\n insert_case5(n);\n void insert_case5(node n) {\n n-&gt;parent-&gt;color = BLACK;\n grandparent(n)-&gt;color = RED;\n if (n == n-&gt;parent-&gt;left &amp;&amp; n-&gt;parent == grandparent(n)-&gt;left) {\n rotate_right(grandparent(n));\n } else {\n /* Here, n == n-&gt;parent-&gt;right &amp;&amp; n-&gt;parent == grandparent(n)-&gt;right */\n rotate_left(grandparent(n));\nSi noti che tutte le chiamate nel codice utilizzano la ricorsione in coda.\nCancellazione.\nIn un normale albero binario di ricerca, quando si cancella un nodo che ha due figli non-foglia, ci si pu\u00f2 trovare in due situazioni: o il valore massimo si trova nel suo sottoalbero sinistro o il valore minimo si trova nel suo sottoalbero destro, quindi si sposta tale valore nel nodo che si vuole cancellare. A questo punto si cancella il nodo da cui abbiamo copiato il valore, di cui si devono avere meno di due figli non-foglia. Poich\u00e9 copiare semplicemente un valore non viola nessuna propriet\u00e0 rosso-nera, il problema si riduce a quello di cancellare un nodo con al massimo un figlio. Non importa se il nodo \u00e8 quello che si voleva eliminare inizialmente o il nodo di cui si \u00e8 copiato il valore.\nSe si sta cancellando un nodo rosso, lo si sostituisce semplicemente con suo figlio, che dev'essere nero. Tutti i cammini che attraversavano il nodo cancellato adesso passeranno attraverso un nodo rosso in meno, e sia il padre che il figlio del nodo cancellato devono essere neri, perci\u00f2 le propriet\u00e0 3 (tutte le foglie, incluse quelle nulle, sono nere) e 4 (entrambi i figli di ogni nodo rosso sono neri) sono ancora valide.\nUn altro caso semplice \u00e8 quando il nodo cancellato \u00e8 nero e suo figlio \u00e8 rosso. La cancellazione di un nodo nero potrebbe violare le propriet\u00e0 4 (entrambi i figli di ogni nodo rosso sono neri) e 5 (tutti i cammini a partire da un dato nodo verso le sue foglie contengono lo stesso numero di nodi neri), ma se si ricolora il figlio di nero, entrambe le propriet\u00e0 sono mantenute.\nIl caso complesso \u00e8 quando sia il nodo da cancellare sia il figlio sono neri. Il primo passo \u00e8 sostituire il nodo da eliminare con il figlio. Si chiamer\u00e0 quindi N il figlio nella nuova posizione e S suo fratello (l'altro figlio del suo nuovo padre).\nNel diagramma qui sotto, noi useremo anche P per indicare il nuovo padre di N, e si N \u00e8 figlio sinistro, C come figlio sinistro di S e D per il figlio destro; si N \u00e8 figlio destro, C come figlio destro di S e D per il figlio sinistro. (\u00c8 chiaro che S non pu\u00f2 essere una foglia.)\nTroveremo i fratelli usando questa funzione:\n node sibling(node n) {\n if (n == n-&gt;parent-&gt;left)\n return n-&gt;parent-&gt;right;\n else\n return n-&gt;parent-&gt;left;\nPossiamo svolgere i passi descritti sopra con l'uso del seguente codice, dove la funzione codice_1 sostituisce codice_2 nella posizione codice_3 dell'albero. Per convenienza, il codice presentato in questa sezione presupporr\u00e0 che le foglie nulle siano rappresentate da oggetti nodo, piuttosto che da NULL (il codice della sezione \"Inserimento\" funziona in entrambi i casi).\n void delete_one_child(node n) {\n /* Si assume che n ha al massimo un figlio non nullo */\n node child = (is_leaf(n-&gt;right)) ? n-&gt;left: n-&gt;right;\n replace_node(n, child);\n if (n-&gt;color == BLACK) {\n if (child-&gt;color == RED)\n child-&gt;color = BLACK;\n else\n delete_case1(child);\n free(n);\nSe sia N che il padre originale sono neri, cancellare il padre far\u00e0 in modo che i percorsi attraverso N abbiano un nodo nero in meno rispetto ai percorsi che non ci passano. Dal momento che questa situazione violerebbe la propriet\u00e0 5 (Tutti i percorsi da un qualsiasi nodo alle foglie sottostanti contengono lo stesso numero di nodi neri), l'albero deve essere ribilanciato. Ci sono molti casi da considerare.\n void delete_case1(node n) {\n if (n-&gt;parent == NULL)\n return;\n else\n delete_case2(n);\n void delete_case2(node n) {\n if (sibling(n)-&gt;color == RED) {\n n-&gt;parent-&gt;color = RED;\n sibling(n)-&gt;color = BLACK;\n if (n == n-&gt;parent-&gt;left)\n rotate_left(n-&gt;parent);\n else\n rotate_right(n-&gt;parent);\n delete_case3(n);\n void delete_case3(node n) {\n if (n-&gt;parent-&gt;color == BLACK &amp;&amp;\n sibling(n)-&gt;color == BLACK &amp;&amp;\n sibling(n)-&gt;left-&gt;color == BLACK &amp;&amp;\n sibling(n)-&gt;right-&gt;color == BLACK)\n sibling(n)-&gt;color = RED;\n delete_case1(n-&gt;parent);\n else\n delete_case4(n);\n void delete_case4(node n) {\n if (n-&gt;parent-&gt;color == RED &amp;&amp;\n sibling(n)-&gt;color == BLACK &amp;&amp;\n sibling(n)-&gt;left-&gt;color == BLACK &amp;&amp;\n sibling(n)-&gt;right-&gt;color == BLACK)\n sibling(n)-&gt;color = RED;\n n-&gt;parent-&gt;color = BLACK;\n else\n delete_case5(n);\n(Ancora, per il caso 6, rietichettiamo S come nuovo fratello di N).\n void delete_case5(node n) {\n if (n == n-&gt;parent-&gt;left &amp;&amp;\n sibling(n)-&gt;color == BLACK &amp;&amp;\n sibling(n)-&gt;left-&gt;color == RED &amp;&amp;\n sibling(n)-&gt;right-&gt;color == BLACK)\n sibling(n)-&gt;color = RED;\n sibling(n)-&gt;left-&gt;color = BLACK;\n rotate_right(sibling(n));\n else if (n == n-&gt;parent-&gt;right &amp;&amp;\n sibling(n)-&gt;color == BLACK &amp;&amp;\n sibling(n)-&gt;right-&gt;color == RED &amp;&amp;\n sibling(n)-&gt;left-&gt;color == BLACK)\n sibling(n)-&gt;color = RED;\n sibling(n)-&gt;right-&gt;color = BLACK;\n rotate_left(sibling(n));\n delete_case6(n);\nContemporaneamente, se un percorso non attraversa N, ci sono due possibilit\u00e0:\nIn ogni caso, il numero di nodi neri su questi percorsi non cambia. Per cui abbiamo ristabilito le propriet\u00e0 4 (Entrambi i figli di un nodo rosso sono neri) e 5 (Tutti i percorsi da un qualsiasi nodo alle foglie sottostanti contengono lo stesso numero di nodi neri). Il nodo bianco, nel diagramma, pu\u00f2 essere rosso o nero, l'importante \u00e8 che abbia lo stesso colore prima e dopo la trasformazione.\n void delete_case6(node n) {\n sibling(n)-&gt;color = n-&gt;parent-&gt;color;\n n-&gt;parent-&gt;color = BLACK;\n if (n == n-&gt;parent-&gt;left) {\n /* Here, sibling(n)-&gt;right-&gt;color == RED */\n sibling(n)-&gt;right-&gt;color = BLACK;\n rotate_left(n-&gt;parent);\n else\n /* Here, sibling(n)-&gt;left-&gt;color == RED */\n sibling(n)-&gt;left-&gt;color = BLACK;\n rotate_right(n-&gt;parent);\nDi nuovo, la funzione utilizza una ricorsione di coda (\"tail recursion\"), cosicch\u00e9 l'algoritmo \u00e8 ancora in-place. Inoltre, nessuna chiamata ricorsiva viene fatta dopo una rotazione, il che rende costante il numero di rotazione (massimo 3).\nDimostrazione dei limiti asintotici.\nUn albero rosso-nero che ha formula_2 nodi interni ha un'altezza formula_4.\nDefinizioni:\nLemma: Un sottoalbero avente radice in \"v\" ha almeno formula_10 nodi interni.\nDimostrazione del lemma (per induzione):\nAssunto: formula_11\nSe formula_6 ha altezza zero deve essere vuoto, quindi formula_13. Per cui:\nformula_14\nIpotesi Induttiva: formula_6 tale che formula_16, ha formula_10 nodi interni implica che formula_18 tale che formula_19 ha formula_20 nodi interni.\nDal momento che formula_18 ha formula_22 \u00e8 un nodo interno. Ha due figli la cui altezza-nera \u00e8 bh(formula_18) o formula_24 (a seconda che formula_18 sia rosso o nero). Per ipotesi induttiva ogni figlio ha almeno formula_26 nodi interni, per cui formula_18 ha:\nformula_28\nnodi interni.\nUsando questo lemma possiamo dimostrare che l'altezza dell'albero \u00e8 logaritmica. Dato che almeno la met\u00e0 dei nodi di qualsiasi percorso dalla radice ad una foglia sono neri (propriet\u00e0 4 di un albero rosso-nero), l'altezza nera della radice \u00e8 almeno h(root)/2. Dal lemma otteniamo:\nformula_29\nQuindi l'altezza della radice \u00e8 formula_4.\nEstensione di RB-Alberi.\nL'estensione di un RB-Albero \u00e8 una pratica che consiste nell'aggiungere ai nodi informazioni aggiuntive, che consentano di supportare efficientemente altre operazioni oltre a quelle standard.\nGli alberi di selezione T (o order-statistic trees), per esempio, sono alberi rosso-neri che memorizzano in ogni nodo \"x\" la dimensione del sottoalbero radicato in \"x\" stesso (foglie escluse). Come risultato sono in grado di ricercare un elemento con un dato rango, o determinare il rango di un elemento dato, con una complessit\u00e0 O(log \"n\") nel caso pessimo.\nGli Wise Red-Black Trees garantiscono invece pi\u00f9 efficienza nel trattare blocchi di elementi contigui. Hanno una struttura simile agli alberi di selezione T, ma i nodi memorizzano solo la dimensione del sottoalbero sinistro. Si distinguono maggiormente per le modalit\u00e0 di esecuzione delle operazioni principali."}
{"id": "587538", "revid": "125636794", "url": "https://it.wikipedia.org/wiki?curid=587538", "title": "Afrodite cnidia", "text": "L'Afrodite cnidia \u00e8 una scultura marmorea di Prassitele, databile al 360 a.C. circa e oggi nota solo da copie di epoca romana, tra cui la migliore \u00e8 considerata quella \"Colonna\" nel Museo Pio-Clementino. \u00c8 il primo nudo femminile dell'arte greca.\nStoria.\nDetta \"Cnidia\" proprio perch\u00e9 furono gli abitanti di Cnido, in Asia Minore, ad acquistare la statua, per ornare il naos del piccolo tempio dedicato ad Afrodite Euplea (o euploia, ossia \"della buona navigazione\")\n. L'edificio era dotato di due aperture lungo lo stesso asse, o forse in un tempietto monoptero. La statua suscit\u00f2 molte leggende circa la sua bellezza che catturava lo spirito dell'osservatore: Plinio ad esempio raccont\u00f2 di un nobile giovane che se ne era perdutamente innamorato. La statua era presente anche sulle monete di Cnido. \nEntr\u00f2 all'inizio del V secolo nella collezione di opere d'arte pagane di Lauso, che la pose nel suo palazzo a Costantinopoli: l'incendio che bruci\u00f2 il palazzo nel 475 distrusse anche l'originale di Prassitele.\nAltre repliche di qualit\u00e0, spesso con varianti, sono la \"Farnese\" al Museo archeologico nazionale di Napoli, la \"Altemps\" a palazzo Altemps a Roma, la \"Ludovisi\" nei Musei capitolini, la \"Braschi\" alla Gliptoteca di Monaco di Baviera, quella del British Museum, un torso al Louvre. Si conoscono poi numerose teste (una nel Museo archeologico nazionale di Atene, due nel Louvre, una all'Antiquarium del Palatino, una nel Museo Chiaramonti).\nDescrizione e stile.\nLa scultura rappresenta la dea Afrodite nuda che si appresta a fare (o subito dopo) un bagno rituale, col corpo definito armonioso. In un gesto di istintivit\u00e0 e di noncurante pudicizia, come se fosse stata sorpresa in quella posa da un estraneo, la mano destra \u00e8 portata a coprire il pube, mentre l'altra prende (o depone?) la veste su di un'idria (\u1f51\u03b4\u03c1\u03af\u03b1) appoggiata a sua volta su una base. Veste e vaso fanno in realt\u00e0 da supporto esterno alla statua, che pu\u00f2 cos\u00ec sbilanciarsi leggermente in avanti e verso sinistra. In alcune versioni la mano destra regge un asciugamano che copre le gambe della dea. Lo sguardo \u00e8 trasognato e si perde lontano.\nPer la prima volta una dea viene rappresentata nuda ed in atteggiamenti intimi e personali. Proprio da questo tipo di comportamento e di situazione prende il nome di ripiegamento intimista la corrente che porta alcuni scultori, soprattutto Prassitele e Skopas a rappresentare divinit\u00e0 e figure mitologiche in atteggiamenti di svago.\nLa sua nudit\u00e0 \u00e8 un elemento voluto di seduzione, accentuato dalla lucentezza delle superfici del marmo e dalle forme morbide e femminili del corpo che si muovono nello spazio disegnando un profilo sinuoso, a \"S\". Come le altre sculture di Prassitele, anche questa statua \u00e8 fatta per essere vista preferibilmente in posizione frontale, l'unica che consenta di coglierne appieno la grazia.\nPrassitele, secondo alcune testimonianze antiche, per la realizzazione della statua di Cnido us\u00f2 come modella Frine, anche se altri autori antichi sostengono che la modella sarebbe stata un'altra etera amata da Prassitele, Cratine. Di qui alcuni autori ipotizzarono che Prassitele avesse tratto ispirazione dal volto di Cratine e dal corpo di Frine, ma sembra pi\u00f9 probabile che Cratine sia semplicemente un'erronea trascrizione del nome Frine.\nIl capolavoro di Prassitele ispir\u00f2 in seguito parecchi altri scultori; tra gli altri l'autore della Venere di Milo.\nDiverse testimonianze riportano che a volte una sorta di voyeurismo prese il posto della devozione religiosa. Di questo tipo di raffigurazione della dea se ne conservano nei musei oltre cinquanta copie."}
{"id": "587539", "revid": "1060", "url": "https://it.wikipedia.org/wiki?curid=587539", "title": "Opera Madonnina del Grappa", "text": ""}
{"id": "587540", "revid": "1318658", "url": "https://it.wikipedia.org/wiki?curid=587540", "title": "Carl Ferdinand Braun", "text": "Nel 1909 gli fu assegnato il Premio Nobel per la fisica assieme a Guglielmo Marconi con la seguente motivazione:\nBiografia.\nBraun studia all'Universit\u00e0 di Marburgo ed all'Universit\u00e0 di Berlino, dove si laurea nel 1872; In seguito, diventa direttore dell'Istituto di Fisica e professore di fisica a Strasburgo (1895). \nNel 1897, contemporaneamente all'appartenente al Regno Unito Sir J.J.Thomson, che vinse il premio Nobel nel 1906 per le ricerche sulla conducibilit\u00e0 elettrica nei gas, costruisce una valvola con fascio elettronico completamente contenuto nel suo involucro (chiamato anche tubo di Braun o \"Braunsche R\u00f6hre\"), che sar\u00e0 alla base dei moderni cinescopi televisivi.\nNegli anni successivi si dedic\u00f2 allo studio della telegrafia senza fili che nel 1909 gli valse il Premio Nobel, condiviso con Guglielmo Marconi.\nAll'inizio della Prima guerra mondiale Braun si rec\u00f2 negli Stati Uniti d'America per difendere la stazione tedesca di trasmissione senza fili, situata a Sayville (Long Island) dagli attacchi della Marconi Corporation, controllata dal Regno Unito (gli Stati Uniti d'America non erano ancora entrati in guerra). \nBraun mor\u00ec nella sua casa di Brooklyn prima della fine della guerra, nel 1918."}
{"id": "587543", "revid": "628767", "url": "https://it.wikipedia.org/wiki?curid=587543", "title": "Distretto di Love\u010d", "text": " \nIl distretto di Love\u010d (in bulgaro: \u041e\u0431\u043b\u0430\u0441\u0442 \u041b\u043e\u0432\u0435\u0447) \u00e8 uno dei 28 distretti della Bulgaria."}
{"id": "587547", "revid": "4597952", "url": "https://it.wikipedia.org/wiki?curid=587547", "title": "Karl Ferdinand Braun", "text": ""}
{"id": "587551", "revid": "72563", "url": "https://it.wikipedia.org/wiki?curid=587551", "title": "J.J.Thomson", "text": ""}
{"id": "587559", "revid": "767487", "url": "https://it.wikipedia.org/wiki?curid=587559", "title": "\u00c8 ricca, la sposo e l'ammazzo", "text": "\u00c8 ricca, la sposo e l'ammazzo (\"A New Leaf\") \u00e8 un film del 1971 diretto da Elaine May, qui al suo esordio da regista: la May firma anche la sceneggiatura ed \u00e8 protagonista assieme a Walter Matthau. Il soggetto \u00e8 tratto dal racconto \"Una nuova foglia\" (\"A New Leaf\") di Jack Ritchie.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nHenry Graham \u00e8 un ricco scapolo che ha scialacquato tutti i soldi lasciatigli in eredit\u00e0 dal padre. Prossimo alla bancarotta, \u00e8 costretto a farsi prestare del denaro da suo zio, a condizioni molto svantaggiose e con solo sei settimane di tempo per restituirlo. Henry decide che l'unico modo per evitare la miseria e conservare la propria indipendenza \u00e8 sposare una donna ricca, e, una volta rimessosi in sesto finanziariamente, ucciderla.\nDopo varie candidate, le attenzioni di Henry si focalizzano su Enrichetta Lowell: una ingenua insegnante di botanica, con un ingente patrimonio, e che corrisponde perfettamente alla vittima che sta cercando. Nonostante sia ormai giunto alla scadenza per rimborsare il prestito allo zio, e nonostante le pressioni di questi attraverso l'avvocato di Enrichetta, Henry riesce a convincerla a sposarlo e si insedia nella sua nuova casa.\nAppena messo piede nella casa, Henry licenzia la servit\u00f9 parassitaria e infingarda che, di comune accordo con l'avvocato che amministra le rendite della moglie, ha gonfiato a dismisura i conti di casa e passa le giornate in ozio. Dopo aver rimesso ordine in casa e nei conti, Henry passa a progettare l'eliminazione fisica della moglie: la sua scelta cade sul veleno, da lui ritenuto il pi\u00f9 civile tra i metodi disponibili. Inizialmente pensa di usare qualche antiparassitario, ma resta deluso quando scopre che non pu\u00f2 disporre di nessuno dei pi\u00f9 normali veleni utilizzati in floricultura, poich\u00e9 Enrichetta \u00e8 una strenua sostenitrice del metodo naturale.\nUna nuova occasione per portare a termine il suo piano, si presenta ad Henry quando Enrichetta insiste per farsi accompagnare da lui in un viaggio di ricerca in una zona selvaggia della America del Nord, ma la felce che Enrichetta ha riportato a casa dal loro viaggio di nozze \u00e8 risultata appartenere ad una nuova specie ed ella, mossa dall'amore che prova per Henry, ha deciso di chiamarla con il nome di suo marito e non con il suo.\nPer quanto Henry continui a comportarsi in maniera fredda e cinica, questo piccolo gesto d'amore di Enrichetta colpisce l'aspirante uxoricida e fa s\u00ec che, quando gli si presenta l'occasione di lasciare che la moglie muoia per annegamento nel fiume dove la loro canoa si \u00e8 rovesciata, lui si tuffi per salvarla.\nCome aveva supposto il suo maggiordomo, l'incapacit\u00e0 di Enrichetta ha involontariamente risvegliato in Henry un senso di protezione nei confronti di sua moglie, che sembrava non avesse mai avuto, ottenendo anche il risultato di risvegliare in lui una nuova volont\u00e0 di vivere, accettando di condividere con la moglie il suo antico, e mai messo in pratica, ruolo di professore universitario."}
{"id": "587561", "revid": "27723", "url": "https://it.wikipedia.org/wiki?curid=587561", "title": "134340 Pluto", "text": ""}
{"id": "587564", "revid": "2528", "url": "https://it.wikipedia.org/wiki?curid=587564", "title": "Thonon-Les-Bains", "text": ""}
{"id": "587565", "revid": "767487", "url": "https://it.wikipedia.org/wiki?curid=587565", "title": "Bussy-Chardonney", "text": "Bussy-Chardonney (toponimo francese) \u00e8 un comune svizzero di 370 abitanti del Canton Vaud, nel distretto di Morges.\nStoria.\nIl comune di Bussy-Chardonney era stato soppresso nel 1819 con la sua divisione nei nuovi comuni di Bussy-sur-Morges e Chardonney-sur-Morges ed \u00e8 stato ricostituito nel 1961 con la fusione dei medesimi comuni soppressi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBussy-Chardonney \u00e8 servito dalle stazioni di Bussy-Chardonney e di Chardonney-Ch\u00e2teau sulla ferrovia Bi\u00e8re-Apples-Morges."}
{"id": "587566", "revid": "125972508", "url": "https://it.wikipedia.org/wiki?curid=587566", "title": "Giulio Facibeni", "text": "Gli anni della formazione.\nGiulio Facibeni nasce a Galeata (nell'allora provincia di Firenze e diocesi di Sansepolcro, oggi in provincia e diocesi di Forl\u00ec) il 29 luglio 1884 in una famiglia modestissima di undici figli, da padre calzolaio e madre casalinga. Completati gli studi ginnasiali e liceali nel seminario di Faenza tra il 1899 e il 1904, dopo la licenza liceale si iscrive alla Facolt\u00e0 di Lettere dell'Universit\u00e0 di Firenze. Si mantiene agli studi prestando la sua opera come assistente presso il semiconvitto delle \"Scuole Pie Fiorentine\" degli Scolopi. Il 21 settembre 1907 viene ordinato diacono nella cattedrale di Forl\u00ec dal vescovo Raimondo Jaffei; il 21 dicembre dello stesso anno, riceve l'ordinazione sacerdotale a Fiesole da parte del vescovo David Cammilli; perci\u00f2, lasciati gli studi universitari, compie le prime esperienze pastorali nelle scuole parrocchiali serali di Santa Maria al Pignone, tra le figlie dei carcerati e gli studenti medi. Nel maggio del 1910 fonda il circolo degli studenti secondari cattolici \"Italia Nova\" il cui omonimo giornale diverr\u00e0 presto l'organo ufficiale degli studenti secondari toscani. Nel luglio 1912 \u00e8 scardinato dalla diocesi di Sansepolcro e incardinato in quella di Firenze. Nel capoluogo toscano, nell'ottobre del 1912 l'arcivescovo di Firenze Alfonso Maria Mistrangelo invia don Facibeni come vicario nella Chiesa di Santo Stefano in Pane nel quartiere industriale e proletario di Rifredi a Firenze dove subito si distingue per il suo impegno educativo e caritativo.\nNel suo servizio pastorale rimane molto legato anche alla sua terra e alla Diocesi di Sansepolcro: nel 1914, ad esempio, \u00e8 nominato dal vescovo Pompeo Ghezzi a far parte del comitato esecutivo del convegno eucaristico di Galeata.\nL'esperienza della Grande Guerra.\nAllo scoppio della prima guerra mondiale, don Facibeni organizza in parrocchia un asilo gratuito per i figli dei richiamati. Inviato egli stesso al fronte nel 1916, presta servizio prima sul fronte dell'Isonzo e poi sul Monte Grappa come cappellano militare nella IV Armata. In questo ruolo si prodiga per sostenere moralmente i soldati, soprattutto i feriti e i moribondi, sia italiani che austriaci, senza badare ai rischi corsi, volendo dimostrare che se il sacerdote predica il sacrificio deve anche compierlo. Il senso della sua azione \u00e8 bene espresso nelle motivazioni con le quali gli \u00e8 conferita la \"Medaglia d'Argento al Valor Militare\":\nMolti soldati, morenti, gli raccomandano i loro figli. Nasce cos\u00ec in don Facibeni l'idea di un'Opera di assistenza per gli orfani di guerra, ispirata alla sacra immagine della Madonnina del Grappa.\nL'istituzione dell'Opera Madonnina del Grappa.\nTornato nel 1919 alla Pieve di Rifredi a Firenze, don Facibeni comincia a entrare in contatto con i molti orfani di guerra ed a promuovere iniziative in loro favore. Di fronte alle difficolt\u00e0 incontrate nel trovare loro degna sistemazione, nel 1923 don Facibeni matura la sua vocazione e pone la prima pietra dell'Opera della Divina Provvidenza Madonnina del Grappa, inaugurata ufficialmente il 4 novembre 1924 e alla quale avrebbe dedicato il resto della sua vita.\nA proposito del luogo dove si trova la Pieve e l'Opera, lo stesso don Facibeni scrive:\nNonostante le estreme difficolt\u00e0 economiche e organizzative, don Facibeni non respinge alcuno che bussi alla sua porta. I dodici orfani ospitati al momento dell'inaugurazione diventano 100 solo quattro anni dopo, e sono 350 nel 1939.\nPer la sua disinteressata opera caritativa e la sua indipendenza del regime fascista (le cui oppressioni non esita a denunciare pubblicamente), don Facibeni acquista uno status di riconosciuta autorit\u00e0 morale a Firenze tra cattolici e non cattolici.\nL'impegno nella Resistenza e a favore degli ebrei perseguitati.\nNegli anni della seconda guerra mondiale e in particolare nel corso dell'occupazione tedesca e dell'emergenza bellica, ancora una volta don Facibeni diventa un punto di riferimento fondamentale per la sua opera di assistenza ai profughi e ai ricercati. Le case di ospitalit\u00e0 si moltiplicano in tutta la Toscana: Calenzano, San Miniato, , Fucecchio, Rovezzano. Tale opera di assistenza che interess\u00f2 numerose famiglie e numerosi giovani renitenti alla leva o ricercati, si estese anche agli ebrei perseguitati. Come ebbe a riferire lo stesso Facibeni, in una relazione sul passaggio del fronte inviata alla curia fiorentina il 19 gennaio 1945: \"dagli ultimi del 1943 fino alla liberazione [l'Opera] ha ricoverato e provveduto al mantenimento di dieci fanciulli, tre donne, tre giovani e due uomini ebrei\".. Tra di essi vi sono i fratelli Cesare e Vittorio Sacerdoti (accolti a Montecatini Terme) e Louis e Harry Goldman e Willy Hartmayer, affidati alla cura di don Facibeni da don Leto Casini e della cui salvezza egli si occupa in prima persona a Rifredi. Ricorda Louis Goldman:\nDalla relazione redatta nel maggio 1945 da Eugenio Artom (rappresentante della comunit\u00e0 ebraica fiorentina nel periodo bellico), risulta anche che \"Mons. Giulio Facibeni, Parroco di Rifredi\" - assieme alla \"Superiora del Monastero della Calza, quella del Monastero di San Ambrogio, [e] il Parroco di S. Francesco di Piazza Savonarola\" - fu uno dei religiosi incaricati dai primi mesi del 1944 dal Card. Elia Dalla Costa della \"corresponsione materiale\" di un sussiduo individuale mensile di L.150 corrisposto clandestinamente dalla DELASEM, che aiut\u00f2 tanti ebrei fiorentini nascostisi in citt\u00e0..\nIl secondo dopoguerra e la morte.\nNel secondo dopoguerra, l'Opera \u00e8 ormai un'istituzione affermata con oltre ospiti. Don Facibeni (\u201cil Padre\u201d, come viene comunemente e semplicemente chiamato da tutti) ne \u00e8 la riconosciuta guida spirituale nonostante che una forma gravissima della malattia di Parkinson lo costringa ora a dipendere totalmente dall'assistenza altrui. Giungono anche i primi riconoscimenti ufficiali. Nel 1949 don Facibeni e i suoi collaboratori sono ricevuti in udienza da papa Pio XII. Appena nominato Sindaco, nel 1951, Giorgio La Pira conferisce a don Facibeni il titolo di \"cittadino benemerito\" di Firenze. Il 29 maggio 1955 l'Opera riceve la visita del Presidente della Repubblica Italiana, Giovanni Gronchi. Il 21 dicembre 1957 l'Universit\u00e0 di Firenze assegna a don Facibeni la \"medaglia d'oro\" per i suoi meriti in campo educativo. Lo stesso anno, nel 50\u00ba anniversario della sua ordinazione sacerdotale, Galeata gli conferisce il titolo di cittadino benemerito e nel 1969 intitola a lui il nuovo edificio scolastico.\nDon Facibeni muore il 2 giugno 1958, nel popolare rione fiorentino di Rifredi. Ai suoi funerali l'intera citt\u00e0 di Firenze si ferma e si raccoglie con folla immensa. Ricorda David Maria Turoldo:\nDon Giulio Facibeni fu inizialmente sepolto nel cimitero di Rifredi. Nel 2017 la salma di Don Facibeni \u00e8 stata trasferita nella cappella in via delle Panche, cuore dell\u2019Opera Madonnina del Grappa. \nL'eredit\u00e0 di don Facibeni.\nAmico personale di Giorgio La Pira e come lui Terziario domenicano, don Facibeni fu esempio e maestro di passione cristiana rivolta al sociale per una generazione di preti fiorentini, la quale, anche grazie a lui, ha lasciato una traccia profonda nella storia di Firenze nel travagliatissimo XX secolo. Suo amico ed ammiratore, ad esempio, fu Guido Alfani, che, morendo, gli lasci\u00f2 in eredit\u00e0 il proprio calice e la propria pianeta. Suoi discepoli pi\u00f9 illustri furono Lorenzo Milani, Danilo Cubattoli, Silvano Piovanelli, Ernesto Balducci, Raffaele Bensi e Bruno Borghi.\nIl processo per la beatificazione di don Facibeni \u00e8 avviato il 10 agosto 1989; al momento don Giulio \u00e8 considerato \"Servo di Dio\". La sua Opera continua sotto la guida di don Corso Guicciardini, con sacerdoti anche in Albania e Brasile.\nDue statue raffiguranti don Facibeni sono dedicate in sua memoria: l'una, un bassorilievo in bronzo dello scultore Mario Moschi posto all'interno della scuola nel suo paese natale, Galeata, e l'altra, creata dallo scultore Antonio Berti e fusa dalla Fonderia Artistica Ferdinando Marinelli, nella piazzetta davanti alla \"sua\" Chiesa di Santo Stefano in Pane, a Rifredi. Una vetrata nella Chiesa della Madonna della Tosse a Firenze lo ritrae con Giorgio La Pira e don Lorenzo Milani.\nPer la sua opera a favore degli ebrei perseguitati, il nome di don Facibeni \u00e8 stato ufficialmente iscritto nell'Albo dei giusti tra le nazioni a Yad Vashem il 2 settembre 1996. Nell'estate 2008 una targa commemorativa \u00e8 stata apposta\ndall'Associazione Fiorentina per l'Amicizia Ebraico-Cristiana e dal Comune di Firenze sulla facciata dell'Opera, in Via delle Panche, sotto la finestra della camera che fu di don Facibeni, per evidenziare e ricordare l'azione umanitaria da lui compiuta. Alla cerimonia erano presenti il rabbino di Firenze, autorit\u00e0, sacerdoti e numeroso pubblico.\nIl 4 agosto 2007, in occasione di una solenne cerimonia sul Monte Grappa, il governo austriaco conferisce a don Facibeni la Croce d'Onore \"in ringraziamento della piet\u00e0 cristiana rivolta ai soldati nemici nella guerra 1915-18\"."}
{"id": "587570", "revid": "287204", "url": "https://it.wikipedia.org/wiki?curid=587570", "title": "Alfonso Parigi", "text": ""}
{"id": "587573", "revid": "1776051", "url": "https://it.wikipedia.org/wiki?curid=587573", "title": "Denens", "text": "Denens (toponimo francese) \u00e8 un comune svizzero di 767 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587577", "revid": "5695", "url": "https://it.wikipedia.org/wiki?curid=587577", "title": "Proteiforme", "text": ""}
{"id": "587578", "revid": "93556", "url": "https://it.wikipedia.org/wiki?curid=587578", "title": "Provincia di Moxico", "text": "La provincia di Moxico \u00e8 la pi\u00f9 estesa delle province dell'Angola. Il capoluogo \u00e8 Luena. Ha una superficie di 223.023\u00a0km\u00b2 ed una popolazione di 519.967 (stima del 2009).\nGeografia fisica.\nLa provincia \u00e8 posta nell'est dell'Angola e confina a nord con la provincia di Lunda Sud ed ha un confine internazionale a nord con la Repubblica Democratica del Congo ed a est con lo Zambia. A sud confina con la provincia di Cuando Cubango ed a ovest con quella di Bi\u00e9.\nIl territorio \u00e8 caratterizzato dall'altopiano angolano che supera i 1500 metri a ovest ed i 1600 metri di altezza a est. \u00c8 drenato a ovest dal fiume Cuando, che riceve moltissimi affluenti e che segna parte del confine con la provincia di Cuando Cubango. La regione centrale della provincia \u00e8 drenata dal fiume Lungu\u00e8-Bungo che scorre verso sud-est fino a confluire nello Zambesi in Zambia. Infine la regione nord-orientale \u00e8 drenata dallo stesso Zambesi.\nNella provincia \u00e8 situato il parco nazionale di Cameia che \u00e8 posto nel nord-est e protegge un territorio che \u00e8 parte del bacino dello Zambesi.\nSuddivisione amministrativa.\nLa provincia di Moxico \u00e8 suddivisa in 10 municipi e 26 comuni."}
{"id": "587581", "revid": "110157", "url": "https://it.wikipedia.org/wiki?curid=587581", "title": "Villars-sous-Yens", "text": "Villars-sous-Yens (toponimo francese) \u00e8 un comune svizzero di 594 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587585", "revid": "4598225", "url": "https://it.wikipedia.org/wiki?curid=587585", "title": "Semi-presidenzialismo", "text": ""}
{"id": "587587", "revid": "287204", "url": "https://it.wikipedia.org/wiki?curid=587587", "title": "Lussy", "text": ""}
{"id": "587589", "revid": "1005847", "url": "https://it.wikipedia.org/wiki?curid=587589", "title": "Ipoteca fiscale", "text": "L'ipoteca fiscale \u00e8, nel diritto italiano, quella particolare forma di ipoteca iscritta sui beni del debitore, da parte del concessionario per la riscossione, al fine di ottenere il recupero delle somme dovute all'Ente impositore. L'ipoteca, in finanziaria, \u00e8 un diritto reale di garanzia che si costituisce a favore del creditore per una determinata somma, posta a carico di certi beni di propriet\u00e0 del debitore\nCaratteristiche.\nL\"\"ipoteca cautelare fiscale\" prevista dall'art. 26 della 7 gennaio 1929, n. 4, costituiva una misura cautelare applicabile indipendentemente dall'accertamento della esistenza e della entit\u00e0 dell'obbligazione tributaria e che aveva funzione analoga al sequestro conservativo. L'ipoteca fiscale nasce per legge contemporaneamente al credito fiscale che ne risulta garantito e non necessita di alcuna iscrizione a registro fondiario. Inoltre, presenta carattere accessorio rispetto al credito fiscale a cui si riferisce e, dunque, ne segue le sorti. Ovviamente le spese, tanto di accensione che di cancellazione, sono a carico del debitore.\nL'ipoteca fiscale aveva natura giudiziale secondo la giurisprudenza di merito.\nUna certa confusione sorge dal fatto che la legge n. 4/1929 e le norme tributarie successive non specificano la natura dell'ipoteca (volontaria, legale o giudiziale), compito che viene di conseguenza delegato all'interpretazione in sede giudiziale.\nRecentemente per\u00f2 la Corte suprema di cassazione italiana ha invece negato tale natura, in quanto a fondamento della stessa vi \u00e8 un provvedimento amministrativo e non giudiziale.\nDisciplina normativa.\nIscrizione.\nL'art. 77 del DPR n. 602 del 1973, prevede che essa venga iscritta in misura pari al doppio dell'importo dovuto e deve essere preceduta da un avviso di mora contenente l'invito ad adempiere entro 5 giorni nel caso in cui non sia accesa entro un anno dalla notifica della cartella esattoriale.\nIn ogni caso, la fase successiva (ossia la vendita all'asta dell'immobile precedentemente ipotecato) non pu\u00f2 essere azionata se non trascorrono almeno sei mesi dalla comunicazione dell'iscrizione dell'ipoteca sui beni gravati.\nImpugnabilit\u00e0.\nIl provvedimento di iscrizione di ipoteca fiscale \u00e8 impugnabile dinanzi al giudice tributario, se a monte si controverta di tributi comunque denominati, secondo quanto previsto dal comma 26-\"quinquies\" dell'art. 35 del decreto legge n. 223 del 2006. Tale decreto, convertito nella legge n. 248 del 2006, ha introdotto nell'art. 19, comma 1, del decreto legislativo n. 546 del 1992 sul contenzioso tributario, due ulteriori ipotesi di atti impugnabili di fronte alle Commissioni tributarie, e cio\u00e8 le iscrizioni di ipoteca e il fermo di beni mobili registrati. Resta, infatti, fermo il limite della giurisdizione tributaria, siccome tracciato dall'art. 2 del d. lgs 546/1992.\nSe, dunque, il credito posto a base dell'iscrizione ipotecaria non ha natura tributaria (ad esempio se si tratta di contributi previdenziali e assistenziali, oppure sanzioni per violazioni al codice della strada) la giurisdizione spetta al giudice ordinario.\nRevocabilit\u00e0.\nDiversamente dall'ipoteca fiscale giudiziale, per l'ipoteca legale, (e resta da verificare che l'ipoteca fiscale, quella iscritta dall'amministrazione finanziaria, abbia tale natura), in generale, non \u00e8 ammessa la revocatoria, quando l'ipoteca \u00e8 iscritta nei sei mesi anteriori alla dichiarazione di fallimento (art. 67 della legge n. 4/1929).\nL'ipoteca cautelare fiscale ha natura legale, non revocabile, (art. 4) e non equivalente all'ipoteca fiscale.\nEscluso il caso generale, rimane oggetto di discussione se l'ipoteca legale sia revocabile, secondo l'articolo citato, per gli atti costitutivi di un diritto di prelazione per debiti contestualmente creati: si tratta di revocabilit\u00e0 indiretta, vale a dire tramite l'impugnazione dell'atto da cui deriva l'ipoteca, anche se la giurisprudenza si \u00e8 dimostrata storicamente contraria."}
{"id": "587590", "revid": "1776051", "url": "https://it.wikipedia.org/wiki?curid=587590", "title": "Lussy-sur-Morges", "text": "Lussy-sur-Morges (toponimo francese) \u00e8 un comune svizzero di 645 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587597", "revid": "110157", "url": "https://it.wikipedia.org/wiki?curid=587597", "title": "Saint-Prex", "text": "Saint-Prex (, toponimo francese) \u00e8 un comune svizzero di 5\u00a0687 abitanti del Canton Vaud, nel distretto di Morges.\nGeografia fisica.\nSaint-Prex \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaint-Prex \u00e8 servito dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587598", "revid": "121905367", "url": "https://it.wikipedia.org/wiki?curid=587598", "title": "IRL 2005", "text": "La stagione 2005 di Indy Racing League, iniziata il week-end del 6 marzo sull'ovale di Homestead, nei sobborghi di Miami e sviluppatasi lungo 17 appuntamenti fino alla conclusione del 16 ottobre a Fontana, ha visto la vittoria finale del britannico Dan Wheldon davanti al brasiliano Tony Kanaan e allo yankee Sam Hornish Jr.. La stagione, disputatasi come tradizione quasi interamente su suolo statunitense (unica eccezione la trasferta giapponese di Motegi), ha ospitato per la prima volta nel campionato IRL dei tracciati stradali (St. Petersburg, Sonoma e Watkins Glen), abbandonando cos\u00ec la vocazione only-oval che la categoria aveva mantenuto per un decennio. Ventidue piloti (33 per la tradizionale 500 Miglia di Indianapolis) si sono dati battaglia per tutta la stagione. Di seguito il resoconto di tutti i vari round della stagione.\nGare.\n01. Homestead () (06/03/2005)\n\"Ordine d'arrivo\":\n02. Phoenix () (20/03/2005)\n\"Ordine d'arrivo\":\n03. St. Petersburg () (03/04/2005)\n\"Ordine d'arrivo\":\n04. Motegi () (30/04/2005)\n\"Ordine d'arrivo\":\n05. 500 Miglia di Indianapolis () (29/05/2005)\n\"Ordine d'arrivo\":\n06. Fort Worth () (12/06/2005)\n\"Ordine d'arrivo\":\n07. Richmond () (25/06/2005)\n\"Ordine d'arrivo\":\n08. Kansas City () (03/07/2005)\n\"Ordine d'arrivo\":\n09. Nashville () (16/07/2005)\n\"Ordine d'arrivo\":\n10. Milwaukee () (24/07/2005)\n\"Ordine d'arrivo\":\n11. Michigan () (31/07/2005)\n\"Ordine d'arrivo\":\n12. Kentucky () (14/08/2005)\n\"Ordine d'arrivo\":\n13. Pike's Peak () (21/08/2005)\n\"Ordine d'arrivo\":\n14. Sonoma () (28/08/2005)\n\"Ordine d'arrivo\":\n15. Chicago () (11/09/2005)\n\"Ordine d'arrivo\":\n16. Watkins Glen () (25/09/2005)\n\"Ordine d'arrivo\":\n17. Fontana () (16/10/2005)\n\"Ordine d'arrivo\":"}
{"id": "587605", "revid": "212348", "url": "https://it.wikipedia.org/wiki?curid=587605", "title": "Maestro Internazionale", "text": ""}
{"id": "587606", "revid": "1776051", "url": "https://it.wikipedia.org/wiki?curid=587606", "title": "Villa medicea di Marignolle", "text": "La Villa Medicea di Marignolle si trova nel sobborgo sud di Firenze, in via di Santa di Maria a Marignolle 30 (ma l'antico portale d'entrata \u00e8 in via del Ferrone 1), sulle colline tra Soffiano e il Galluzzo.\nStoria e descrizione.\nNel Trecento appartenne alla famiglia Sacchetti e da essi venne venduta come \"casa da signore\" nel 1550 a Lorenzo di Pietro Ridolfi. Venne confiscata a quest'ultimo dal principe Francesco de' Medici, per via del suo coinvolgimento nella Congiura dei Pucci (1560), che aveva nelle intenzioni l'eliminazione del granduca Cosimo I, padre di Francesco.\nDopo essere stata ristrutturata dall'architetto di corte Bernardo Buontalenti, Francesco la don\u00f2 al figlio naturale avuto dall'amante e futura seconda moglie Bianca Cappello, Don Antonio.\nLa dimora, l'unica dei Medici in questa parte della citt\u00e0, \u00e8 caratterizzata da un unico blocco sviluppato in senso longitudinale, con un'ampia facciata affacciata verso Firenze rimasta per lo pi\u00f9 intatta nello stile sobrio cinquecentesco, caratterizzata da un intonaco bianco sul quale spiccano i portali e le finestre incorniciati da pietra serena grigia.\nA destra della villa si apriva uno \"Stanzone\" usato per il gioco della pallacorda con grandi abbaini, edificato nel 1596 dall'architetto Gherardo Mechini.\nIl parco, dove ancora oggi si trovano alcuni cipressi secolari, \u00e8 caratterizzato da un viale rettilineo centrale affiancato da terreni un tempo alberati (come si vede dalla lunetta di Giusto Utens). Il cancello monumentale si trova ai piedi della collina.\nNel 1621 la villa e la fattoria vennero acquistate da Girolamo Capponi, e rimasero in possesso della sua famiglia fino all'estinzione, avvenuta nell'Ottocento con il famoso statista e letterato Gino Capponi, morto nel 1876, che proprio qui venne sepolto, nella cappella della villa, prima di essere traslato nella basilica di Santa Croce. La villa pass\u00f2 quindi per via ereditaria alla figlia di Gino, Marianna Capponi, sposa del marchese Francesco Gentile-Farinola e in seguito a Giulia Gentile-Farinola, sposa del marchese Luigi Ridolfi, senatore del Regno, che vi mor\u00ec nel 1909. Nel 1939 i nipoti Luigi Ridolfi e Roberto Ridolfi alienarono la propriet\u00e0 alla famiglia di antiquari Bellini, che la tennero fino al 1976. \nLa villa \u00e8 ancora oggi propriet\u00e0 privata, e non \u00e8 visitabile al pubblico."}
{"id": "587608", "revid": "436907", "url": "https://it.wikipedia.org/wiki?curid=587608", "title": "Guy Berryman", "text": "Biografia.\nPrimi anni.\nNato a Kirkcaldy (nella regione scozzese di Fife) da padre ingegnere e madre insegnante, Berryman si \u00e8 trasferito con la famiglia nella regione inglese del Kent all'et\u00e0 di dodici anni. Ha frequentato per tre anni l'Edinburgh Academy per poi, in seguito al trasferimento nel Kent, frequentare il prestigioso Kent College a Canterbury, nel quale ha suonato la batteria e la tromba in un gruppo chiamato Time Out. All'et\u00e0 di 13 anni ha iniziato a suonare il basso, ascoltando musica funk e groove.\nNel 1996, seguendo le orme paterne, Berryman si \u00e8 iscritto alla facolt\u00e0 di ingegneria dello University College di Londra. All'universit\u00e0 ha incontrato Chris Martin, Will Champion e Jonny Buckland, formando con loro i Coldplay. A met\u00e0 corso Berryman ha abbandonato ingegneria per architettura, decidendo pi\u00f9 avanti di dedicarsi interamente alla musica.\nAltri progetti.\nOltre agli impegni con i Coldplay, Guy Berryman \u00e8 amico e collaboratore di Magne Furuholmen degli a-ha, prendendo parte all'album di quest'ultimo, \"Past Perfect Future Tense\" (2004), al brano \"Kriptonite\", il quale ha visto anche la partecipazione di Will Champion. Nel 2008 ha partecipato alla colonna sonora del film \"Umi no Shanghai\" ed all'album di Furuholmen \"A Dot of Black in the Blue of Your Bliss\". Nello stesso anno ha inoltre collaborato con Furuholmen e Jonas Bjerre dei Mew (uniti insieme con il nome Apparatjik) per la realizzazione del tema musicale della serie televisiva \"Amazon\". La colonna sonora di \"Amazon\", \"Songs for Survival\", \u00e8 stata pubblicata in favore dell'organizzazione non governativa Survival International charity.\nNel 2009 ha curato la foto di copertina del nono album degli a-ha \"Foot of the Mountain\", nel cui libretto appaiono alcune fotografie da lui scattate. Nello stesso periodo \u00e8 ritornato con gli Apparatjik per la realizzazione dell'album di debutto \"We Are Here\", uscito nel 2010.\nVita privata.\nGuy \u00e8 un grande fan di \"Capitan America\" e \"Space Invaders\", nonch\u00e9 dei libri e film di fantascienza. \u00c8 legato alla squadra di calcio della natia Kirkcaldy il Raith Rovers Football Club, come l'ex primo ministro inglese Gordon Brown. Su richiesta di quest'ultimo, i Coldplay si sono esibiti nel 2006 per un concerto benefico nello stadio di Stark's Park. Berryman \u00e8 anche un collezionista di strumenti musicali, dischi di vinile, libri antichi, opere d'arte, mobili antichi, di modernariato, di design e gadgets. Un disegno di Berryman \u00e8 inoltre apparso in \"Skizzenbuch Unterwegs\", libro che raccoglie i disegni di 100 artisti indipendenti. La storia del disegno, che raffigura il Centro Georges Pompidou, fa riferimento a un episodio avvenuto durante la sua infanzia, ovvero il fatto che il bassista, all'et\u00e0 di otto anni, si era perso durante la visita del museo parigino, finendo sul tetto.\nNel 2004 Guy ha sposato Joanna Briston, dalla quale ha avuto una figlia, Nico, nata il 17 settembre 2006. La coppia si \u00e8 successivamente separata nel 2007.\nNel 2007 era considerato uno degli uomini sotto i 30 pi\u00f9 ricchi nel Regno Unito con una fortuna stimata di oltre 45 milioni di euro. MSN UK\nStile e influenze musicali.\nSebbene sia mancino, Berryman \u00e8 solito suonare il basso in maniera tradizionale. Il modello utilizzato abitualmente da Berryman \u00e8 un Fender Precision Bass.\nLe principali influenze musicali di Berryman sono U2, James Brown, Maceo Parker, The Beatles, The J.B.'s, Kool &amp; The Gang, Pink Floyd."}
{"id": "587610", "revid": "77358", "url": "https://it.wikipedia.org/wiki?curid=587610", "title": "Villa di Marignolle", "text": ""}
{"id": "587611", "revid": "436907", "url": "https://it.wikipedia.org/wiki?curid=587611", "title": "Will Champion", "text": "Biografia.\nInizia a suonare da bambino, dietro gli incoraggiamenti dei suoi genitori (entrambi archeologi): si dedica allo studio del pianoforte, della chitarra, del basso e del tin whistle (il piccolo flauto di latta irlandese).\nChampion impar\u00f2 a suonare la batteria nel periodo in cui frequent\u00f2 l'universit\u00e0, quando conobbe i suoi futuri membri dei Coldplay, che gli proposero di inserirsi nel gruppo come batterista: \nChampion in particolare, oltre ad essere un tifoso del Southampton Football Club, \u00e8 uno sportivo convinto, passione che a volte gli concede poco spazio per il suo lavoro. \nConsegu\u00ec la laurea in antropologia all'University College di Londra e nel 2003 si spos\u00f2 con Marianne Dark, una giovane insegnante. Dal matrimonio sono nati Ava-Maey (14 aprile 2006) e i due gemelli Juno e Rex (7 maggio 2008).\nApparizioni televisive.\nChampion ha un cameo nella terza stagione de \"Il Trono di Spade\", dove interpreta un suonatore di tamburo."}
{"id": "587615", "revid": "599013", "url": "https://it.wikipedia.org/wiki?curid=587615", "title": "Ocean's Eleven", "text": ""}
{"id": "587616", "revid": "124123", "url": "https://it.wikipedia.org/wiki?curid=587616", "title": "Flavio Rosso", "text": "A lui \u00e8 oggi intitolata quello che resta della galleria realizzata dalle truppe italiane per sorprendere le forze austro-ungariche sulla Forcella a V, sulla Marmolada. Lo scavo di una galleria d'attacco, inizi\u00f2 il 4 luglio 1917, dal Vallone di Antermoia, poco sotto quota 3065\nLa galleria, che sbucava nella galleria superiore austro-ungarica, venne completata il 17 settembre successivo. Il 20 settembre gli italiani riuscivano ad occupare la grotta superiore, ed il 22 successivo quella inferiore.\nIl 26 settembre un gruppo di 15 uomini, con al comando il tenente Rosso, era impegnato nel tentativo di realizzare una galleria da mina nella grotta inferiore, in modo da far crollare la postazione nemica. Il comando austriaco, resosi conto del tentativo italiano, fece crollare parte della galleria superiore, seppellendo cos\u00ec il tenente Rosso ed i suoi 14 uomini.\nIl 2 settembre 2006 venne inaugurato a quota 2911, nelle vicinanza della stazione della funivia di Serauta, un cippo in ricordo di Flavio Rosso e dei 14 commilitoni caduti il 26 settembre 1917."}
{"id": "587620", "revid": "436907", "url": "https://it.wikipedia.org/wiki?curid=587620", "title": "Jonny Buckland", "text": "Biografia.\nAll'et\u00e0 di quattro anni si \u00e8 trasferito con la famiglia a Pantymwyn un piccolo paese vicino a Mold, nel Galles del Nord. Suo padre \u00e8 un insegnante di biologia e chimica, mentre la madre si occupa di giovani disadattati. I suoi sogni infantili volgono lo sguardo verso lo Spazio: Jonny voleva intraprendere la carriera dell'astronauta.\nInizia, nel frattempo, a studiare la chitarra a undici anni sotto gli incoraggiamenti del fratello maggiore (appassionato dei My Bloody Valentine) con il quale scopre, fra gli scaffali impolverati del padre, i dischi di Eric Clapton e Jimi Hendrix, che, insieme a George Harrison, influenzeranno notevolmente lo stile del chitarrista dei Coldplay. \u00c8 in questo periodo che sale per la prima volta sul palcoscenico con un gruppo rap che propone canzoni scritte da lui.\nSuonare la chitarra si trasforma in una vera passione, quando ascolta gli Iron Maiden, combinando le sonorit\u00e0 del rock psichedelico con quelle del dark-punk e della discomusic.\nAll'University College di Londra, dove incontrer\u00e0 Chris Martin, Will Champion e Guy Berryman, egli prosegue gli studi di astronomia e si laurea in matematica.\nStile musicale.\nLo stile di Buckland trae ispirazione dalla chitarra di The Edge degli U2, che consiste principalmente sul sonoro, su vari amplificatori e distorsori, e sulla crudezza musicale. Lo stile di suonare di Buckland ha ispirato molti altri gruppi musicali ad adottare una tecnica simile, come il chitarrista dei The Fray, Joe King, i The Killers e Pat Monahan dei Train."}
{"id": "587621", "revid": "339392", "url": "https://it.wikipedia.org/wiki?curid=587621", "title": "Rufo Festo Avieno", "text": ""}
{"id": "587627", "revid": "1776051", "url": "https://it.wikipedia.org/wiki?curid=587627", "title": "Lully (Vaud)", "text": "Lully (toponimo francese) \u00e8 un comune svizzero di 787 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587629", "revid": "1226", "url": "https://it.wikipedia.org/wiki?curid=587629", "title": "Philadelphia experiment", "text": ""}
{"id": "587631", "revid": "767487", "url": "https://it.wikipedia.org/wiki?curid=587631", "title": "Jos\u00e9 Montiel", "text": "Carriera.\nClub.\nL'esordio all'Olimpia e il passaggio all'Udinese.\nNel 2005 ha esordito con l'Club Olimpia alla giovane et\u00e0 di 17 anni e nel gennaio del 2006 viene acquistato dalla squadra italiana dell'.\nIl trasferimento alla Reggina e i vari prestiti.\nNel luglio del 2007 passa alla in compropriet\u00e0 per poi essere rinnovata nel 2008. Ad agosto 2008 passa in prestito al Politehnica Ia\u0219i in Romania dove gioca 18 partite e realizza 2 gol. Rientrato dal prestito, parte per il ritiro con la Reggina e dopo pochi giorni chiede il trasferimento per stare pi\u00f9 vicino alla moglie. Dopo vari contatti, la Reggina lo cede in prestito al Tigre, squadra argentina. Il 2 marzo 2010 rescinde il contratto con il Tigre e torna alla , senza terminare il periodo di prestito. Il 25 giugno 2010 l'intero cartellino \u00e8 stato acquistato dalla . Segna il primo gol con la il 29 maggio 2011 contro il Sassuolo su punizione da lunga distanza firmando il gol del momentaneo 1-0 per i calabresi partita poi terminata 3-2 per i neroverdi.\nDopo essere stato accantonato dalla societ\u00e0 e messo fuori rosa per la stagione 2011-2012, in ottobre ha sostenuto un provino con l'Astana, il pi\u00f9 prestigioso club kazako, ma il trasferimento non si \u00e8 concretizzato. il 3 gennaio 2012 firma un nuovo contratto con la squadra calabrese fino al 2013 e viene di conseguenza reinserito ufficialmente nella rosa.\nBenevento.\nIl 28 maggio 2012 firma un triennale con il Benevento. Milita al Benevento per due stagioni, in cui colleziona 49 presenze e 5 reti in Lega Pro Prima Divisione. L'11 luglio 2014 rescinde il contratto con i campani.\nRitorno in Paraguay: Olimpia e Nacional.\nNell'estate del 2014 torna in Paraguay, firmando un contratto con l'Olimpia, in cui torna dopo le esperienze nelle giovanili e nella prima squadra dal 2003 al 2006. Nel 2015 si trasferisce al Club Nacional.\nUni\u00f3n Comercio.\nNel gennaio 2016 viene ufficializzato il suo ingaggio dal club peruviano dell'Uni\u00f3n Comercio. Dopo aver girato tra vari club Huancayo, Al-Shamal, Ayacucho e Panachaiki , il 1 Gennaio 2020 torna al tetto natio , ad Itaugu\u00e1 nel club 12 Octubre.\nNazionale.\n\u00c8 stato convocato dall'allenatore della nazionale paraguaiana An\u00edbal Ruiz per la partita contro il Venezuela nell'ottobre del 2005. La vittoria per 1-0 ha consentito al Paraguay di qualificarsi per la Coppa del Mondo FIFA 2006 dove \u00e8 stato convocato pur non entrando mai in campo.\nStatistiche.\nPresenze e reti nei club.\n\"Statistiche aggiornate al 20 novembre 2016.\""}
{"id": "587634", "revid": "628767", "url": "https://it.wikipedia.org/wiki?curid=587634", "title": "Distretto di Montana", "text": " \nIl distretto di Montana (in bulgaro: \u041e\u0431\u043b\u0430\u0441\u0442 \u041c\u043e\u043d\u0442\u0430\u043d\u0430) \u00e8 uno dei 28 distretti della Bulgaria. \nComuni.\nIl distretto \u00e8 diviso in 11 comuni:"}
{"id": "587636", "revid": "2022988", "url": "https://it.wikipedia.org/wiki?curid=587636", "title": "Tolochenaz", "text": "Tolochenaz (toponimo francese) \u00e8 un comune svizzero di 1\u00a0866 abitanti del Canton Vaud, nel distretto di Morges.\nGeografia fisica.\nTolochenaz \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTolochenaz \u00e8 servito dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587637", "revid": "2184720", "url": "https://it.wikipedia.org/wiki?curid=587637", "title": "Page Hamilton", "text": "La maggior parte della sua carriera musicale si \u00e8 sviluppata attorno alla musica heavy metal e hard rock, ma ha anche collaborato con artisti di generi diversi come jazz, hip hop e blues.\nBiografia.\nCresciuto nella cittadina di Medford, nell'Oregon, Hamilton si trasferisce a New York per studiare chitarra jazz. Durante questi studi per\u00f2 scopre la distorsione del suono nella chitarra, e decide di cercare una band con il quale suonare. Nel 1988 entra a far parte dei Band of Susans (band che deve il suo nome al fatto di avere ben tre donne di nome Susan in formazione). Nel frattempo collabora con il compositore Glenn Branca, e nel 1989 forma gli Helmet insieme a Peter Mengede (chitarra), Henry Bogdan (basso) e John Stanier (batteria). Con gli Helmet sviluppa una carriera che lo porta alla pubblicazione di cinque album (\"Strap It On\", \"Meantime\", \"Born Annoying\", \"Betty\", e \"Aftertaste\") prima che il gruppo si separi nel 1998.\nGli Helmet ottennero un buon successo in America, furono riconosciuti come i precursori di diversi sottogeneri dell'heavy metal come alternative metal, nu metal, post-metal ed avant-garde metal.\nDopo la separazione degli Helmet, Hamilton fonda un'altra band, i Gandhi, e va in tour con David Bowie. Sempre in questo periodo registra con il compositore Ben Neill. Registra un duetto con il chitarrista tedesco Caspar Br\u00f6tzmann (\"Zulutime\"), compare nel disco di Ben Neill \"Goldbug\" e in quello del cantante e chitarrista Joe Henry, \"Trampoline\". Scrive anche delle musiche per il film \"Heat - La sfida\". Ha collaborato anche con le band Therapy? e Nine Inch Nails.\nNel 2003 Hamilton riforma gli Helmet (con una diversa formazione, dato che sia Bogdan che Stanier rifiutano la sua offerta), con il quale ha gi\u00e0 prodotto due nuovi album: \"Size Matters\" del 2004, e \"Monochrome\" del 2006.\nHamilton ha anche lavorato come produttore, e tra i suoi lavori troviamo \"Distort Yourself\" degli Institute, la nuova band formata dal cantante dei Bush, Gavin Rossdale (band che comprende anche Chris Traynor, chitarrista-bassista nella nuova formazione degli Helmet).\nNel 2014 prende parte al sesto album in studio dei Linkin Park intitolato \"The Hunting Party\", nel quale canta e suona la chitarra nella canzone \"All for Nothing\".\nStrumentazione.\nHamilton usa una versione personalizzata della chitarra ESP Horizon, con leva Floyd Rose e pick-up DiMarzio. Ha utilizzato anche chitarre Paul Reed Smith. Per l'amplificazione utilizza un complesso setup, che include una testata Marshall e pre-amplificatore e diffusori Harry Kolbe. Utilizza anche amplificatori VHT.\nNel 2006 la ESP annuncia la produzione di una nuova chitarra firmata Page Hamilton. Questo modello differisce da quello standard per l'utilizzo di pick-up DiMarzio al posto dei Seymour Duncan o degli EMG."}
{"id": "587640", "revid": "228587", "url": "https://it.wikipedia.org/wiki?curid=587640", "title": "Sergio Ercini", "text": "Biografia.\nSergio Romano Ercini \u00e8 nato ad Orvieto (TR) il 28 ottobre del 1934. Si \u00e8 laureato in Giurisprudenza all'Universit\u00e0 degli Studi La Sapienza di Roma, nel 1961 vince la borsa di studio della SVIMEZ specializzandosi sui problemi dello sviluppo delle aree depresse, \u00e8 chiamato a Lione ai corsi di \"\u00c9conomie et Humanisme\" per lo studio sulle teorie della crescita delle zone in via di sviluppo. In Umbria \u00e8 stato Consigliere Comunale e Provinciale, impegnando la propria esperienza nel valorizzare l'autonomia e l'iniziativa delle comunit\u00e0 locali.\nDelegato Provinciale della Giovent\u00f9 Italiana ha realizzato ampi programmi nel campo dello sport, delle attivit\u00e0 del tempo libero, dell'istruzione professionale, della cultura popolare. Nel campo della scuola ha promosso l'istituzione delI'Istituto d'arte di Orvieto, concepito secondo i moderni indirizzi della grafica pubblicitaria. Dirigente provinciale, regionale e nazionale del Movimento Giovanile della Democrazia Cristiana, ha diretto, tra l'altro, l'Ufficio centrale per i problemi del lavoro e dell'economia. Segretario di sezione e di zona di Orvieto, dirigente del Comitato Provinciale di Terni, \u00e8 eletto Consigliere Nazionale della DC dal X\u00b0 Congresso di Milano e nei successivi congressi; ha diretto l'Ufficio Studi Centrale del Partito durante la segreteria Forlani e l'Ufficio Centrale per i rapporti con le Associazioni e le Categorie durante la segreteria Zaccagnini. Dal 1974 Segretario Regionale della DC in Umbria, viene eletto Capogruppo al Consiglio Regionale.\n\u00c8 tra i fondatori dell'Istituto per le Relazioni tra i Paesi dell'Africa, dell'America Latina e del Medio Oriente (IPALMO). \u00c8 stato eletto dall'Assemblea Regionale dell'Umbria componente del Consiglio d'Amministrazione dell'Opera Universitaria di Perugia. Dirigente IRI, Istituto per la Ricostruzione Industriale, e Consigliere d'amministrazione dell'EFIM, Ente partecipazioni e Finanziamento Industrie Manifatturiere.\nMembro della Direzione Centrale della Democrazia Cristiana; durante il Governo Forlani \u00e8 stato Responsabile dell'Ufficio per l'Attuazione del Programma.\nViene eletto al Parlamento europeo nel settembre 1982 durante la prima legislatura, dopo essere stato candidato alle elezioni del 1979 e confermato nel 1984. \u00c8 stato Presidente della Commissione Politica, membro della Commissione giuridica, della Delegazione per le relazioni con il Giappone, della Commissione per i problemi economici e monetari e la politica industriale. Durante il periodo di presidenza, dal 1986 al 1989, ha convocato ventitr\u00e9 riunioni della durata media di tre giorni; nove colloqui con la cooperazione politica, numerose audizioni pubbliche e interne con commissari, ministri, esperti. Durante questo periodo sono state deferite alla Commissione Politica quattrocentotrentaquattro proposte di risoluzione. Il Presidente ha presentato all'Assemblea Plenaria le proposte, approvate all'unanimit\u00e0, per l'instaurazione di relazioni ufficiali fra la CEE e il COMECON; la proposta di applicazione delle procedure previste dall'Atto Unico, sempre approvata all'unanimit\u00e0. \u00c8 stato relatore della risoluzione \"Riuscire l'Atto Unico: una nuova frontiera per l'Europa\" da cui il Partito Popolare (PPE) si \u00e8 dato le linee fondamentali del proprio impegno europeista.\nIn seguito allo scioglimento della DC, ha aderito al Partito Popolare Italiano. Nel 1999 \u00e8 candidato a sindaco del Comune di Orvieto, senza per\u00f2 conquistare la maggioranza dei voti.\nNel 2006 ha pubblicato il libro \"Il poeta la morte e il giovane\"."}
{"id": "587645", "revid": "1305772", "url": "https://it.wikipedia.org/wiki?curid=587645", "title": "Montana (disambigua)", "text": ""}
{"id": "587649", "revid": "6066", "url": "https://it.wikipedia.org/wiki?curid=587649", "title": "Questione Romana", "text": ""}
{"id": "587653", "revid": "38120", "url": "https://it.wikipedia.org/wiki?curid=587653", "title": "JLA/Vendicatori", "text": ""}
{"id": "587654", "revid": "38120", "url": "https://it.wikipedia.org/wiki?curid=587654", "title": "JLA-Vendicatori", "text": ""}
{"id": "587659", "revid": "729019", "url": "https://it.wikipedia.org/wiki?curid=587659", "title": "Renzo Eligio Filippi", "text": "Fu eletto deputato europeo alle elezioni europee del 1979 per le liste della DC. \u00c8 stato membro della Commissione per le relazioni economiche esterne e della Commissione per il controllo di bilancio."}
{"id": "587661", "revid": "104458", "url": "https://it.wikipedia.org/wiki?curid=587661", "title": "Chigny", "text": ""}
{"id": "587662", "revid": "15732", "url": "https://it.wikipedia.org/wiki?curid=587662", "title": "Renzo Filippi", "text": ""}
{"id": "587665", "revid": "1342115", "url": "https://it.wikipedia.org/wiki?curid=587665", "title": "Paola Gaiotti De Biase", "text": "Biografia.\nEsponente della Democrazia Cristiana, nel 1979 viene eletta al Parlamento europeo. Diviene membro della Commissione per la giovent\u00f9, la cultura, l'educazione, l'informazione e lo sport, della Commissione per il regolamento e le petizioni, della Commissione di inchiesta sulla situazione della donna in Europa e della Delegazione per le relazioni con la Jugoslavia.\nNel 1984 lascia la DC e aderisce al movimento \"Lega Democratica - Cristiani per il Socialismo e le Comunit\u00e0 di Base\".\nNel 1992 aderisce al Partito Democratico della Sinistra e nel 1993 ai Cristiano Sociali. Nel 1994 \u00e8 eletta alla Camera nelle file dei Progressisti.\nNel 1996 entra a far parte del coordinamento nazionale dei \"Cittadini per l'Ulivo\". Collabora con il quotidiano \"Europa\"."}
{"id": "587666", "revid": "15732", "url": "https://it.wikipedia.org/wiki?curid=587666", "title": "Paola Gaiotti", "text": ""}
{"id": "587668", "revid": "729019", "url": "https://it.wikipedia.org/wiki?curid=587668", "title": "North American NA-16", "text": "Il North American NA-16 fu uno dei primi aerei da addestramento, risalenti agli anni trenta, costruiti dalla North American Aviation e rappresent\u00f2 l'inizio della linea di aerei da addestramento dell'azienda, che nei vari modelli cont\u00f2 pi\u00f9 di 17.000 esemplari. L'NA-16 aveva un unico motore, un'unica ala, due cockpit in tandem aperti e carrello d'atterraggio fisso. Il motore Wright Whirlwind era un radiale raffreddato ad aria da 400 CV. La maggior parte dell'apparecchio era metallico, mentre la fusoliera posteriore era di tela dipinta.\nL'NA-16 vol\u00f2 per la prima volta il 1\u00ba aprile 1935 e fu sottoposto per una valutazione allo U.S. Army Air Corps come addestratore di base. L'aviazione diede il nulla osta per la sua produzione imponendo alcune significative modifiche: le principali furono la sostituzione del motore Wright con un Pratt &amp; Whitney R-1340, la chiusura delle cabine di pilotaggio e la realizzazione di un carrello retrattile. L'NA-16 cos\u00ec modificato venne ridenominato dalla North American NA-18.\nIn Australia, la Commonwealth Aircraft Corporation produsse 755 esemplari noti come CAC CA-16 Wirraway tra il 1939 e il 1945: alcuni di questi prestarono servizio attivo per un breve periodo a Bougainville."}
{"id": "587670", "revid": "1776051", "url": "https://it.wikipedia.org/wiki?curid=587670", "title": "Henry Bogdan", "text": "Ha suonato negli album \"Strap It On \" (1990), \"Meantime\" (1992), \"Betty\" (1994) e \"Aftertaste\" (1997).\nDopo la separazione degli Helmet nel 1998, Bogdan ha abbandonato la scena metal. Ha collaborato con diversi gruppi, tra i quali i Melvins, suonando con Hank Williams Jr. nel pezzo \"Ramblin' Man\", contenuto nell'album \"The Crybaby\". Ha anche suonato per molto tempo con la band jazz The Moonlighters, che realizza musica ispirata alla tradizione hawaiiana.\nBogdan attualmente vive a Portland, Oregon, e suona la steel guitar con la band Midnight Serenaders."}
{"id": "587676", "revid": "6923", "url": "https://it.wikipedia.org/wiki?curid=587676", "title": "Carlo Alberto Galluzzi", "text": "Membro del Parlamento europeo dal 1976, fu eletto deputato europeo alle elezioni europee del 1979, e poi riconfermato nel 1984, per le liste del PCI. \u00c8 stato presidente della Delegazione al comitato misto Parlamento europeo/Corti spagnole e della Delegazione per le relazioni con il Giappone; vicepresidente della Delegazione per le relazioni con i paesi membri dell'ASEAN, l'Organizzazione interparlamentare dell'ASEAN (AIPO) e la Repubblica di Corea."}
{"id": "587677", "revid": "15732", "url": "https://it.wikipedia.org/wiki?curid=587677", "title": "Repubblica di Corea", "text": ""}
{"id": "587678", "revid": "110157", "url": "https://it.wikipedia.org/wiki?curid=587678", "title": "Chigny (Svizzera)", "text": "Chigny (toponimo francese) \u00e8 un comune svizzero di 341 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nChigny \u00e8 servito dall'omonima stazione sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "587679", "revid": "599013", "url": "https://it.wikipedia.org/wiki?curid=587679", "title": "Vincenzo Gatto", "text": "Biografia.\nConsigliere comunale a Messina, fu eletto deputato alla Camera nel 1958 per il Partito Socialista Italiano. \nPrimo firmatario della proposta di legge per l'istituzione della Commissione Parlamentare per lo studio del fenomeno della mafia (Commissione parlamentare antimafia). \u00c8 stato deputato nazionale per quattro legislature (1958-1972 e 1976-1979).\nNel 1964 fu fondatore ed importante esponente del Partito Socialista Italiano di Unit\u00e0 Proletaria, al cui scioglimento nel 1972 rientr\u00f2 nel PSI. Fu eletto senatore nella VI legislatura (1972-1976).\nFu eletto deputato europeo alle elezioni europee del 1979 per le liste del PSI. \u00c8 stato membro della Commissione per l'agricoltura e della Delegazione per le relazioni con Malta. Ha aderito al gruppo parlamentare \"Gruppo socialista\". \u00c8 rimasto al parlamento europeo fino al 1984."}
{"id": "587681", "revid": "28402", "url": "https://it.wikipedia.org/wiki?curid=587681", "title": "MIRC Script", "text": ""}
{"id": "587682", "revid": "15756", "url": "https://it.wikipedia.org/wiki?curid=587682", "title": "Alberto Ghergo", "text": "Fu eletto deputato europeo alle elezioni europee del 1979 per le liste della DC ottenendo ben 207.595 preferenze.\n\u00c8 stato membro della Commissione per la protezione dell'ambiente, la sanit\u00e0 pubblica e la tutela dei consumatori, della Commissione per l'energia e la ricerca, della Commissione per gli affari sociali e l'occupazione e della Delegazione per le relazioni con Israele.\nHa inoltre ricevuto la medaglia Schuman conferitagli dal Partito Popolare Europeo per i suoi impegni volti a portare avanti la costruzione di un'Europa fatta di pace e prosperit\u00e0."}
{"id": "587693", "revid": "4155", "url": "https://it.wikipedia.org/wiki?curid=587693", "title": "Premier Hotels Reima Crema", "text": ""}
{"id": "587694", "revid": "104458", "url": "https://it.wikipedia.org/wiki?curid=587694", "title": "Morges", "text": "Morges (toponimo francese) \u00e8 un comune svizzero di 15\u00a0889 abitanti del Canton Vaud, nel distretto di Morges del quale \u00e8 capoluogo; ha lo status di citt\u00e0.\nGeografia fisica.\nMorges \u00e8 affacciato sul lago Lemano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMorges \u00e8 servito dall'omonima stazione sulla ferrovia Losanna-Ginevra e capolinea della ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Morges \u00e8 presente la squadra di football americano dei Morges Bandits."}
{"id": "587695", "revid": "46291", "url": "https://it.wikipedia.org/wiki?curid=587695", "title": "Apocynoideae", "text": "Le Apocynoideae sono una sottofamiglia di piante della famiglia Apocynaceae.\nSi tratta di piante lattiginose presenti soprattutto negli ambienti tropicali e subtropicali. Diverse specie sono d'interesse farmacologico.\nTassonomia.\nLa sottofamiglia Apocynoideae comprende 82 generi, raggruppati in 9 trib\u00f9 e 17 sottotrib\u00f9:\nSpecie in Italia.\nLa specie pi\u00f9 nota in Italia \u00e8 \"Nerium oleander\", spontanea nelle regioni mediterrane e diffusamente coltivata a scopo ornamentale."}
{"id": "587697", "revid": "2912", "url": "https://it.wikipedia.org/wiki?curid=587697", "title": "Benito Albino", "text": ""}
{"id": "587709", "revid": "2", "url": "https://it.wikipedia.org/wiki?curid=587709", "title": "Catalogo HIP", "text": ""}
{"id": "587710", "revid": "1821847", "url": "https://it.wikipedia.org/wiki?curid=587710", "title": "Adam Albert von Neipperg", "text": " Era figlio di Leopold (1728-1792) e nipote di Wilhelm Reinhard von Neipperg. Il cognome si trova anche italianizzato in Montenuovo.\nBiografia.\nIl conte Adam Albert di Neipperg era figlio di Leopold e discendente di un'antica famiglia tedesca. Entr\u00f2 nella carriera militare nel 1791, venne fatto prigioniero dai francesi nel 1793 e perdette un occhio durante una battaglia nel corso della guerra in Belgio. Ebbe quattro figli con la contessa Teresa Pola, nobile veneta di Treviso. Il figlio maggiore, conte Alfred von Neipperg, si spos\u00f2 con la principessa Maria del W\u00fcrttemberg. Gli altri tre figli furono Fernando, Gustavo ed Erwin.\nCome diplomatico, nel 1810, in occasione del matrimonio tra Maria Luisa d'Asburgo-Lorena e Napoleone Bonaparte, fu assegnato all'ambasciata austriaca a Parigi, dove fu decorato da Napoleone con la Legion d'Onore. Dal 1811 al 1813 fu ambasciatore in Svezia, dove riusc\u00ec a guadagnare alla coalizione antinapoleonica il principe reale Bernadotte. Concluse pure un'alleanza segreta con Gioacchino Murat, re di Napoli.\nRipresa la carriera militare nel 1813, nel 1815 combatt\u00e9 come comandante di una divisione inviata contro Murat, conquistando Forl\u00ec e contribuendo significativamente alla sua sconfitta nella battaglia di Tolentino e al suo abbandono di Napoli.\nSi distinse in molte campagne militari contro i francesi e fu nominato nel 1814 Gran Maestro di Palazzo di Maria Luisa, diventata poi duchessa di Parma. L'accompagn\u00f2 come amministratore del ducato di Parma, Piacenza e Guastalla. Tra i collaboratori di Neipperg nel governo si ricordano Stefano Sanvitale e Vittorio Paolucci de Calboli, discendente da un'antica famiglia nobiliare di Forl\u00ec.\nCon Maria Luisa, Neipperg ebbe due figli illegittimi, a cui venne assegnato il nome di Montenuovo (versione italiana di Neipperg o Neupperg): Albertina Maria, che spos\u00f2 Luigi Sanvitale, conte di Fontanellato, e Guglielmo Alberto, conte di Montenuovo, poi divenuto principe di Montenuovo (1819-1895), che spos\u00f2 la contessa Juliana Batthy\u00e1ny von N\u00e9met\u00fajv\u00e1r.\nSi spos\u00f2 con Maria Luisa il 7 settembre 1821, dopo aver saputo della notizia della morte di Napoleone a Sant'Elena. La cerimonia avvenne segretamente nel castello di Sala, essendo un matrimonio morganatico. Ebbero altri due figli, Matilde nel 1822 e Gustavo nel 1823.\nAlla morte di Neipperg, nel 1829, l'imperatrice Maria Luisa si spos\u00f2 nuovamente morganaticamente con il proprio maggiordomo maggiore che le era stato assegnato dalla corte viennese, il conte di Bombelles.\nCarriera militare.\nAll'inizio del 1791 entr\u00f2 nel reggimento ussaro e condusse la guerra contro la Francia nei Paesi Bassi. Nelle operazioni durante il biennio dal 1792 al 1794 venne promosso tenente capo. Fu ferito gravemente e perse un occhio. Partecip\u00f2 all'attacco alle linee di Magonza nell'ottobre 1795.\nDopo essersi ripreso, torn\u00f2 alle truppe e prese parte alla campagna del 1799. A causa dell'handicap, venne trasferito al lavoro dello stato maggiore con la promozione a maggiore e lavor\u00f2 dapprima all'interno del quartier generale di divisione e poi nei corpi d'armata.\nNel 1804 ricevette il titolo di tenente colonnello e torn\u00f2 alle truppe, da principio al 2\u00ba reggimento ulani e quindi al 1\u00ba reggimento ussari. Nel 1805 prese parte alle operazioni presso Caldiero. Nel 1806 divenne colonnello nel reggimento corazzieri sui confini orientali dell'impero e nel 1809 fu nominato assistente generale nell'esercito della Galizia.\nDal 1811 al 1812 si occup\u00f2 di questioni diplomatiche, fornendo un ottimo servizio e contribuendo in maniera significativa alla partecipazione della Svezia alla coalizione anti-napoleonica.\nNella campagna del 1813-1814 ricevette il comando di una divisione e venne promosso tenente feldmaresciallo. Prese parte alla battaglia di Lipsia, quindi partecip\u00f2 alla guerra austro-napoletana contro Murat in Italia, conseguendo vari successi, come l'occupazione di Forl\u00ec, e firmando infine il trattato di Casalanza, presso Capua, nel 1815."}
{"id": "587716", "revid": "118286744", "url": "https://it.wikipedia.org/wiki?curid=587716", "title": "Battuage", "text": "Battuage \u00e8 uno pseudo-francesismo, coniato all'interno della comunit\u00e0 gay, per definire i luoghi frequentati (battuti) da persone in cerca di rapporti sessuali occasionali.\nCaratteristiche.\nGeneralmente si tratta di luoghi all'aperto che, anche se solitamente risultano facilmente accessibili, si trovano in zone che sono poco frequentate nelle ore notturne da chi non ne sia direttamente interessato. Tra i luoghi pi\u00f9 utilizzati per il battuage, documentati a partire almeno dal XVII secolo, vi sono vespasiani, parchi cittadini, spiagge, cinematografi e parcheggi. Nel 2002 la rivista \"Maxim\" ha pubblicato un servizio nel quale sono elencati i luoghi italiani di battuage, stimandone i frequentatori abituali in circa 150.000 persone.\nStoria.\nLa storia dei battuage \u00e8 poco documentata. Tra le prime testimonianze scritte di luoghi di incontro all'aperto per omosessuali ci sono quelle riportate nel testo di Paolo Valera \"Milano Sconosciuta\" del 1879. Alberto Costa nel 1889 descrive nel testo \"Rettili umani\" un luogo di battuage a Firenze in questi termini:"}
{"id": "587717", "revid": "599013", "url": "https://it.wikipedia.org/wiki?curid=587717", "title": "Ldh", "text": ""}
{"id": "587722", "revid": "1745361", "url": "https://it.wikipedia.org/wiki?curid=587722", "title": "Duchi leggendari di Cornovaglia", "text": "Questa \u00e8 una lista dei duchi leggendari di Cornovaglia che appaiono in alcuni autori pseudostorici come Nennio, Gildas e soprattutto Goffredo di Monmouth, per riferirsi ai leggendari duchi di questa regione della Britannia celtica. La lista, estrapolata dai lavori degli autori citati, \u00e8 molto irregolare e ci sono molte interruzioni nella successione. Va considerata come un insieme di vari sovrani e signori della guerra celtici, e di eroi mitologici. Anche in Goffredo, il titolo di questi signori oscilla fra quello di \"duca\" (\"dux Cornubiae\") e quello di \"re\" (\"rex Cornubiae\"). "}
{"id": "587724", "revid": "228587", "url": "https://it.wikipedia.org/wiki?curid=587724", "title": "Sasha Cohen", "text": "Alta 158 centimetri, \u00e8 dotata di grande agilit\u00e0, suo punto di forza nelle esibizioni. Ha un carattere molto forte e ha cambiato spesso allenatore per sua volont\u00e0.\nDopo essersi classificata sesta nel 1998 ai Campionati Nazionali e dopo aver vinto nel 1999 la medaglia d'argento ai Campionati Nazionali Juniores, si presenta per la seconda volta ai Campionati Nazionali vincendo l'argento nel 2000. Riuscir\u00e0 a replicare questa medaglia nel 2002, nel 2004 e nel 2005 per poi vincere l'oro nel 2006, forse anche grazie all'assenza di Michelle Kwan dalla competizione. Alle Olimpiadi di Torino dopo un ottimo programma corto sbaglia i primi due salti in quello lungo e finisce in seconda posizione (). Ai mondiali di Calgary presenta di nuovo un programma nervoso e chiude al terzo posto.\nConsiderando anche le competizioni minori, dal 2003 Sasha si \u00e8 classificata fra le prime tre per venti competizioni consecutive, dimostrando cos\u00ec una grande continuit\u00e0 nel rendimento.\nIl suo palmar\u00e8s comprende due argenti e un bronzo ai Campionati del Mondo, un argento alle Olimpiadi, un oro e quattro argenti ai Campionati Nazionali. Ha inoltre vinto la Finale del Grand Prix nel 2003.\nDopo le Olimpiadi di Torino del 2006, Sasha ha deciso di rinviare il suo rientro agonistico ai Mondiali di Los Angeles e alle successive Olimpiadi Invernali di Vancouver, nel 2010. Purtroppo per\u00f2 si \u00e8 classificata quarta ai Campionati Nazionali Statunitensi del 2010 e di conseguenza non si \u00e8 qualificata per far parte del Team USA.\nSasha Cohen aderisce ad iniziative benefiche in favore dei giovani e delle famiglie. Ritenendo che i giovani si lascino condizionare da ci\u00f2 che vedono nel mondo pubblico, Sasha cerca di essere un buon esempio per tutti, comportandosi nel modo pi\u00f9 disciplinato possibile. Ha scritto anche un'autobiografia, intitolata \"Fire on ice\"."}
{"id": "587729", "revid": "1226", "url": "https://it.wikipedia.org/wiki?curid=587729", "title": "V.I.N.CENT", "text": ""}
{"id": "587739", "revid": "1702319", "url": "https://it.wikipedia.org/wiki?curid=587739", "title": "Paruzzaro", "text": "Paruzzaro (\"Parsc\u00e9\" in piemontese e \"Parscee\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nParuzzaro \u00e8 un comune collinare del Piemonte orientale che si trova a circa 334 m s.l.m. al confine con Invorio - comune considerato \"Porta\" del Vergante - e il vicino basso Novarese.\nOrigini del nome.\nL'etimologia del toponimo \u00e8 assai discussa. Alcuni studiosi accostano Paruzzaro a \u201c\"paluciarius\"\u201d, cio\u00e8 \"palizzata\" con riferimento a una probabile origine palafitticola. Altri, invece, rimandano alla voce piemontese \u201c\"parussina\"\u201d, nel significato di \u2018cinciallegra', dando al toponimo il valore di \"luogo ricco di cinciallegre\".\nStoria.\nOrigini.\nDei primi abitanti di quest'area non sono state recuperate tracce certe, anche se alcuni ritrovamenti evidenziano la presenza preromana e romana. Paruzzaro viene citato per la prima volta in un documento del 1034 d.C., dove viene definito \"loco Olegio qui dicitur Paruciaro\". Invece, in altri documenti, ha pi\u00f9 volte assunto l'appellativo di \"longobardorum\", vista la stretta relazione coi Longobardi. In seguito, una volta passato dai Longobardi ai Franchi, Paruzzaro rientra nel \"Comitato di Pombia\".\nIl periodo Visconteo.\nNel Medioevo pass\u00f2 dalla famiglia Da Castello, prima, e ai Conti di Biandrate, poi.\nDalla fine del 1200 fino al 1700, Parruzzaro diventa - insieme a Invorio Maggiore e Superiore, Oleggio Castello, Montrigiasco e Massino Visconti - isola Viscontea e realt\u00e0 inserita del feudo d'Invorio Maggiore e nella Corte di Massino Visconti.\nI tempi pi\u00f9 recenti.\nNel 1928 a Paruzzaro sono stati aggregati, come frazioni, gli abitati di Montrigiasco e Oleggio Castello. Tuttavia, nel 1948, Oleggio Castello torna ad essere comune autonomo; mentre Montrigiasco nel 1960. A differenza del passato, oggi l'agricoltura \u00e8 praticata da pochi. Numerose, invece, sono le aziende operanti nei comparti alimentare, chimico, tessile, delle confezioni, delle calzature, del legno, della carta, della lavorazione di articoli in gomma e in plastica. A Paruzzaro in comune con Oleggio Castello fino al 2007 c'era la sede della Mattel giocattoli filiale italiana.\nGeografia antropica.\nFrazioni.\nIl comune di Paruzzaro comprende le frazioni di Borgo Agnello, gi\u00e0 parte del comune di Gattico fino al 1878, San Grato e Sant'Eufemia. Durante il fascismo gli erano stati aggregati due comuni, ovvero Oleggio Castello, che ne fu frazione dal 1928 al 1948, anno in cui riacquist\u00f2 l'autonomia, e Montrigiasco, dal 1960 frazione di Arona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEconomia.\nNel territorio comunale \u00e8 presente l'azienda OMS Group, tra i maggiori produttori al mondo di macchine per l'imballaggio di fine linea."}
{"id": "587741", "revid": "83531", "url": "https://it.wikipedia.org/wiki?curid=587741", "title": "Duca di Cornovaglia", "text": "Il titolo nobiliare di Duca di Cornovaglia fu il primo creato tra i pari d'Inghilterra e venne istituito nel 1337. \u00c8 il titolo che spetta di diritto all'erede al trono britannico fin dalla nascita (insieme al titolo di Duca di Rothesay in Scozia), cosa che invece non vale per il titolo di Principe di Galles. L'attuale detentore del titolo \u00e8 Carlo, principe del Galles, figlio maggiore dell'attuale sovrano britannico, la regina Elisabetta II. Sua moglie, Camilla, \u00e8 la duchessa. \nIl ducato di Cornovaglia \u00e8 l'ultimo ducato in Inghilterra ancora associato ad un duca vivente; c'\u00e8 anche un altro ducato in Inghilterra, il Ducato di Lancaster, ma non ha un duca dal 1413, da quando l'ultimo di essi s'incoron\u00f2 re.\nStoria.\nSecondo quanto narrato da Goffredo di Monmouth nel suo \"Historia Regum Britanniae\" (1136), durante il regno di Uther Pendragon, Gorlois, duca di Cornovaglia, si ribell\u00f2 al sovrano, che aveva mostrato un'eccessiva passione per sua moglie Igraine. Uther uccise Gorlois e si un\u00ec a Igraine: da questa unione nacque il futuro Re Art\u00f9.\nTralasciando l'origine leggendaria del titolo, di fatto il ducato di Cornovaglia \u00e8 il pi\u00f9 antico dei ducati creati nel regno d'Inghilterra ed \u00e8 da sempre affidato al figlio maggiore del sovrano. Il primo duca di Cornovaglia, nominato nel 1337, fu Edoardo il Principe Nero, figlio maggiore di Edoardo III d'Inghilterra; dopo la morte di Edoardo il ducato fu ricreato per suo figlio, il futuro Riccardo II d'Inghilterra. Secondo una legge del 1421, da allora il ducato passa al figlio maggiore del sovrano ed erede al trono.\nSe per\u00f2 il figlio maggiore del sovrano muore, il titolo non passa al suo primogenito ma al fratello successivo: il principio alla base \u00e8 che il titolo pu\u00f2 essere detenuto solo da un figlio del sovrano e non da un nipote, anche se questi \u00e8 l'erede al trono. Allo stesso modo, il titolo segue solo la linea maschile e nessuna erede al trono potr\u00e0 essere Duchessa di Cornovaglia. \u00c8 quindi possibile essere Principe di Galles ed erede al trono senza essere Duca di Cornovaglia: ad esempio, l'erede al trono di Giorgio II, il futuro Giorgio III, era Principe di Galles, ma non Duca di Cornovaglia (in quanto nipote e non figlio del sovrano).\nLista.\nI Duchi di Cornovaglia dal 1337 ad oggi sono i seguenti."}
{"id": "587742", "revid": "124793905", "url": "https://it.wikipedia.org/wiki?curid=587742", "title": "San Pellegrino (Gualdo Tadino)", "text": "San Pellegrino \u00e8 una frazione del comune di Gualdo Tadino (PG).\nIl paese si trova sul pendio (490 ) del colle di Monte Camera, che domina la pianura di Gualdo Tadino, circa a met\u00e0 strada tra il capoluogo e l'abitato di Fossato di Vico. Il paese sorge sulla strada montana che congiunge Gualdo Tadino a Gubbio, cosa che ha rivestito una notevole importanza nei tempi passati. Secondo i dati Istat del censimento 2001, risulta occupato da 319 residenti.\nStoria.\nSi crede che i primi abitanti del paese siano stati i romani che costruirono la via Flaminia, che anticamente scorreva nelle vicinanze del borgo.\nL'Imperatore Ottone III nel 996, fece dono del paese al conte longobardo Offredo (figlio di Monaldo, conte di Nocera e discendente dai Monaldeschi di Orvieto) come ricompensa per aver militato con lui.\nNoto nel medioevo come \"Castro Contranense\" (forse da una corruzione del verbo latino \"contrahere\", raggruppare), il paese deve il cambio di nome ad un avvenimento leggendario accaduto nel 1004 quale la morte di un pellegrino. Si narra che questi, accompagnato da un giovincello, proveniente dalla Provenza e diretto a Montecassino, chiese invano rifugio dalle intemperie agli abitanti del paese. L'eccezionale maltempo caus\u00f2 una alluvione, provocando la morte del pellegrino. Gli abitanti, dopo un sogno rivelatore, ne cercarono i resti e trovarono il suo bastone miracolosamente fiorito. Venne, allora, allestito un funerale con tutti gli onori e da allora (sec.XII) il paese mut\u00f2 nome e si cominci\u00f2 a ricordare ogni anno questo avvenimento la sera del 30 aprile.\nFino all'inizio del XIV secolo fu feudo dei conti di Coccorano (discendenti sempre dal conte Monaldo), che governarono anche Perugia per un breve periodo, per poi passare al comune di Gualdo Tadino, verso la fine del XV secolo, ed infine alla famiglia Calai, tuttora, dopo oltre mezzo millennio, proprietaria del Castello, della torre e dei possedimenti attigui.\nEventi.\nDa oltre mille anni l'ultima settimana di aprile si celebra il Maggio di San Pellegrino.\nLa sera del 30 aprile un gruppo di abitanti, detti \"maggiaioli\", partono di corsa dalla piazza del paese per recarsi nel luogo, sino ad allora conosciuto solo dal \"capomaggio\", per abbattere due pioppi: il primo gigantesco ed un secondo pi\u00f9 piccolo che simbolegger\u00e0 la punta fiorita del bastone del pellegrino.\nCaricati i pioppi su di un carro agricolo detto \"sterzetto\", i \"maggiaioli\" li portano nella piazza di San Pellegrino, percorrendo di corsa il \"braccio\" ovvero l'ultimo tratto in salita all'ingresso del paese.\nGiunti in piazza procedono a scavare una grande buca, in cui il pioppo verr\u00e0 piantato, a ripulirlo da ogni ramo e scortecciarlo, e ad unire i due pioppi per formare un unico tronco.\nDurante questa fase di pulitura tutti i presenti raccolgono e conservano i rametti ottenuti dalla scortecciatura, che la tradizione vuole siano veri portafortuna.\nSi \u00e8 quindi pronti per la fase pi\u00f9 avvincente e faticosa: issare il \"maggio\", che in genere supera i trenta metri di altezza, con il solo ausilio di scale in legno e corde. Operazione delicata e pericolosa che solitamente termina a notte inoltrata e viene salutata dalle campane e dai fuochi d'artificio.\nAltra festa di interesse \u00e8 la festa della Madonna di Montecamera che viene festeggiata ogni 5 anni e che richiama numerosi fedeli da tutto il comprensorio. La festa religiosa \u00e8 composta da varie manifestazioni sia di carattere religioso, culturali e intrattenimento."}
{"id": "587743", "revid": "181699", "url": "https://it.wikipedia.org/wiki?curid=587743", "title": "Flauto dolce", "text": "Il flauto dolce (detto anche \"flauto a becco\" o \"flauto diritto\") \u00e8 uno strumento musicale della famiglia degli aerofoni. In inglese \u00e8 chiamato \"recorder\", in francese \"fl\u00fbte \u00e0 bec\", in tedesco \"Blockfl\u00f6te\".\nCome l'ocarina e il tin whistle, appartiene alla famiglia dei flauti dritti, in cui l'emissione del suono \u00e8 provocata dall'incanalamento dell'aria in un condotto, ricavato nell'imboccatura dello strumento, che la dirige contro un bordo affilato (detto \"labium\"): l'oscillazione della colonna d'aria fra l'esterno e l'interno del labium mette in vibrazione l'aria contenuta nello strumento.\nImpostazione.\nIl flauto dolce si suona tenendo lo strumento frontalmente, a differenza del flauto traverso che si tiene orizzontale, e soffiando nel becco con le labbra. Per questo motivo il flauto dolce \u00e8 a volte chiamato \"flauto diritto\". Esistono flauti dolci di diverse lunghezze: i flauti pi\u00f9 lunghi hanno un suono pi\u00f9 grave, i pi\u00f9 corti hanno un suono pi\u00f9 acuto.\nHa in tutto otto fori, sette sul lato anteriore e uno su quello posteriore; dei sette anteriori, i tre superiori si aprono e si chiudono con indice, medio e anulare della mano sinistra e i quattro inferiori con indice, medio, anulare e mignolo della mano destra. Il foro posteriore si apre e si chiude con il pollice della mano sinistra; viene lasciato chiuso per ottenere le note dell'ottava inferiore e scoperto parzialmente o totalmente per quelle dell'ottava superiore. Il mignolo della mano sinistra ed il pollice della destra non vengono usati (il pollice destro regge lo strumento). Il foro pi\u00f9 basso \u00e8 disallineato rispetto agli altri, per poter essere agevolmente raggiunto dal dito mignolo; nei flauti rinascimentali, in luogo del foro pi\u00f9 basso venivano praticati due fori alla stessa altezza, in posizione simmetrica, per permettere un eventuale uso con le mani invertite (la destra in alto, la sinistra in basso): il foro non utilizzato era sigillato con la cera. Per alzare di un semitono le note pi\u00f9 gravi \u00e8 necessario tappare i fori pi\u00f9 bassi solo a met\u00e0: nel XVIII secolo, per rendere pi\u00f9 precisa l'intonazione delle note basse alterate, il foro pi\u00f9 basso e quello sopra di esso furono sdoppiati in due fori ravvicinati, come si vede nei flauti dolci di costruzione moderna.\nGli strumenti pi\u00f9 gravi della famiglia hanno delle chiavi che permettono di chiudere i fori sul trombino.\nNel flauto dolce, diversamente dal flauto traverso, non \u00e8 possibile variare l'imboccatura cambiando la posizione delle labbra per adattarla a un flusso d'aria pi\u00f9 o meno intenso: pertanto nel flauto dolce variazioni di pressione dell'aria da parte dell'esecutore producono inevitabilmente variazioni di altezza della nota emessa. Gli effetti espressivi ottenibili con il flauto dolce si basano quindi sull\"articolazione\" del fraseggio (la variazione del transitorio di attacco di ciascuna nota, ottenuta con diversi \"colpi di lingua\"), sull'uso (sporadico) di diteggiature alternative, e su moderate variazioni di intensit\u00e0 sulle singole note; \u00e8 invece preclusa la possibilit\u00e0 di ampie variazioni di intensit\u00e0 (\"piano e forte\") e di effetti di \"crescendo\" e \"diminuendo\" sull'arco di frasi lunghe.\nPer contro, il fatto che l'imboccatura del flauto dolce possa essere anche molto lontana dalla bocca dell'esecutore (negli strumenti pi\u00f9 lunghi l'aria viene soffiata attraverso un tubo di ottone detto \"ritorta\") permette di realizzare strumenti molto lunghi (e quindi con tessitura molto bassa), cosa assai pi\u00f9 problematica per i flauti traversi.\nProprio la diversa costruzione dell'imboccatura, che differenzia il flauto dolce dal flauto traverso, ha quindi determinato tanto la grande diffusione del flauto dolce nel Rinascimento (epoca in cui si apprezzava molto l'effetto di insiemi omogenei di strumenti che riproducessero, grazie alle diverse taglie, l'insieme delle voci umane dal basso al soprano), quanto la successiva prevalenza del flauto traverso verso la fine del XVIII secolo (allorch\u00e9 le possibilit\u00e0 dinamiche del flauto dolce risultarono inadeguate alle mutate esigenze musicali e alle dimensioni delle sale da concerto) e infine l'uso massiccio del flauto dolce come strumento didattico nel XX secolo.\nTaglie del flauto dolce \"moderno\".\nI flauti dolci sono realizzati in varie taglie, sviluppatesi in epoca rinascimentale, quando si diffuse la pratica di eseguire con strumenti brani polifonici originariamente destinati alle voci: da questa pratica deriv\u00f2 la produzione di un repertorio strumentale in cui le parti mantenevano le estensioni tipiche dei registri vocali.\nNel XVI secolo non solo i flauti dolci, ma tutti gli strumenti melodici (tromboni, bombarde, viole da braccio e da gamba e perfino gli antenati del fagotto) costituivano \"famiglie\" formate da \"soprano\", \"contralto\", \"tenore\" e \"basso\". In alcune famiglie di strumenti (come nei flauti dolci), tutte le estensioni suonavano, rispetto alla voce umana dello stesso nome, un'ottava sopra; in altre famiglie le estensioni risultavano abbassate di un'ottava (come in alcuni strumenti ad ancia). Per similitudine con la nomenclatura dei registri dell'organo, si usa dire che gli strumenti accordati all'unisono delle voci dallo stesso nome suonano \u00abin 8 piedi (8')\u00bb, mentre quelli che suonano trasponendo un'ottava sopra o un'ottava sotto, rispettivamente, sono accordati \u00abin 4'\u00bb o \u00abin 16'\u00bb.\nNel caso dei flauti dolci, la composizione della famiglia \u00e8 cambiata nel corso dei secoli. All'epoca della riscoperta del flauto dolce nel XX secolo si \u00e8 consolidata nell'uso una famiglia \"standard\" di 4' (ogni strumento suona un'ottava sopra rispetto alla voce umana dello stesso nome, ma la musica \u00e8 scritta nella tessitura normale della voce) costituita da:\nTuttavia, come si vedr\u00e0 pi\u00f9 oltre nella sezione sulla storia dello strumento, questa famiglia include taglie che erano effettivamente in uso in epoca rinascimentale (il tenore in do e il basso in fa; per contro, nel XVI secolo soprano e contralto erano normalmente in re e in sol) assieme a taglie tipicamente tardo-barocche (il contralto in fa), nell'ottica di rendere disponibile agli stessi strumenti tutta la letteratura che va dal tardo Medioevo alla met\u00e0 del XVIII secolo. La famiglia \u00e8 ampliata da due flauti di taglia pi\u00f9 piccola:\ne da due strumenti di taglia pi\u00f9 grande:\nDi questi otto strumenti gli unici ad avere un utilizzo solistico nella letteratura classica sono il contralto, il soprano e il sopranino in fa. Gli altri sono impiegati prevalentemente in consort.\nIl flauto dolce oggi pi\u00f9 diffuso \u00e8 il soprano in do, utilizzato in genere per l'educazione musicale nelle scuole elementari e medie, bench\u00e9 gran parte del repertorio solistico per il flauto dolce (specificamente, quasi tutto il repertorio barocco) sia destinato al flauto contralto in fa. I flauti \"gran bassi\" sono oggi usati solo da pochissimi esecutori, e nella loro versione rinascimentale originale (ad esempio dal Wiener Blockfl\u00f6ten Ensemble o dall'ensemble The Royal Wind Music).\nIl flauto dolce moderno (che ha l'estensione del flauto tardo-barocco) produce tutte le note della scala cromatica, per un'estensione totale di due ottave e un tono. I flautisti pi\u00f9 esperti possono superare questo limite con diteggiature e tecniche di emissione particolari.\nAttualmente (XXI secolo) gli interpreti professionisti usano flauti che riproducono con la massima aderenza possibile esemplari superstiti di strumenti coevi al repertorio eseguito; pertanto i flauti dolci con taglie e caratteristiche \"moderne\" sono oggi usati per la musica contemporanea, e per il resto confinati all'uso didattico e amatoriale.\nStoria.\nGli inizi.\nLo schema di base del flauto a fischietto \u00e8 molto comune e ne fa uno strumento molto antico. Il flauto dolce si distingue per la presenza di otto fori (sette frontali, pi\u00f9 il portavoce), laddove altri strumenti della stessa famiglia ancora in uso, ad esempio nella musica popolare irlandese, hanno normalmente sei fori, cos\u00ec come in origine anche il flauto traverso prima dell'intervento di Theobald Boehm nel 1832. Inoltre la cameratura del flauto dolce, particolarmente in epoca barocca, \u00e8 conica (con l'estremit\u00e0 pi\u00f9 ampia verso l'imboccatura) mentre quella di strumenti simili \u00e8 cilindrica.\nSi fa risalire l'origine dello strumento al XIV secolo anche se alcuni documenti pittorici fanno pensare ad un'origine anteriore. Gli esemplari pi\u00f9 antichi oggi esistenti risalgono appunto al XIV secolo: si tratta di due strumenti trovati rispettivamente nel 1940 in un fossato a Dordrecht nei Paesi Bassi, e a Gottinga, in Germania, in una latrina pubblica, e di un frammento, di osso, trovato a Rodi, in Grecia. Il grande musicista e poeta Guillaume de Machaut (circa 1300-1377) cita in un suo verso \"fleuthe traversaines et flaustes dont droit joues quand tu flaustes\", a dimostrazione che flauto diritto e flauto traverso erano entrambi in uso nel XIV secolo.\nIn un libro contabile del 1388 del conte Enrico di Bolingbroke (il futuro Enrico IV d'Inghilterra) si trova l'annotazione \"\u00abfistula nomine Ricordo\u00bb\", che risulta essere la pi\u00f9 antica menzione del nome \"recorder\", ancor oggi usato in inglese per il flauto dolce, la cui etimologia \u00e8 tuttora sconosciuta.\nIl Rinascimento.\nIl flauto dolce ebbe la sua massima popolarit\u00e0 durante il XVI e XVII secolo, quando la produzione di spartiti a stampa permise ad un vasto pubblico di dilettanti di accedere alla letteratura musicale: per costoro il flauto dolce era uno degli strumenti pi\u00f9 accessibili e permetteva di suonare una gran quantit\u00e0 di melodie popolari. A testimonianza della sua popolarit\u00e0, un elenco di propriet\u00e0 di Enrico VIII, alla sua morte nel 1547, comprendeva ben 76 flauti dolci. Lo strumento ha lasciato traccia nella letteratura di questo periodo, ed \u00e8 citato, ad esempio, in opere di Shakespeare, Samuel Pepys, John Milton.\nGli strumenti di questo periodo avevano minore conicit\u00e0 e cameratura pi\u00f9 ampia rispetto agli strumenti di epoche successive; richiedevano un maggior dispendio di fiato a fronte di un suono pi\u00f9 pieno e di maggior volume. L'estensione suonabile con facilit\u00e0 era di circa un'ottava e mezzo, e gli strumenti di taglia pi\u00f9 piccola erano tipicamente in re e in sol (anzich\u00e9 in do e in fa). Gli strumenti erano costruiti in legno di acero o di pero, o in altre essenze con simili caratteristiche; flauti soprani e contralti erano talora costruiti anche in bosso o in avorio.\nIn epoca rinascimentale e fino alla prima met\u00e0 del XVII secolo coesistevano due distinte famiglie di flauti, quella su 8' e quella su 4': la prima eseguiva la musica all'altezza reale, la seconda un'ottava sopra. Le due famiglie erano utilizzate in alternativa l'una all'altra, a seconda delle esigenze musicali. Le taglie del flauto dolce in quest'epoca sono quindi assai numerose (pi\u00f9 di qualunque altro strumento coevo): gli strumenti pi\u00f9 acuti (soprani e contralti) appartenevano alla famiglia di 4', quelli pi\u00f9 gravi (gran bassi) alla famiglia di 8', mentre quelli intermedi (tenore e \"bassetto\") erano usati come strumenti gravi nella famiglia di 4' oppure come strumenti acuti nella famiglia di 8'.\nI trattatisti rinascimentali Virdung (1511), Agricola (1529) e Ganassi (1535) descrivono solo tre taglie di flauto: \nLo scienziato e umanista Gerolamo Cardano, nel suo trattato \"De musica\" (1541), descrive anche un flauto soprano in re.\nMichael Praetorius, nel suo trattato di organologia del 1619, indica i seguenti strumenti (rappresentati nell'illustrazione riportata a fianco):\nAlcuni gran bassi in fa1 erano dotati di un sistema di chiavi che ampliava l'estensione nel grave fino al do1. Strumenti di questo tipo sono descritti nel trattato di Mersenne (1636), ed \u00e8 giunto fino a noi uno strumento rinascimentale lungo 260\u00a0cm, conservato al Museo del Mercato delle Carni di Anversa.\nGli strumenti di epoca rinascimentale tuttora conservati sono relativamente pochi, se rapportati alla diffusione del flauto dolce all'epoca, ma comunque largamente sufficienti a fornire informazioni precise sulle loro caratteristiche sonore e costruttive: notevoli sono una famiglia (incompleta) di strumenti, conservata a Norimberga ancora in condizioni suonabili, tre strumenti di grossa taglia conservati al Kunsthistorisches Museum di Vienna, e tredici flauti conservati nel Museo dell'Accademia Filarmonica di Verona. Una cinquantina di strumenti tuttora esistenti portano il marchio della famiglia italiana Bassano, costruttori di strumenti a fiato di grande notoriet\u00e0 in tutta Europa nel XVI secolo.\nL'epoca barocca.\nNel corso del XVII secolo il flauto dolce fu modificato in maniera significativa: i maggiori cambiamenti costruttivi sono attribuiti alla famiglia Hotteterre, attiva a Parigi fra la met\u00e0 del XVII secolo e la met\u00e0 del secolo successivo. Le modifiche apportate ebbero effetto sul timbro (per la conicit\u00e0 pi\u00f9 accentuata, che determina una prevalenza delle armoniche dispari nello spettro del suono emesso) e lo resero uno strumento completamente cromatico su due ottave. Molti compositori importanti prescrissero esplicitamente l'uso flauto dolce nelle loro opere.\nSono oggi conservati nel mondo (in musei o collezioni private) pi\u00f9 di mille esemplari risalenti ai secoli XVII e XVIII, opera dei costruttori P. Bressan, J. e J.C. Denner, Stanesby sr. e jr., Oberlender, Gahn, Rippert, Schell, famiglia Schrattenbach, Boekhout, famiglia Hotteterre, Haka, Mahillon, Heitz, famiglia Rottenburgh, Beukers, Aardenberg, Steenbergen, Kynseker, Anciuti e G. Walch; la taglia pi\u00f9 rappresentata \u00e8 il contralto, e in maggioranza sono costruiti in legno di bosso.\nNel XVII secolo e all'inizio del XVIII secolo il flauto dolce era chiamato semplicemente \"flauto\", mentre il flauto traverso si chiamava esplicitamente \"(flauto) traverso\", \"(flauto) traversiere\" o \"traversa\"; nel XVIII secolo il flauto traverso accrebbe la propria importanza come strumento solistico, e circa dalla met\u00e0 del secolo si inizi\u00f2 a designare quest'ultimo come \"flauto\", determinando qualche incertezza interpretativa ai nostri giorni (che tuttavia in genere \u00e8 di facile soluzione in base all'estensione e alla tonalit\u00e0 del brano, dato che l'estensione del flauto traversiere inizia una terza sotto rispetto al flauto dolce contralto e privilegia le tonalit\u00e0 con i diesis rispetto a quelle con i bemolli, pi\u00f9 adatte al flauto dolce). Johann Sebastian Bach scrisse il suo quarto Concerto Brandeburghese, oggi suonato con flauti dolci, per due \"flauti d'echo\", un termine che lascia qualche interrogativo sul tipo di strumento richiesto. Il musicologo Thurston Dart credette che si trattasse di uno strumento di origine francese (\"flageolet\") simile al flauto dolce ma intonato un'ottava sopra, che in quegli anni era piuttosto noto grazie all'uso che di esso faceva un virtuoso londinese di origine francese, James Paisible. Altri sostengono che Bach volesse indicare uno strumento chiamato appunto flauto d'eco, un esemplare del quale \u00e8 visibile a Lipsia, costituito di due flauti dolci in Fa, collegati tramite cinghie di cuoio, e disposti per avere volumi diversi. Antonio Vivaldi scrisse tre concerti per \"flautino\", uno strumento che probabilmente \u00e8 quello che oggi chiamiamo flauto dolce \"sopranino\", anche se nel XX secolo le esecuzioni di queste composizioni hanno utilizzato solitamente un ottavino.\nPoich\u00e9 il flauto era strumento diffuso fra i dilettanti, nel XVIII secolo furono pubblicate numerose trascrizioni per flauto di sonate per violino, per esempio la (discussa) trascrizione di sonate di Arcangelo Corelli ad opera di John Walsh (Londra, 1702). Viceversa, buona parte delle sonate dell'epoca barocca per strumento a fiato solo (con o senza basso continuo) si possono eseguire indifferentemente sul flauto dolce, sul flauto traverso o sull'oboe (quest'indicazione \u00e8 spesso fornita esplicitamente nel frontespizio delle raccolte dell'epoca), quindi la loro esecuzione con il flauto dolce non si deve considerare una \"trascrizione\", nemmeno quando essa necessita della trasposizione del pezzo una terza minore sopra, secondo la prassi indicata da Jacques Hotteterre nel 1715.\nIl fatto che dopo la met\u00e0 del XVII secolo si sia iniziato (probabilmente ad opera degli Hotteterre) a costruire i flauti dolci in tre parti, mentre nel Rinascimento erano costruiti in un pezzo unico o al massimo in due pezzi (anche i pi\u00f9 grandi), riflette un significativo cambiamento nella figura del flautista professionista. Nel Rinascimento, gli strumentisti erano al servizio delle corti, e gli strumenti che usavano non erano di loro propriet\u00e0, bens\u00ec della cappella di corte. Tutti gli strumenti a fiato costruiti per una stessa cappella erano accordati su uno stesso La, ma quest'ultimo poteva variare moltissimo fra una cappella e l'altra (anche di pi\u00f9 di mezzo tono). In seguito, i pi\u00f9 noti virtuosi di flauto iniziarono a spostarsi da una citt\u00e0 all'altra per le loro esibizioni, portando con s\u00e9 i loro strumenti, e il problema di doversi adeguare ad altezze del La tanto diverse fu risolto costruendo il flauto in tre sezioni (il flauto traversiere addirittura in quattro): per piccole variazioni di accordatura era sufficiente inserire la sezione centrale pi\u00f9 o meno profondamente nella testata (come si fa tuttora). Oltre un certo limite era necessario sostituire del tutto la sezione centrale con una di lunghezza diversa e con le distanze fra i fori alterate proporzionalmente: nel caso dei flauti traversi, molti strumenti dell'epoca giunti fino a noi hanno diverse sezioni centrali di ricambio, mentre non ci sono pervenuti flauti dolci con questa caratteristica; tuttavia alcuni costruttori moderni producono riproduzioni di strumenti antichi con sezioni centrali intecambiabili adattate a diverse accordature. Gli strumenti di epoca barocca erano costruiti in legni molto duri, come il bosso o l'ebano. Diversi costruttori realizzavano flauti in legno con il becco e le giunzioni rivestite in avorio o in argento, sia a fini estetici sia per rinforzare il legno nei punti in cui era pi\u00f9 sottile o pi\u00f9 sottoposto a sforzi. Alcuni strumenti erano realizzati interamente in avorio.\nClassicismo e romanticismo.\nDalla met\u00e0 del diciottesimo secolo il flauto traverso ottiene sempre pi\u00f9 apprezzamento a scapito del flauto dolce. La radicale trasformazione del flauto traverso ad opera di Theobald Boehm, fra il 1832 e il 1847, rende quest'ultimo strumento definitivamente pi\u00f9 adatto a figurare nell'orchestra sinfonica. L'ultima apparizione di qualche rilievo del flauto dolce \u00e8 nell'opera di Gluck \"Orfeo ed Euridice\", del 1762, dove viene usato come suono evocativo dell'aldil\u00e0.\nNei primi anni del XIX secolo comparve uno strumento chiamato csakan, molto simile al flauto dolce e con la stessa diteggiatura, probabilmente inventato da Anton Heberle (che lo us\u00f2 per la prima volta in un concerto nel 1807). Lo csakan godette di una notevole popolarit\u00e0 a Vienna e in tutta l'area austro-ungarica: fra il 1807 e il 1845 furono pubblicati oltre 400 brani di musica per csakan (solo o con accompagnamento di chitarra o pianoforte), per lo pi\u00f9 destinati a musicisti dilettanti. Lo csakan era spesso costruito nella forma di un bastone da passeggio, con la testata nell'impugnatura, a somiglianza di alcuni strumenti popolari ungheresi.\nIl XX secolo e la riscoperta.\nLo strumento venne riscoperto nell'ambito del movimento di riscoperta della musica antica, nella prima met\u00e0 del secolo, ad opera di Arnold Dolmetsch in Inghilterra, degli insegnanti del Conservatorio di Bruxelles - dove Dolmetsch aveva studiato - e nei concerti tenuti alla Bogenhausen K\u00fcnstlerkapelle (l'orchestra degli artisti di Bogenhausen) in Germania, dove nello stesso periodo operavano, a favore del flauto dolce, anche Wilibald Gurlitt, Werner Danckerts e Gustav Schecky. Carl Dolmetsch, il figlio pi\u00f9 giovane di Arnold, si dedic\u00f2 a partire dagli anni trenta alla costruzione di strumenti in cui introdusse singolari innovazioni per permettere una maggiore escursione dinamica e diteggiature alternative, consistenti in chiavi aggiuntive poste sulla faccia posteriore del becco e sul foro terminale del flauto; queste innovazioni non godettero di grande fortuna, e nella seconda met\u00e0 del XX secolo \u00e8 stata sempre pi\u00f9 incentivata, nell'uso professionistico, la produzione di copie accurate dei pochi esemplari di epoca rinascimentale e barocca che sopravvivono in musei o collezioni private.\nUso nelle scuole.\nNella seconda met\u00e0 del XX secolo divenne possibile produrre flauti di bachelite e poi di plastica; in questo modo i flauti dolci divennero economici e veloci da produrre. Il rinnovato interesse per lo strumento, unito a questa circostanza, fece s\u00ec che lo strumento divenisse popolare come supporto didattico da utilizzare nelle scuole, soprattutto per il basso costo, la facile emissione sonora e la ridotta distanza fra i fori, che rende il flauto soprano in do adatto anche a mani molto piccole. Il flauto dolce, inoltre, non pone ai principianti i problemi di intonazione tipici degli strumenti ad arco, n\u00e9 i problemi di acquisizione dell'imboccatura che si incontrano in quasi tutti gli altri strumenti a fiato, sia labiali che ad ancia che a bocchino.\nNella costruzione di strumenti per uso didattico, la scuola inglese mantenne la diteggiatura standard dell'epoca barocca, nella quale il quarto grado della scala diatonica dello strumento (che negli strumenti in Do corrisponde alla nota Fa, mentre in quelli in Fa corrisponde al Si\u266d) si ottiene con la diteggiatura detta \"a forchetta\" (tutti i fori chiusi eccetto quello del medio della mano destra). In Germania, invece, intorno al 1920 si pens\u00f2 di alterare i diametri dei fori, ottenendo in questo modo la cosiddetta \"diteggiatura tedesca\", che consente di emettere la stessa nota con medio, anulare e mignolo della destra sollevati: questa diteggiatura, che nell'immediato \u00e8 effettivamente pi\u00f9 agevole, determina per\u00f2 un'inevitabile modifica di altre posizioni spostando semplicemente il problema in un'altra zona della tessitura, pertanto \u00e8 presente solo in alcuni strumenti per principianti. Alcuni modelli molto diffusi di flauti per uso scolastico sono tuttora disponibili con l'una o con l'altra diteggiatura: questo causa non infrequenti confusioni da parte di acquirenti inesperti.\nRepertorio.\nMedioevo e Rinascimento.\nFino alla fine del XVI secolo, praticamente in nessuna composizione \u00e8 esplicitamente indicato uno specifico strumento (se si eccettuano le intavolature per strumenti a tastiera). Il flauto dolce era ampiamente impiegato nel repertorio strumentale, e le indicazioni pi\u00f9 significative del suo utilizzo vengono dalle numerose opere dedicate alla pratica delle variazioni strumentali su madrigali e \"chansons\" basate sulla tecnica della diminuzione. In particolare, il trattato \"Opera intitulata Fontegara\" (1535) di Silvestro Ganassi dal Fontego \u00e8 specificamente dedicato al flauto dolce.\nI flautisti hanno a disposizione un vastissimo repertorio di epoca rinascimentale, eseguibile con una famiglia di flauti dolci oppure insieme ad altri strumenti (\"broken consort\"): musiche di danza, fantasie e ricercari, esecuzione strumentale di madrigali e \"chansons\".\nBarocco.\nIn epoca barocca il flauto dolce era usato nell'ambito di formazioni diverse. Nei secoli XVII e XVIII numerose raccolte erano pubblicate senza l'indicazione dello strumento di destinazione (dato che potevano essere eseguite indifferentemente con diversi strumenti) o con indicazioni alternative; fino alla met\u00e0 del '700 circa la semplice indicazione \"flauto\" si riferisce solitamente al flauto dolce (contralto in fa, talvolta il soprano in do), mentre il flauto traverso viene esplicitamente indicato con nomi come \"flauto traverso\", \"flauto traversiere\", \"traversa\", \"flauto tedesco\"; tuttavia, a volte non \u00e8 immediatamente chiara la destinazione dei pezzi e occorre esaminare la musica per determinare il tipo di flauto richiesto.\nAlle soglie tra il Rinascimento e il barocco, sia Claudio Monteverdi (nell\"Orfeo\" e nel \"Vespro della Beata Vergine\") sia Heinrich Sch\u00fctz inserirono il flauto (generalmente, una coppia di flauti) nell'organico di grandi opere sacre o profane, in occasionale alternanza agli strumenti acuti di pi\u00f9 frequente utilizzo (violini, cornetti), per ottenere effetti timbrici particolari. Lo stesso fece, alcuni decenni pi\u00f9 tardi, anche Henry Purcell.\nAl primo barocco appartiene la prima e fino ad oggi pi\u00f9 voluminosa opera per flauto dolce solo, il \"Fluyten Lust-hof\" (edizione stampata in due volumi dal 1648 fino al 1654) del flautista Jacob van Eyck di Utrecht, una raccolta di quasi 150 arie di danze, canzoni e corali molto popolari in quei tempi, ciascuna corredata da diverse variazioni progressivamente sempre pi\u00f9 elaborate e virtuosistiche. Altre raccolte dello stesso genere, per lo pi\u00f9 anonime, furono pubblicate in Olanda (\"Der Gooden Fluyt Hemel\", 1644) e in Inghilterra (\"The division flute\", 1708).\nFra le sonate da camera per strumento a fiato e basso continuo del XVIII secolo, gran parte possono essere eseguite con il flauto dolce (eventualmente con la trasposizione di una terza minore verso l'alto, che si usava gi\u00e0 all'epoca), diversamente da quelle che sono destinate al violino e quindi comprendono un'estensione troppo grande e occasionali accordi (anche delle sonate violinistiche pi\u00f9 popolari, fra cui quelle di Corelli e di Vivaldi, comparvero tuttavia \"arrangiamenti\" per flauto dolce gi\u00e0 nella prima met\u00e0 del Settecento, in Inghilterra).\nVivaldi scrisse numerosi concerti per flauto contralto e archi (o per flauto e altri strumenti concertanti), e almeno tre concerti, particolarmente virtuosistici, per \"flautino\u201c (che dovrebbe essere il flauto dolce sopranino in fa), archi e basso continuo. Un'intera raccolta di dodici sonate originali per flauto dolce contralto e basso continuo di Benedetto Marcello fu pubblicata a Venezia nel 1712, e successivamente ripubblicata a Londra nel 1732. Altre raccolte di sonate per flauto furono scritte da Paolo Benedetto Bellinzani e da Giovanni Battista Sammartini, mentre Alessandro Scarlatti incluse il flauto dolce in numerose cantate o concerti grossi.\nIn area francese, come sappiamo dai trattati dell'epoca (in particolare quelli di Jacques Hotteterre), si preferiva il timbro del flauto traverso; tuttavia quest'ultimo poteva essere sostituito dal flauto dolce o dall'oboe (le sonate per strumento solo e basso continuo prevedevano anche come possibili alternative l'uso della ghironda (\"vielle\") e della \"musette de cour\", una piccola cornamusa). Chi suonava il flauto dolce poteva inoltre suonare i pezzi per flauto traverso con il flauto di voce, ossia una sorta di flauto tenore in re: immaginando una chiave di sol sulla prima linea e suonando come se fosse uno strumento in fa, l'effetto \u00e8 quello della tonalit\u00e0 richiesta. Nelle \"suite\" francesi, il primo movimento di danza \"(allemande)\" doveva essere preceduto da un \"preludio\", e se questo non faceva parte della \"suite\" era improvvisato dallo strumentista (senza basso continuo). Furono quindi pubblicate diverse raccolte di preludi per flauto, destinati a quest'uso.\nSappiamo dalla testimonianza diretta di Johann Joachim Quantz che il flauto traverso, quantunque fosse chiamato correntemente \"fl\u00fbte allemande\" (flauto tedesco) in Francia e in Inghilterra, acquist\u00f2 in Germania definitiva preminenza sul flauto dolce solo verso la met\u00e0 del XVIII secolo. Johann Mattheson pubblic\u00f2 dodici sonate per flauti nel 1708, e ancora dopo il 1730 Johann Christian Schickhardt pubblic\u00f2 un gran numero di sonate e altre composizioni destinate al flauto dolce; ma il pi\u00f9 vasto \"corpus\" di composizioni espressamente dedicate al flauto dolce da un singolo autore \u00e8 senza dubbio quello dovuto a Georg Philipp Telemann: numerose sonate per flauto solo e basso continuo, sonate per due flauti, concerti e \"ouverture\" per uno o due flauti dolci e archi, e oltre 90 cantate che prevedono uno o pi\u00f9 flauti dolci in organico (fra cui 13 cantate sacre per voce, flauto dolce e basso continuo). Telemann e Quantz, inoltre, scrissero brani in cui \u00e8 prevista (caso rarissimo) la compresenza di flauti dolci e flauti traversi: la triosonata in Do maggiore per flauto dolce, flauto traverso e basso continuo di Quantz, il concerto in mi minore per flauto dolce, flauto traverso e archi TWv 52:e2 di Telemann, e l\"Ouverture\" in si bemolle maggiore TWV 55:B6, sempre di Telemann, che prevede due flauti traversi e un flauto dolce come strumenti concertanti. Johann Sebastian Bach ha usato i flauti dolci contralto come strumenti solisti nei Concerti brandeburghesi no.\u00a02 e\u00a04, oltre che in 19 cantate e nella Passione secondo Matteo.\nIn Inghilterra il flauto dolce era estremamente popolare come strumento amatoriale; oltre a numerose trascrizioni per flauto di sonate originariamente destinate ad altri strumenti, furono pubblicate raccolte di sonate e concerti espressamente dedicate al flauto da parte di compositori tedeschi o italiani che lavoravano a Londra, in primo luogo Georg Friedrich H\u00e4ndel che rielabor\u00f2 come sonate per flauto e basso continuo sue precedenti composizioni di successo (inclusi concerti per organo e archi), e inoltre Johann Christoph Pepusch, Gottfried Finger, Nicola Matteis, Giuseppe Sammartini (a cui \u00e8 dovuto un concerto per flauto dolce soprano e archi), Francesco Maria Veracini, Francesco Barsanti e molti altri compositori non attivi in Inghilterra ma col\u00e0 molto apprezzati, fra cui Francesco Mancini.\nXX e XXI secolo.\nDopo un oblio pressoch\u00e9 completo nel corso del XIX secolo, il flauto dolce fu riscoperto dai compositori nei primi decenni del XX secolo. Fra i primi autori del Novecento a scrivere opere originali per flauto dolce si trovano Paul Hindemith (1932) e diversi suoi allevi, e in seguito Benjamin Britten, Edmund Rubbra, Luciano Berio, J\u00fcrg Baur, John Tavener, Malcolm Arnold, Michael Tippett, Leonard Bernstein, Erhard Karkoschka, Mauricio Kagel, Kazimierz Serocki, Gordon Jacob, Bertold Hummel. Negli ultimi decenni del XX secolo la letteratura per il flauto dolce \u00e8 cresciuta considerevolmente e sta crescendo anche nel XXI secolo, grazie a numerose nuove composizioni commissionate dagli interpreti.\nDi tanto in tanto, il flauto dolce viene anche usato nella musica pop e rock, per esempio in canzoni dei Beatles, dei Rolling Stones, di Jimi Hendrix o di Led Zeppelin. Nel jazz, troviamo il flauto dolce nelle composizioni di Keith Jarrett, Pete Rose o Paul Leenhouts. Anche nella musica folk e nelle colonne sonore cinematografiche i flauti dolci hanno una certa importanza."}
{"id": "587744", "revid": "1543377", "url": "https://it.wikipedia.org/wiki?curid=587744", "title": "Antonino Asta", "text": "Biografia.\n\u00c8 cresciuto fin da bambino a Milano. Prima di cominciare la carriera di calciatore lavorava come barista.\nCaratteristiche tecniche.\nGiocatore.\nEra un veloce esterno destro.\nCarriera.\nGiocatore.\nClub.\nGli inizi.\nCresciuto nel settore giovanile dell'U.S. Aldini U.N.E.S., viene dirottato alla S.S. Seguro San Giorgio, societ\u00e0 di Seguro di Settimo Milanese che all'epoca militava in Prima Categoria, dove gioca per tre anni fino all'Under-18. Viene ceduto al Corbetta, dove gioca per tre stagioni esordendo in prima squadra in Promozione, massimo livello regionale. In seguito viene ceduto all'Abbiategrasso.\nDa l\u00ec passa poi Saronno, squadra con cui viene ripescato in Serie C2: \u00e8 la prima esperienza fra i professionisti, periodo in cui Asta lavora ancora al bar di famiglia vicino a Milano. Dopo il ripescaggio in C2 la squadra vince immediatamente il campionato, venendo cos\u00ec promossa in Serie C1. Rimane complessivamente al Saronno per tre stagioni.\nPassato al , vince il campionato in Serie C1, e l'allenatore Luigi Radice, ultimo tecnico capace di vincere uno Scudetto con il Torino, lo segnala alla societ\u00e0 granata che dopo averlo visionato lo acquista dopo che l'ala ha conquistato con i brianzoli la promozione in Serie B nella stagione 1996-1997.\nTorino.\nArrivato nel Torino, all'inizio del campionato non \u00e8 titolare. La situazione cambia dopo l'arrivo in panchina di Edy Reja al posto dello scozzese Graeme Souness; la squadra svolta e inizia una rimonta che la porta nelle ultime giornate del campionato a essere tra le prime quattro in classifica, perdendo tuttavia la promozione nello spareggio di Reggio Emilia contro il . Nella prima stagione Asta colleziona 28 presenze in campionato e 3 in Coppa Italia.\nLa stagione successiva l'allenatore \u00e8 Emiliano Mondonico, che lancia definitivamente Asta come esterno destro e a fine stagione arriva la promozione in Serie A. Le presenze in campionato di Asta sono 33, condite da 3 gol. L'esordio nella massima serie avviene il 28 agosto 1999 contro il , partita che termina 0-0. A gennaio viene ceduto in compropriet\u00e0 al , dopo aver disputato 8 partite in campionato pi\u00f9 2 in Coppa Italia. In Campania gioca 15 partite segnando due reti e contribuendo cos\u00ec alla promozione in Serie A dei partenopei. A fine stagione i granata risolvono a proprio favore la compropriet\u00e0 vincendo alle buste per 105 milioni di lire.\nAlla guida della squadra c'\u00e8 Gigi Simoni, e Asta inizialmente viene lasciato in disparte dal nuovo tecnico. Dopo l'arrivo dell'allenatore della Primavera, Giancarlo Camolese, in ottobre, Asta diviene capitano e i granata risalgono dall'ultimo posto al primo. A fine stagione le presenze sono 31 in campionato con 4 reti che portano punti pesanti (in particolare lo scontro diretto in casa contro il Piacenza, risolto dal capitano nei minuti finali della partita); gioca anche tre partite in Coppa Italia dove il Torino viene eliminato negli ottavi di finale dal .\nDecisivo per la promozione in Serie A, nella successiva stagione in massima serie arriva per Asta la convocazione in nazionale; poi, nel derby di ritorno, si infortuna seriamente. Rientra in tempo per le ultime giornate di campionato, con il Torino che ottiene la qualificazione in Intertoto. In totale ottiene 25 presenze. Il giocatore lascia il Torino nell'estate del 2002 dopo che la societ\u00e0 non gli ha rinnovato il contratto.\nPalermo.\nNel 2002 accetta la proposta di Maurizio Zamparini, presidente del Palermo. Rimane fuori dai convocati per le prime partite a causa del suo ritardo nella preparazione atletica, rientrando in campo nella partita persa per 2-1 in trasferta contro il il 15 dicembre 2002. Il 7 giugno 2003, nella partita-spareggio giocata a Lecce e decisiva per la promozione in Serie A, Asta viene colpito alla caviglia a met\u00e0 secondo tempo, ma la squadra ha finito i cambi cos\u00ec il giocatore rimane in campo fino alla fine della partita: finisce 3-0 per i salentini, e il Palermo conclude il campionato al quinto posto.\nLa successiva diagnosi parla di rottura dell'astragalo della caviglia destra: il recupero \u00e8 complicato e lungo, cos\u00ec dopo sei mesi dall'infortunio il Palermo gli manda una raccomandata che lo informava della rescissione del contratto \u00abper giusta causa\u00bb, a un anno dalla scadenza naturale dell'accordo. Inizia cos\u00ec un contenzioso con la societ\u00e0 siciliana, ma non torner\u00e0 mai pi\u00f9 a giocare a calcio. Asta si ritira quindi ufficialmente alla fine della stagione 2003-2004, conquistando la quarta promozione in Serie A, senza scendere comunque mai in campo visto che lo stop \u00e8 stato superiore all'anno.\nNazionale.\nViene convocato da Giovanni Trapattoni per l'amichevole pre-mondiali 2002 contro gli Stati Uniti, vinta per 1-0 il 13 febbraio 2002 a Catania, con rete di Alessandro Del Piero; il commissario tecnico lo manda in campo da titolare come \"numero sette\", sostituendolo all'intervallo dopo averlo fatto debuttare a 31 anni. Sar\u00e0 questa la sua unica presenza in maglia azzurra.\nAllenatore.\nNell'estate del 2005 ha intrapreso la carriera da allenatore, iniziando dagli Allievi Regionali del Torino appena risorto dal fallimento. La stagione successiva \u00e8 stato confermato alla guida della stessa categoria, mentre nel campionato 2007-2008 \u00e8 stato promosso alla guida degli Allievi Nazionali. Rimane alla guida degli Allievi Nazionali anche per la stagione 2008-2009, arrivando fino alla fase finale, venendo eliminato nel girone eliminatorio che ammette alla finale.\nPer il campionato 2009-2010 viene promosso alla guida della Primavera del Torino. All'inizio della stagione, in -Torino (3-0), rimedia un'espulsione dopo appena un minuto di gioco; il campionato si conclude con la squadra classificatasi a met\u00e0 classifica. Viene confermato anche per la stagione 2010-2011, in cui ottiene il quarto posto nel girone. Partecipa ai play-off per accedere alle \"final eight\", dove viene sconfitto ai quarti di finale dall' ai calci di rigore. Nel 2011-2012 porta la Primavera granata al secondo posto nel girone dietro la , perdendo poi la prima partita alle \"final eight\" per lo Scudetto contro la Lazio.\nIl 29 giugno 2012 diventa l'allenatore del , in Lega Pro Seconda Divisione,per la stagione 2012-13, tornando nella squadra in cui aveva militato da calciatore nel biennio 1995-1997. Sebbene la squadra avesse 6 punti di penalizzazione, Asta guida il Monza alla quinta posizione in campionato che vale la conquista dei play-off; senza quei punti di penalizzazione la sua squadra avrebbe vinto il campionato. Ai play-off elimina il in semifinale, venendo poi eliminato in finale dal . La stagione successiva termina al quarto posto. Il 23 giugno 2014 assume la guida tecnica del Bassano Virtus, in terza serie, aiutato dal \"secondo\" Francesco Farina, portando la squadra al secondo posto del girone e alla finale play-off. Il 28 giugno 2015 viene sostituito da Stefano Sottili.\nIl 6 luglio 2015 viene ingaggiato dal ; il 12 ottobre seguente, dopo un avvio deludente del club salentino in campionato (una sola vittoria in sei partite), viene sollevato dall'incarico. Il 1\u00ba giugno 2016 diventa il nuovo allenatore della FeralpiSal\u00f2, da cui viene esonerato il 7 febbraio 2017 con la squadra al nono posto. Il 15 giugno seguente viene scelto come nuovo tecnico del Teramo; il 22 gennaio 2018 viene sollevato dall'incarico con la squadra in sedicesima posizione in Serie C. Il 23 ottobre 2018 subentra a Paolo Indiani sulla panchina della Pistoiese, nel girone A della Serie C, e conduce i toscani a una salvezza tranquilla, tra cui spicca la vittoria in trasferta per 4-0 contro la .\nIl 4 febbraio 2020 fa ritorno nella prima squadra del Torino dopo 18 anni, diventando collaboratore tecnico di Moreno Longo, quest'ultimo subentrato sulla panchina granata all'esonerato Walter Mazzarri. L'11 agosto 2021 passa ad allenare la formazione Under-18 dei torinesi.\nStatistiche.\nStatistiche da allenatore.\n\"Statistiche aggiornate al 4 maggio 2019.\""}
{"id": "587747", "revid": "712828", "url": "https://it.wikipedia.org/wiki?curid=587747", "title": "Q'anilia", "text": ""}
{"id": "587748", "revid": "767487", "url": "https://it.wikipedia.org/wiki?curid=587748", "title": "Malombra (film 1984)", "text": "Malombra \u00e8 un film erotico in costume del 1984 diretto da Bruno Gaburro, pretestuosamente ispirato all'omonimo romanzo di Antonio Fogazzaro (non citato nei titoli di testa).\nQuando usc\u00ec ebbe un discreto successo. Alcune scene furono riutilizzate nel secondo seguito di Gaburro \"Penombra\" del 1986 (l'altro fu \"Maladonna\").\nTrama.\nTerminati gli studi, Marco si trasferisce nella tenuta di campagna, ospite del ricco zio Osvaldo. L'atmosfera che regna nel luogo \u00e8 inquietante: una notte il giovane, spiando dal buco della serratura, assiste a un rituale erotico. Lo zio, ossessionato dal ricordo dell'adorata moglie defunta, costringe la cognata Carlotta ad assumerne le sembianze. Iniziato al sesso dalla giovane amica Lilli, dopo il decesso dello zio di crepacuore (dovuto alla scoperta della relazione tra Carlotta e Massimo), Marco ne segue le orme, ripetendo lo stesso rituale con Lilli."}
{"id": "587751", "revid": "729019", "url": "https://it.wikipedia.org/wiki?curid=587751", "title": "Linea Sigfrido", "text": "La linea Sigfrido o linea Siegfried (in tedesco: \"Siegfriedstellung\", letteralmente \"posizione Siegfried\") fu una massiccia linea fortificata tedesca costruita tra il 1916 e il 1917, durante la prima guerra mondiale, come parte della linea Hindenburg.\nLa linea difensiva venne anche utilizzata durante la seconda guerra mondiale.\nDescrizione.\nCostruzione.\nComposta da 18.000 fortificazioni (bunker, tunnel e fossati anticarro) e lunga circa 630\u00a0km, la linea partiva dalla regione di Aquisgrana fino ad arrivare al confine svizzero. La linea di difesa fu eretta dai tedeschi durante la prima guerra mondiale da Arras a La F\u00e8re. Il nome della linea \u00e8 legato a Sigfrido, un eroe dell'epopea germanica e norrena.\nA seguito dell'uscita della Germania dal regime dei trattati di Versailles, le fortificazioni furono riutilizzate nell'ambito del processo tedesco di ri-militarizzazione, ma la linea difensiva fu rinominata \"Westwall\" (muro dell'ovest), ma gli Alleati continuarono ad usare il pi\u00f9 familiare nome di Linea Sigfrido.\nNel 1939, all'inizio della seconda guerra mondiale, durante la cosiddetta \"Sitzkrieg\" (letteralmente \"guerra seduta\", ovvero il contrario della \"blitzkrieg\") nei primi giorni di ostilit\u00e0 tra tedeschi e franco-inglesi, alcuni preparativi difensivi furono effettuati dai tedeschi per evitare attacchi Alleati, visto che le loro armate erano impegnate in gran parte in Polonia.\nLa linea Sigfrido all'inizio della seconda guerra mondiale aveva gravi carenze. Il generale tedesco Alfred Jodl disse, dopo la guerra, che la linea \"nel 1939 era poco pi\u00f9 che un cantiere\" e quando il feldmaresciallo Gerd von Rundstedt la ispezion\u00f2, le sue deboli costruzioni e le armi insufficienti lo fecero ridere. Fortunatamente per la Germania, nonostante la dichiarazione di guerra della Francia alla Germania, all'inizio non vi fu alcuna importante battaglia presso la linea difensiva. Entrambe le parti rimasero ferme nella cosiddetta \"Sitzkrieg\", dove nessuna delle due parti attacc\u00f2 l'altra e quindi entrambe rimasero nelle loro posizioni sicure.\nIl Ministero dell'Informazione e Propaganda del Reich richiam\u00f2 l'attenzione estera sull'incompiuto \"Westwall\", in molti punti dimostratosi incompleto, dipingendo il progetto di ammodernamento come terminato e il vallo pronto per l'azione e inespugnabile. Durante la campagna di Francia, le forze francesi effettuarono attacchi limitati presso alcune parti della linea, ma la maggior parte di essa non venne messa alla prova. Quando la campagna fin\u00ec, le armi trasportabili furono rimosse dalla linea Sigfrido e utilizzate in altri luoghi. Le parti in calcestruzzo furono invece lasciate al loro posto e ben presto divennero completamente inadatte alla difesa. I bunker furono invece utilizzati come magazzini.\nCon gli sbarchi del \"D-Day\" in Normandia, il 6 giugno del 1944, la guerra sul fronte occidentale scoppi\u00f2 ancora una volta. Il 24 agosto 1944 Hitler diede una direttiva per rinnovare la linea Sigfrido. 20.000 lavoratori tra quelli provenienti dai campi di concentramento e i giovani tedeschi della \"Reichsarbeitsdienst\" (Servizio di lavoro per il Reich), la maggior parte dei quali avevano 14-16 anni, cercarono di riadattare la linea agli scopi difensivi. Anche la gente del posto fu chiamata a svolgere questo tipo di lavoro, per lo pi\u00f9 con la costruzione di fossati anticarro. Durante la costruzione tuttavia, era gi\u00e0 chiaro che i bunker non potevano resistere ai proietti perforanti di nuova concezione. Allo stesso tempo, come fu riattivata la linea Sigfrido, piccoli bunker, anche noti come Tobruk, furono costruiti lungo il confine con la zona occupata. Questi bunker erano per lo pi\u00f9 dei ripari per i singoli soldati.\nGli scontri.\nNel mese di agosto 1944, si svolsero i primi scontri sulla linea Sigfrido; la sezione della linea dove la maggior parte dei combattimenti ebbe luogo fu quella di H\u00fcrtgenwald (foresta di H\u00fcrtgen), nella zona dell'altopiano dell'Eifel, 20 km a sud-est di Aquisgrana. Gli americani impiegarono circa 120.000 uomini, pi\u00f9 rinforzi per la battaglia della foresta di H\u00fcrtgen. Questo scontro in una zona ricca di foreste caus\u00f2 la morte di 24.000 soldati americani, pi\u00f9 di 9.000 delle cosiddette vittime \"non di guerra\", ovvero decessi dovuti alla stanchezza, agli incidenti e alle malattie. Il numero delle vittime tedesche non \u00e8 documentato. Dopo la battaglia della foresta di Hurtgen, l'offensiva delle Ardenne incominci\u00f2, a partire dalla zona sud della H\u00fcrtgenwald, tra la citt\u00e0 tedesca di Monschau e quella lussemburghese di Echternach. Questo attacco fu un ultimo tentativo da parte dei tedeschi per invertire il corso della guerra in Occidente. Le perdite di vite e materiale da parte dei tedeschi risult\u00f2 per\u00f2 cos\u00ec grave, che il tentativo fall\u00ec.\nDopo-guerra.\nDurante il periodo post-bellico, molte sezioni della linea Sigfrido sono state rimosse, utilizzando anche esplosivi. Altre invece sono state preservate come memoria storica."}
{"id": "587758", "revid": "287204", "url": "https://it.wikipedia.org/wiki?curid=587758", "title": "Villa Pucci", "text": "Villa Pucci si trova a Castelfiorentino in localit\u00e0 Granaiolo.\nStoria.\nFu costruita tra il XVII e il XVIII secolo dalla famiglia Pucci, in uno stile tipico dell'architettura tradizionale rurale toscana: una facciata semplice con le finestre incorniciate dalla pietra serena che risalta sullo sfondo bianco dell'intonaco. Dalla parte centrale della facciata una specie di torretta si innalza con una graziosa loggia panoramica. \nL'edificio fu gravemente danneggiato durante la seconda guerra mondiale, ma dopo un attento restauro \u00e8 stato riportato alle antiche forme.\nIl parco fu ristrutturato negli anni '70 dall'architetto Gae Aulenti, e rappresenta un ottimo modello di come un intervento moderno si possa inserire nel contesto di una tenuta storica. Al posto dell'ormai scomparso giardino all'italiana, che risaliva a una ricostruzione dei primi del Novecento, \u00e8 stata realizzata una serie di gradinate a prato, delimitate da cordoli di pietra arenaria, che seguono l'orografia del terreno. Sul retro invece \u00e8 stato creato un giardino all'inglese con ampie zone fiorite.\nLa villa \u00e8 poi circondata da un parco con varie specie arboree come abeti, cedri, cipressi, bagolari, pini, lecci e pioppi."}
{"id": "587759", "revid": "36426", "url": "https://it.wikipedia.org/wiki?curid=587759", "title": "Pioppi", "text": ""}
{"id": "587765", "revid": "2225", "url": "https://it.wikipedia.org/wiki?curid=587765", "title": "M Roma Volley", "text": ""}
{"id": "587769", "revid": "2225", "url": "https://it.wikipedia.org/wiki?curid=587769", "title": "MRoma Volley", "text": ""}
{"id": "587771", "revid": "1226", "url": "https://it.wikipedia.org/wiki?curid=587771", "title": "Robot industriali", "text": ""}
{"id": "587776", "revid": "44638", "url": "https://it.wikipedia.org/wiki?curid=587776", "title": "Eccellenza Sicilia - Girone B", "text": ""}
{"id": "587780", "revid": "89436", "url": "https://it.wikipedia.org/wiki?curid=587780", "title": "Fumimaro konoye", "text": ""}
{"id": "587782", "revid": "1543377", "url": "https://it.wikipedia.org/wiki?curid=587782", "title": "Rhode (azienda)", "text": "La Rhode \u00e8 stata un'azienda automobilistica inglese attiva dal 1921 al 1935.\nStoria.\nLa casa venne costituita da F.W.Mead e T.W. Deakin a Birmingham nel 1921; i due soci avevano gi\u00e0 maturato esperienze nel campo delle costruzioni motoristiche, avendo prodotto motociclette con sidecar e, sotto la denominazione di \u201cMedea\u201d, nel periodo 1913-1916, alcuni \"cyclecar\" (1913-14=modello 8HP bicilindrico di 964 cmc (motore \u201cquadro\u201d con alesaggio e corsa di 85 mm.; 1914-16=modello 8/10 HP a 4 cilindri di 1094\u00a0cm\u00b3 (alesaggio mm 59 e corsa mm 100), poi leggermente incrementati (alesaggio 60\u00a0mm, corsa invariata, cmc 1131).\nTanto le motociclette quanto i cyclecars ebbero un buon successo e si fecero una buona reputazione.\nNel dopoguerra, dunque, i due costituirono la Rhode.\nA differenza di molte altre vetture leggere inglesi di quel periodo, che adottavano motori (ed altre parti) provenienti da grandi Case, la prima Rhode venne interamente prodotta \u201cin casa\u201d (fatta eccezione per il cambio a 3 rapporti, fornito dalla Wrigley).\nIl motore 4 cilindri da 1087\u00a0cm\u00b3 (alesaggio 62\u00a0mm, corsa 90\u00a0mm) denominato \u201c9,5 HP\u201d (valore corrispondente alla potenza fiscale inglese) eroga in effetti una ventina di cavalli (19) che consente alla vettura di superare gli 80 Km/h (50 miglia). Caratteristiche particolari di questa prima Rhode furono: motore a valvole laterali e lubrificazione a sbattimento, accensione a magnete, frizione a disco, assenza del differenziale, sospensioni anteriori e posteriori a \u00bc di balestra semiellittiche.\nQueste le dimensioni del telaio: passo cm 259, carreggiata cm 121, lunghezza cm 335. Le misure degli pneumatici erano: 700x80\nLa carrozzeria di serie della \u201c9,5 HP\u201d \u00e8 del tipo \"torpedo 2+2\", una soluzione ideata proprio dalla Rhode e destinata a fare proseliti in Inghilterra.\nLa Rhode 9,5 HP, veloce e sicura, riscosse un certo successo nei \"Trials\" (gare tipicamente britanniche, condotte su percorsi misti con tratti campestri su terreni difficili): per gli sportivi pi\u00f9 accaniti, venne anche allestita una versione a due posti con motore spinto (rapporto di compressione molto elevato) e carrozzeria modificata (coda rastremata, parabrezza a \u201cV\u201d).\nMalgrado le ottime prestazioni velocistiche ed una buona solidit\u00e0 d'assieme, questo primo modello Rhode non incontr\u00f2 il successo sperato, probabilmente a causa di una estetica che taluni definirono \u201celeganza spartana\u201d e del fatto che la vettura venne generalmente criticata per l'elevata rumorosit\u00e0.\nNel 1924 la Rhode lanci\u00f2 un nuovo modello a 4 posti (che affiancava la \u201c9,5 HP\u201d) munito di differenziale e di freni sulle 4 ruote nonch\u00e9 di cambio a 4 rapporti, denominato \u201c10,8 HP\u201d (4 cilindri, alesaggio mm 66, corsa mm 90, cilindrata cmc 1232). Le dimensioni del telaio della \u201c10,8 HP\u201d erano: passo cm 259 (poi aumentato a 274), carreggiate cm 122, lunghezza cm 373, larghezza cm 157, gomme 27x4.40. La velocit\u00e0 massima risultava praticamente invariata (50 miglia orarie).\nNel corso del 1925 cess\u00f2 la produzione della vecchia \u201c9,5 HP\u201d.\nNel 1926, la \u201c10,8 HP\u201d venne modificata ed assunse la denominazione di \u201c11/30\u201d (11 i cavalli fiscali, 30 quelli massimi effettivi). La \u201c11/30\u201d era dotata di un motore profondamente modificato, a valvole in testa (azionate da aste e bilancieri) pi\u00f9 silenzioso e potente: la velocit\u00e0 massima della vettura sal\u00ec a 100\u00a0km orari (63 miglia), mentre i dati del telaio erano: passo cm 274, carreggiate cm 129, lunghezza cm 373, larghezza cm 157, gomme 29x5.00.\nNel 1928 vide la luce l'ultimo prodotto Rhode, la Hawk, una grossa berlina (con carrozzeria in parte rivestita di tessuto) che si distingueva per una minore caratterizzazione sportiva. La Hawk montava lo stesso motore da 1232\u00a0cm\u00b3 della consorella \u201c11/30 HP\u201d modificato nella distribuzione (ora ad asse a camme in testa). Altri dati della Hawk erano: passo cm 315, carreggiate cm 129, lunghezza cm 427, larghezza cm 160, gomme 29x5.00, velocit\u00e0 massima circa 90\u00a0km/h (55 miglia).\nGli affari non andarono come nelle speranze e, nel 1928, la Rhode venne costretta a chiedere il fallimento.\nGli impianti vennero acquistati dalla \"McKenzie and Denley\" e la produzione (sempre sotto la denominazione di \u201cRhode\u201d) riprese nel 1929 con il modello Hawk, ora denominato anche \u201c11/50 HP\u201d e che adottava un motore Meadows da 1,5 litri con valvole in testa azionate da aste e bilancieri (4 cilindri, alesaggio mm 69, corsa mm 100, cilindrata cmc 1496, potenza effettiva circa 50 HP a 4000 giri al minuto). I dati del telaio di questa ultima Hawk erano: passo cm 312, carreggiata cm 129, lunghezza cm 442, larghezza cm 168, gomme 4.75x19.\nLa produzione della Hawk 11/50 HP si arrest\u00f2 definitivamente nel 1935.\nLa Rhode ha costruito anche furgoni ed autocarri leggeri con il marchio \"M. &amp; D.\" (molto probabilmente dalle iniziali dei due soci, Mead e Deakin) azionati da un motore da 15,9 HP (fiscali) con albero a camme in testa."}
{"id": "587783", "revid": "297059", "url": "https://it.wikipedia.org/wiki?curid=587783", "title": "Contratto consensuale", "text": "I contratti consensuali sono quei contratti che si perfezionano con il mero consenso delle parti.\nCostituiscono la grande maggioranza dei contratti previsti dall'ordinamento italiano; inoltre, essendo i contratti reali rigorosamente tipici, tutti i contratti atipici sono da considerarsi consensuali.\nI contratti consensuali in Diritto romano.\nNel Diritto romano le obbligazioni contratte con il (mero) consenso (\"obligationes consensu contractae\"), secondo l'elegante definizione del giurista del II secolo Gaio, sono quattro:"}
{"id": "587786", "revid": "599013", "url": "https://it.wikipedia.org/wiki?curid=587786", "title": "Ao vivo", "text": "Ao vivo \u00e8 un album di Dario Aspesani registrato nel tour italiano tra giugno e ottobre 2002. Oltre a Luca Brunelli e Gianpaolo Papa (rispettivamente chitarra solista e chitarra ritmica) nell'Aspesani's Group sono confluiti Ciro Pignatelli al posto di Stefano Michelini e Valerio Liberati al posto di Carmine Montefinese. L'album pubblicato dall'etichetta F2R \u00e8 stato distribuito dal dicembre 2002, ed \u00e8 stato prodotto dallo stesso Dario Aspesani, mentre la registrazione e l'ottimizzazione sonora delle tracce audio \u00e8 stata effettuata da Gianpaolo Papa.\nDi tale lavoro \u00e8 stata effettuata una sola stampa perch\u00e9 anche questo CD, come tutti quelli proposti fino alla fine del 2003, sono confluiti nella raccolta multimediale in MP3 dello stesso autore."}
{"id": "587788", "revid": "287204", "url": "https://it.wikipedia.org/wiki?curid=587788", "title": "Jos\u00e8 Montiel", "text": ""}
{"id": "587792", "revid": "115214726", "url": "https://it.wikipedia.org/wiki?curid=587792", "title": "Diletta Petronio", "text": "Biografia.\nNata a Trieste il 16 luglio 1960, \u00e8 diventata giornalista professionista nel 1988, lavorando inizialmente al settore Economico - Sindacale dell'Agenzia Italia a Roma; dal 1989 al 1991 \u00e8 stata portavoce del Ministro del Bilancio e della Programmazione Paolo Cirino Pomicino.\nHa condotto le edizioni del mattino, del pomeriggio e della notte del TG1, sotto numerosi direttori, da Bruno Vespa a Rodolfo Brancoli. Ha prestato servizio al settore economico del TG1. Nel novembre 1996 \u00e8 stata chiamata dal direttore Emilio Fede al TG4 a Milano, per condurre le edizioni delle 11.30 e delle 18:55 in caso di sua assenza. \u00c8 diventata poi vicecaporedattore e ha continuato a occuparsi soprattutto di economia.\nDal 2002 \u00e8 stata chiamata a tenere corsi di televisione per studenti e manager per la societ\u00e0 di formazione \"Netform - Comunicare l'impresa\" con sede a Bari, e alcuni Seminari Televisivi per lo studio Ambrosetti e per la Sec con sede a Milano."}
{"id": "587795", "revid": "115526450", "url": "https://it.wikipedia.org/wiki?curid=587795", "title": "Filippo D'Acquarone", "text": "Biografia.\n\u00c8 figlio del duca Luigi Filippo d'Acquarone e di Emanuela Castelbarco Pindemonte Rezzonico; suo nonno paterno \u00e8 il duca Pietro d'Acquarone, che fu Ministro della Real Casa dal 1939 al 1944 e che nell'estate del 1943 fece da intermediario fra Vittorio Emanuele III e gli esponenti politici del prefascismo, al fine di rimuovere Benito Mussolini, nominare al suo posto un governo non fascista e concordare con le Forze armate angloamericane la fine delle ostilit\u00e0; sua nonna materna \u00e8 invece Wally Toscanini figlia del celebre direttore d'orchestra Arturo.\n\u00c8 sposato con Elisabeth Dallimore Mallaby, meglio conosciuta come Spray Mallaby, componente della prima formazione de I Gatti di Vicolo Miracoli capitanata da Gianandrea Gazzola, da cui ha avuto una figlia, Viola Veronica D'Acquarone, in arte Veyl, musicista elettronica. Filippo D'Acquarone si occupa principalmente delle notizie provenienti dall'estero e di economia e ha condotto fino al 2014 l'edizione delle 11:30 e delle 14:00 del TG4 alternandosi a Diletta Petronio, Marina Dalcerri, Giuliana Fiorentino, Donatella Di Paolo, Francesca Romanelli."}
{"id": "587797", "revid": "709565", "url": "https://it.wikipedia.org/wiki?curid=587797", "title": "Francesca Senette", "text": "Biografia.\nCresciuta a Cislago (VA), vive e lavora a Milano. Inizia la propria attivit\u00e0 giornalistica negli anni '90 scrivendo per una testata locale, \"L'informazione dell'Altomilanese\", e successivamente collaborando con Antennatre: presso cui poi conduce il notiziario regionale e due trasmissioni settimanali, su turismo e moda. Si laurea con 110 e lode in Scienze politiche all'Universit\u00e0 Cattolica del Sacro Cuore di Milano. Dal 2001 \u00e8 iscritta come giornalista professionista all'Ordine dei Giornalisti della Lombardia. Durante un servizio politico realizzato per Antenna 3 viene notata dal direttore del TG4, Emilio Fede, che la chiama poi a condurre l'edizione delle 11:30; diviene cos\u00ec uno dei volti pi\u00f9 noti del TG4. Successivamente, oltre al tg, le \u00e8 affidata la conduzione del rotocalco \"Sipario\", basato sulle interviste, sempre su Rete 4.\nNel 2002 Mario Calabresi, Andrea Galdi e Francesca Senette ricevono insieme il \"Premio Ischia in ricordo di Angelo Rizzoli\". Cura per un periodo la rubrica \"TobaToba\" sul quotidiano \"Libero\", di Vittorio Feltri. Per 8 anni ha curato mensilmente una rubrica di libri per bambini sul settimanale \"Donna Moderna\". Nel 2005 si \u00e8 sposata con l'imprenditore Marcello Forti, dal quale ha avuto due figli: Alice, nata il 3 aprile 2006, e Tommaso, nato il 13 giugno 2013. Dopo aver concluso tre corsi dell'Associazione italiana sommelier, nel 2006 \u00e8 divenuta sommelier. L'8 settembre 2008, dopo otto anni trascorsi in Mediaset passa a Rai 2 per condurre il programma televisivo \"Italia allo specchio\", in onda dal luned\u00ec al venerdi dalle 14:40 alle 16:15.\nDal 2009 segue i progetti di Intervita oggi WeWorld Onlus in Cambogia (2009), realizzando un reportage per Donna Moderna. Nel giugno 2011, sempre con Intervita, si reca nel Benin, Africa occidentale, per seguire i progetti sulla malnutrizione dei bambini. Nell'estate 2012, testimonial della Onlus, ha visitato i progetti contro il turismo sessuale in Brasile. Quindi con la Onlus \u00e8 stata in Nepal, Kenya, Tanzania e India sempre a supporto dei progetti per i diritti delle donne e dei bambini e legati alle emergenze alimentari. Nel 2009 riceve il \"Grand Prix Corallo di Alghero\".\nDal 2010 al 2012 insegna Fashion communication &amp; Fashion editing all'Accademia del Lusso di Milano. Dal gennaio 2011 conduce \"Effetti Personali\", trasmissione dedicata ai viaggi con interviste a personaggi famosi che vivono o amano la citt\u00e0 oggetto della puntata. La trasmissione, in onda su La7d viene riconfermata anche per il 2012 e il 2013. Il 29 aprile 2011 conduce su LA7d, lo speciale \"Will e Kate, il principe trova moglie\", per seguire in diretta (la prima del canale) il matrimonio tra William Windsor e Catherine Middleton. Nel 2012 Francesca Senette inizia a collaborare con Geppi Cucciari nel preserale di La7 \"G'Day\" realizzando interviste e vox populi, nella rubrica \"Abbiamo l'esclusiva\".\nIncinta del suo secondogenito, realizza e porta in onda su Sky - easy baby \"Diario di un beb\u00e8 - #Mytummyway\", il racconto in diretta, docu-factual e tutorial, dei nove mesi di gravidanza. Nel maggio 2014 pubblica il libro \"Cose che non mi aspettavo quando stavo aspettando\" per Kowalski-Feltrinelli, sull'esperienza della gravidanza. Dal 2017 \u00e8 il volto della trasmissione \"YoYoga\", su DeA Junior. Testimonial per la Fondazione Umberto Veronesi a difesa della salute della pelle, conduce retreats, team building ed eventi legati allo yoga, al benessere olistico e alla salute, intervenendo anche in trasmissioni televisive su queste tematiche."}
{"id": "587799", "revid": "121008858", "url": "https://it.wikipedia.org/wiki?curid=587799", "title": "Marina Dalcerri", "text": "Biografia.\nHa debuttato nel 1982 come telefonista nel \"centralone\" della trasmissione tv Portobello. In seguito \u00e8 stata annunciatrice televisiva di Tele Lombardia.\nHa iniziato la sua esperienza di anchorwoman nei primi anni novanta conducendo l'edizione della notte di Studio Aperto, all'epoca diretto da Emilio Fede.\nPer molti anni ha condotto il TG4 nell'edizione delle 11:00 e delle 14:00, ruotando insieme a Donatella Di Paolo, Giuliana Fiorentino, Francesca Romanelli, Filippo D'Acquarone e Diletta Petronio. Ha condotto, seppur saltuariamente, l'edizione serale delle 18:55, ed \u00e8 stata la prima conduttrice (per tutta la settimana) della stessa edizione dopo il licenziamento dell'ex-direttore Fede, in attesa dell'arrivo della giornalista Monica Gasparini.\nNell'estate 2018 \u00e8 stata rimossa dalla conduzione del TG4 dopo 22 anni."}
{"id": "587802", "revid": "174925", "url": "https://it.wikipedia.org/wiki?curid=587802", "title": "Operazione Tifone", "text": ""}
{"id": "587803", "revid": "339392", "url": "https://it.wikipedia.org/wiki?curid=587803", "title": "Metalloidi", "text": ""}
{"id": "587805", "revid": "36426", "url": "https://it.wikipedia.org/wiki?curid=587805", "title": "Afrodite anadiomene", "text": ""}
{"id": "587811", "revid": "729019", "url": "https://it.wikipedia.org/wiki?curid=587811", "title": "Chinagate", "text": "Il Chinagate fu uno scandalo che si svolse durante la campagna elettorale per le elezioni presidenziali negli Stati Uniti d'America del 1996 e consistette nel presunto tentativo, da parte della Repubblica Popolare Cinese, di condizionare la politica interna americana prima e durante l'amministrazione Clinton. Coinvolse inoltre le pratiche di finanziamento dell'amministrazione stessa.\nMentre alcune questioni riguardanti le pratiche di finanziamento del Partito Democratico emersero in un articolo del Los Angeles Times del 21 settembre 1996 il presunto ruolo della Cina nella questione ottenne visibilit\u00e0 quando Bob Woodward e Brian Duffy del Washington Post scrissero che un'inchiesta del Dipartimento di Giustizia degli Stati Uniti sulle attivit\u00e0 di finanziamento aveva scoperto che alcuni agenti del governo cinese avrebbero tentato di dirigere alcuni contributi provenienti dall'estero verso il comitato elettorale democratico prima delle elezioni del 1996. I giornalisti scrissero inoltre che le informazioni dell'intelligence rivelavano che l'ambasciata cinese di Washington veniva usata per coordinare i contributi ai Democratici in violazione delle leggi americane che vietano ai cittadini stranieri di effettuare donazioni economiche ai politici e ai partiti statunitensi. Il governo della Repubblica Popolare Cinese rigett\u00f2 ogni accusa.\nDiciassette persone furono arrestate per frode o per aver convogliato fondi stranieri nelle elezioni americane. Alcuni di questi arresti colpirono amici di lunga data di Clinton e Gore o persone loro vicine politicamente."}
{"id": "587820", "revid": "872082", "url": "https://it.wikipedia.org/wiki?curid=587820", "title": "Sostino", "text": "Sostino \u00e8 una frazione montana (656 ) del comune di Foligno (PG), appartenente alla Circoscrizione n. 8 \"Valle del Menotre\".\nIl paese (pr. \"Sost\u00ecno\") si trova sulla strada che, deviando dalla Strada Statale 77 \"della Val di Ponte\", si inerpica nella gola tra il monte di Pale e il monte Smontatotio, per raggiungere gli abitati di Franca e le piane di Ricciano e Colfiorito. Questa strada era l'antica \"via Plestina\", che in questo tratto \u00e8 stata sostituita dalla S.S. 77. Dal paese, inoltre, si pu\u00f2 raggiungere la sommit\u00e0 del monte di Pale. Secondo i dati del censimento Istat 2001, il paese \u00e8 abitato da 41 residenti.\nStoria.\nScavi archeologici effettuati nel 1989 hanno evidenziato i resti di un santuario dell'Et\u00e0 del Ferro, proprio sulla cima del monte Pale. Sono stati trovati anche i resti di un sacello decorato, mentre \u00e8 ben evidente la presenza di un'alterazione artificiale (intagliature e tassellature) della roccia sommitale, probabilmente allo scopo di gestire meglio l'afflusso dei fedeli.\nPresso il monte di Franca, altri scavi effettuati nel 1971, hanno dissotterrato una necropoli preromana con una ventina di tombe ad inumazione, risalenti al VI-V secolo a.C. I corredi funerari trovati, di buona fattura, sono composti da oggetti in bronzo, ferro e vetro.\nNel Medioevo, a causa della sua collocazione geografica, era un rinomato luogo di sosta, in quanto offriva un certo numero di alberghi e locande dove mangiare ed alloggiare a buon prezzo.\nSi racconta che nel 1543, presso l'Osteria della Corona, si ferm\u00f2 a mangiare papa Paolo III assieme al suo seguito. L'oste, un certo Tommaso di Pierantonio, abbastanza indigente e con una numerosa prole (ben cinque figlie), raccont\u00f2 al Papa della sua situazione e delle difficolt\u00e0 incontrate nel pagare le tasse. In virt\u00f9 di questo, il Pontefice lo esent\u00f2 perpetuamente dal pagare i dazi al comune di Foligno.\nEconomia.\nL'agricoltura (coltivazione della patata rossa) e la pastorizia hanno offerto e continuano ad offrire sostentamento e reddito agli abitanti del luogo. In tempi pi\u00f9 recenti, lo sviluppo del turismo naturalistico ed escursionistico ha apportato notevoli benefici. Come tutti i paesi del territorio montano di Foligno, il terremoto del settembre 1997 ha arrecato notevoli danni alle abitazioni del paese, solo in parte riparati."}
{"id": "587821", "revid": "17654", "url": "https://it.wikipedia.org/wiki?curid=587821", "title": "Citotropico", "text": ""}
{"id": "587822", "revid": "17654", "url": "https://it.wikipedia.org/wiki?curid=587822", "title": "Citotropia", "text": ""}
{"id": "587830", "revid": "1610933", "url": "https://it.wikipedia.org/wiki?curid=587830", "title": "Tursiope", "text": ""}
{"id": "587833", "revid": "1347902", "url": "https://it.wikipedia.org/wiki?curid=587833", "title": "Dea della Democrazia", "text": "La Dea della Democrazia (in cinese: \u6c11\u4e3b\u5973\u795e; pinyin: m\u00ednzh\u01d4 n\u01dash\u00e9n), nota anche come la Dea della Democrazia e della Libert\u00e0, era una statua alta 10 metri costruita durante le Proteste di Piazza Tienanmen.\nStoria e descrizione.\nLa statua fu costruita in solo quattro giorni in polistirolo e cartapesta sopra un'armatura metallica ad opera degli studenti dell'Accademia Centrale delle Belle Arti. Gli studenti decisero di costruire la statua il pi\u00f9 grande possibile per rendere difficile, se non impossibile, al Governo di smantellarla. Il Governo avrebbe dovuto quindi distruggerla - un atto che avrebbe potuto inasprire ulteriormente le critiche riguardo alle sue politiche - oppure lasciarla intatta.\nMolte persone notarono la sua somiglianza con la Statua della Libert\u00e0. Tuttavia Tsao Tsing-yuan, uno scultore che partecip\u00f2 alla realizzazione dell'opera, scrisse che gli studenti decisero di \"non\" prendere a modello la Statua della Libert\u00e0 per paura di sembrare poco originali e \u00abapertamente filo-americani\u00bb. Tsao fa inoltre notare l'influenza della scultrice russa Vera Muchina, esponente del realismo socialista, sullo stile dell'opera.\nIl 30 maggio 1989 fu eretta a piazza Tienanmen, di fronte alla grande fotografia di Mao Tse-tung presente sopra la Porta di Tien an men. L'Esercito Popolare di Liberazione distrusse la statua durante le proteste del 4 giugno.\nRepliche.\nNumerose copie della statua sono state erette in commemorazione degli eventi del 1989. Tra queste:"}
{"id": "587834", "revid": "117612862", "url": "https://it.wikipedia.org/wiki?curid=587834", "title": "Belfiore (Foligno)", "text": "Belfiore \u00e8 una frazione pedemontana del comune di Foligno (PG) appartenente alla Circoscrizione n. 6 \u201cSan Giovanni Profiamma\u2013Belfiore\u2013Vescia\u2013Capodacqua\u2013Pontecentesimo\u201d. La frazione \u00e8 unita in un unico tessuto urbano alle frazioni di Vescia (Foligno) e di Scanzano (Foligno).\nSituato 6\u00a0km a nord del capoluogo, Belfiore \u00e8 occupato da circa 800 abitanti e si adagia nel tratto in pianura (265 ) della valle del fiume Menotre, prima che esso confluisca nelle acque del fiume Topino.\nStoria.\nProbabilmente, i primi insediamenti in loco si ebbero con la costruzione della Via Flaminia, nel III secolo a.C.\nNel Medioevo era noto con il nome di \"Fragnano\" e costituiva un \"castelletto di pendio\", ossia una torre di guardia, per la strada che da Foligno conduceva all'altopiano di Colfiorito. Si dice che l'attuale nome sia stato coniato dalla regina Cristina di Svezia che, di passaggio per la Via Lauretana e soggiornando nella vicina Pale, ritenne sgradevole il vecchio nome per un luogo cos\u00ec bello.\nNel 1673, una bolla papale di Clemente XIV concede ai cartari di Belfiore la libert\u00e0 di commercio del loro prodotto.\nIl paese ha dato i natali, nel 1877, al politico, deputato e antifascista Ferdinando Innamorati, detto \"Fiore\" sindaco di Foligno negli anni 20 e successivamente primo sindaco dopo la liberazione ed al politico e partigiano Francesco Innamorati.\nIl terremoto del settembre 1997 ha pesantemente danneggiato le abitazioni del paese, costringendo molti abitanti a riparare in una estesa tendopoli per diversi anni.\nEconomia e manifestazioni.\nL'abbondante presenza della forza motrice dell'acqua ha reso Belfiore, sin dagli inizi dell'era industriale, un luogo appetibile per gli stabilimenti di produzione della carta.Si contavano fin a tutti gli anni '70 tre cartiere per la produzione di \" CARTA DI PAGLIA \" . Fin dai primi del secolo scorso era in produzione una fabbrica di fiammiferi di legno in localit\u00e0 \"la madonna\" che impiegava soprattutto mano d'opera femminile ,la fabbrica venduta negli anni '20 al monopolio svedese insediatosi a Perugia in loc .pian di Massiano. Nel 1929 fu creata dal sig. Amram Antinucci una importante fabbrica di pavimenti in graniglia, che rimase attiva fino al 1975. La coltivazione degli ulivi introdotta nel '600 , \u00e8 stata una grande risorsa economica per il paese,negli anni scorsi si contavano fino a cinque frantoi ; data l'alta produzione l'olio veniva esportato anche in Liguria per la produzione del famoso olio sasso .Infatti data la necessita di commercio fuori comune e regione, gli agricoltori Belfioresi pagarono di tasca loro la costruzione della stazione ferroviaria a Scanzano denominata Scanzano- Belfiore. La coltivazione degli olivi, che producono un olio abbondante e di ottima qualit\u00e0 prosegue tutt'ora ma \u00e8 notevolmente ridotta dato il continuo abbandono dei terreni."}
{"id": "587835", "revid": "767487", "url": "https://it.wikipedia.org/wiki?curid=587835", "title": "J\u00e1nos K\u00e1joni", "text": "Nato in Transilvania, fu monaco francescano (a partire dal 1647), prete cattolico (ordinato nel 1655) e umanista. Inviato in Transilvania, dove lavor\u00f2 come costruttore e riparatore di organi, assunse il nome di Ioan C\u0103ianu.\nEffettu\u00f2 un recupero della tradizione musicale rumena, trascrivendo per virginale ed arricchendo del basso continuo i canti e le danze popolari, che riun\u00ec e pubblic\u00f2 nel \"Codex Caioni\". Come editore musicale, pubblic\u00f2 numerosi altri lavori, tra cui \"Organo Missale\", \"Cantionale Catolicum\", \"Sacri Concentus\", \"Calendarium\", \"Antiphonarium Romanum\"."}
{"id": "587837", "revid": "1226", "url": "https://it.wikipedia.org/wiki?curid=587837", "title": "Freight On Board", "text": ""}
{"id": "587839", "revid": "125132470", "url": "https://it.wikipedia.org/wiki?curid=587839", "title": "Coppa delle nazioni africane 1992", "text": "La Coppa delle nazioni africane 1992 fu la diciottesima edizione della suddetta competizione riservata alle nazionali di calcio del continente africano. La manifestazione fu organizzata dal Senegal. Rispetto all'edizione precedente mut\u00f2 la formula del torneo e il numero delle squadre partecipanti: le nazionali erano divise in quattro gruppi composti da tre squadre ciascuno, le prime due classificate di ogni girone avanzavano il turno per disputare i quarti di finale. Vinse per la prima volta in assoluto la , battendo in finale il dopo un'interminabile serie di calci di rigore."}
{"id": "587845", "revid": "223378", "url": "https://it.wikipedia.org/wiki?curid=587845", "title": "Centro sperimentale di cinematografia", "text": "Il Centro sperimentale di cinematografia (CSC) \u00e8 una fondazione che opera attraverso due principali settori: la Scuola nazionale di cinema (SNC) e la Cineteca Nazionale. La Scuola, oltre alla sede centrale a Roma, ha altre cinque sedi: la sede Piemonte (corso di animazione a Torino e Archivio Nazionale Cinema d'Impresa ad Ivrea), la sede Lombardia (corso di pubblicit\u00e0), la sede Sicilia (corso di documentario), la sede Abruzzo (corso di reportage audiovisivo), la sede Puglia (corso di restauro e management del patrimonio audiovisivo).\nStoria.\nLa data di fondazione ufficiale \u00e8 il 3 aprile 1935, anche se la Scuola nazionale di cinema, all'epoca \"Scuola nazionale di cinematografia\", era attiva gi\u00e0 da qualche tempo. Il complesso \u00e8 stato progettato e costruito dal Maestro Antonio Valente, architetto e scenografo di fama mondiale, in cui ha insegnato per oltre trenta anni. Come per Cinecitt\u00e0, il progetto era fortemente voluto da Benito Mussolini, ma soprattutto da Galeazzo Ciano. L'edificio che lo ospita sorse infatti nel 1935 contemporaneamente a Cinecitt\u00e0 di fronte agli studi cinematografici nella periferia romana.\nDal 1935 al 1945.\nLa Scuola nazionale di cinema deve la sua prima ideazione al regista Alessandro Blasetti che nel 1930 insieme alla collaborazione di Anton Giulio Bragaglia istituisce come branca del conservatorio Santa Cecilia un corso di recitazione. Nel 1934 Luigi Freddi, posto come direttore della Direzione generale Cinema, che riunisce le competenze sul cinema prima suddivise fra i vari ministeri, crea al suo posto il Centro sperimentale di cinematografia cui mette a capo Luigi Chiarini. Sotto le dirette dipendenze del Ministero per la stampa e la propaganda vista la mancanza di un organo di formazione dei mestieri del cinema, nel 1935 viene indetto un bando di concorso per 50 persone per cinque branche: recitazione, ottica, fonica, scenotecnica e produzione. I corsi sono tenuti nella sede provvisoria in via Foligno 40 a Roma e durano due anni; materie come estetica, storia del cinema e storia dell'arte sono in comune a tutte le specializzazioni. Nel 1937 gli architetti Antonio Valente e Pietro Aschieri iniziano la progettazione del complesso in via Tuscolana.\nLuigi Chiarini chiama ad insegnare Umberto Barbaro, traduttore fra l'altro di \u0116jzen\u0161tejn, Pudovkin e B\u00e9la Bal\u00e1zs, \nNel 1938 \"L'ultima nemica\" di Barbaro viene realizzato negli stabilimenti del Centro. Due anni dopo, nel 1940, Benito Mussolini inaugura la sede definitiva sulla via Tuscolana a Roma, a poca distanza dal complesso di Cinecitt\u00e0. In quello stesso anno nei teatri di posa della nuova struttura viene realizzato \"La peccatrice\" di Palermi la cui sceneggiatura \u00e8 scritta dai principali esponenti del Centro: oltre allo stesso Barbaro, Luigi Chiarini e Francesco Pasinetti. Nel 1942 lo stesso gruppo d\u00e0 vita a \"Via delle cinque lune\" in cui Chiarini si cimenta con la sua prima regia e a cui collaborano docenti ed allievi del Centro.\nNel 1943, a seguito dell'occupazione di Roma da parte delle truppe tedesche, la sede del Centro viene saccheggiata e dalla sua cineteca scompaiono ed andranno perse per sempre - preziose pellicole.\nUna lista degli studenti iscritti in questo periodo:\nGli insegnanti:\nDal dopoguerra al 1968.\nDal dopoguerra e per circa un ventennio il conflitto politico in Italia determina una continua alternanza nella gestione del CSC; alla riapertura della fondazione nel 1946 viene eletto Umberto Barbaro che riattiva i corsi biennali nel 1947. Nel 1949 viene istituita per legge una Cineteca Nazionale che prevede il deposito di film di nazionalit\u00e0 italiana.\nEssendo per data di fondazione la seconda pi\u00f9 antica istituzione specializzata nella formazione professionale in ambito cinematografico dopo il prestigioso istituto VGIK di Mosca - fondato nel 1919 -, molti sono gli stranieri che fanno domanda di ammissione alla scuola. Gabriel Garc\u00eda M\u00e1rquez e Fernando Birri, diplomati al CSC, fondano la scuola di cinema di Cuba.\nAlcuni degli allievi:\nI docenti:\nDal 1968 al 1974.\nNel 1968, durante la contestazione che coinvolge l'intero sistema cinematografico italiano, Roberto Rossellini \u00e8 nominato \"commissario straordinario\" del CSC e successivamente presidente. La sua gestione improntata sulla multimedialit\u00e0 e sull'importanza della televisione riscontra grosse difficolt\u00e0 a causa del clima derivato dalla contestazione studentesca e dalle divergenze degli stessi intellettuali.\nIn questi anni si fanno luce i diplomati Carlo Verdone, Beppe Cino e Roberto Faenza, mentre fra gli insegnanti si vedono le partecipazioni di Suso Cecchi d'Amico, Gianni Amelio, Valentino Orsini, Marco Leto, Roberto Perpignani ,Vittorio Storaro, Carlo Lizzani, Ennio Guarnieri, Agenore Incrocci, Furio Scarpelli.\nSono di questo periodo molti diplomati CSC che sono accreditati (fino al 1975, vedi paragrafo \"Gli accrediti CSC\") in numerosissimi film dell'epoca, i cui nomi sono per\u00f2 noti quasi esclusivamente agli appassionati del cinema italiano degli anni settanta.\nGli anni Ottanta e Novanta.\nNel 1982 viene composto un consiglio di amministrazione e formato un nuovo organigramma. I corsi della Scuola nazionale di cinema con sede a Roma sono:\ntutti con posti variabili tra i 6 e i 10 allievi a corso di durata triennale, con equipollenza del diploma alla laurea dal 2019.\nLa fondazione e decentramento.\nNel 1997 viene cambiato lo stato giuridico in fondazione Scuola nazionale di cinema. Nel 2004 riacquista il nome di Centro sperimentale di cinematografia e viene avviato un decentramento delle attivit\u00e0. Fra i presidenti del CSC si succedono negli anni Roberto Rossellini, Giovanni Grazzini, Lina Wertmuller, Orio Caldiron, Lino Miccich\u00e9, Francesco Alberoni, Stefano Rulli e Felice Laudadio.\nLe sedi.\nI corsi tenuti presso le sedi distaccate non si sovrappongono ai corsi tenuti nella sede storica di Roma ma ne ampliano e completano l'offerta formativa. Sotto Giovanni Oppedisano, che oltre all'insegnamento ha ricoperto i ruoli di vicepreside della Scuola Nazionale di Cinema e di direttore didattico delle sedi Lombardia, Sicilia e Abruzzo, le sedi regionali del CSC ottengono il loro massimo impulso culturale.\nLa sede di Torino.\nLa sede Piemonte \u00e8 stata fondata per lo sviluppo del cinema di animazione, sia tradizionale che computer grafica. Inoltre nel 2006 viene inaugurato a Ivrea l'Archivio Nazionale Cinema d'Impresa che si occupa di raccogliere e conservare i film realizzati dalle imprese italiane dagli inizi del 900 agli anni Duemila.\nLa sede di Palermo.\nLa sede Sicilia \u00e8 a Palermo presso i Cantieri Culturali alla Zisa, dove si studia e pratica il documentario. La sede \u00e8 finanziata dalla Regione Siciliana.\nLa sede di Milano.\nLa sede Lombardia del CSC, nata nel 2004 da un accordo tra la Fondazione Centro sperimentale di cinematografia e la Regione Lombardia e si trova in viale Fulvio Testi, nell'ex Manifattura Tabacchi. Alla sua istituzione aveva come obiettivo lo sviluppo della fiction televisiva con il (corso di scrittura e produzione creativa della serialit\u00e0), della comunicazione cinematografica d'impresa (cinema industriale e documentario su commissione) e la pubblicit\u00e0. Attualmente invece il corso \u00e8 di regia pubblicitaria.\nLa sede dell'Aquila.\nLa sede dell'Aquila tiene un corso di reportage cinematografico e cinema del reale.\nOccupazione del 2010.\nGli studenti della Scuola nazionale di cinematografia si sono riuniti il 31 maggio 2010 in seguito alla notizia del taglio dei fondi pubblici destinati alla Fondazione Centro sperimentale di cinematografia previsti dal Ministero dell'Economia. Col sostegno di alcuni insegnanti e di personalit\u00e0 dello spettacolo (Francesco Rosi, Lina Wertm\u00fcller, Giuliano Montaldo, Roberto And\u00f2, Gianni Zanasi, Valerio Mastandrea, Elio Germano, Citto Maselli, Carolina Crescentini, Paolo Sorrentino, Umberto Contarello, Gianluca Arcopinto, Aurora Ruffino e molti altri) gli studenti hanno occupato il Centro sperimentale.. \u00c8 solo con l'esclusione del CSC dai tagli, ottenuto dal suo presidente Francesco Alberoni (anche in seguito ad un suo editoriale sul quotidiano Il Corriere della Sera) che l'occupazione rientra.\nAltre attivit\u00e0.\nIl CSC pubblica libri e periodici, tra cui \"Bianco e Nero\", rivista di critica e tecnica cinematografica avviata nel 1937 che, nata all'inizio come mensile, ha poi nel corso del tempo pi\u00f9 volte cambiato periodicit\u00e0 e co-editore (attualmente, dal 2017, \u00e8 Edizioni Sabinae). Di particolare importanza anche una monumentale \"Storia del cinema italiano\", composta da 15 volumi (in parte ancora in corso di pubblicazione), edita in collaborazione con l'editore Marsilio, nella cui elaborazione sono stati coinvolti tutti i pi\u00f9 importanti critici cinematografici.\nDegna di nota \u00e8 la biblioteca \"Luigi Chiarini\" specializzata in cinema, che conta attualmente circa 100.000 pubblicazioni. Grazie all'acquisizione di numerosi fondi librari e documentari, la biblioteca si \u00e8 trasformata in uno dei pi\u00f9 grandi centri di ricerca e documentazione sul cinema nel mondo.\nGli accrediti CSC.\nLa sigla CSC \u00e8 leggibile nei crediti di moltissimi film italiani, editi fino al 1975: la si trova accanto ai nomi di alcuni attori o, meno frequentemente, accanto a nomi di tecnici. Infatti, a norma del 4\u00ba comma del Titolo II Art. 4 della legge del 4 novembre 1965 n. 1213 (\"Nuovo ordinamento dei provvedimenti a favore della cinematografia\"), per accedere ai vantaggi stabiliti dalla legge stessa, relativi al riconoscimento della nazionalit\u00e0 del film ed alla conseguente programmazione obbligatoria e/o agevolata - almeno due elementi del cast tecnico o artistico dovevano \"risultare diplomati, al momento del loro impiego, presso il Centro sperimentale di cinematografia da non oltre cinque anni\". Una norma successiva (legge del 21 giugno 1975 n. 287) ha poi modificato la precedente, sopprimendo il comma in questione, ponendo fine all'impiego obbligatorio dei CSC e conseguentemente al loro accredito nei titoli di testa e di coda di un film."}
{"id": "587856", "revid": "92723", "url": "https://it.wikipedia.org/wiki?curid=587856", "title": "Danza contemporanea", "text": "La danza contemporanea nasce in Europa e negli Stati Uniti dopo la Seconda guerra mondiale. Prosegue la rivoluzione attuata dalla danza moderna a favore di nuove espressioni corporee, che talvolta comprendono anche la recitazione.\nStoria.\nIl libro \"The art of making dances\" di Doris Humphrey (pubblicato postumo nel 1958), contiene i primi elementi costitutivi delle composizioni di danza moderna, mettendo in luce le motivazioni dalle quali il movimento possa nascere oltre all'utilizzo dello spazio scenico e del corpo.\nDagli anni Sessanta le collaborazioni e fusioni tra varie forme artistiche danno vita alle prime performance di danza contemporanea. Tra gli esponenti, Merce Cunningham e il musicista John Cage, Alwin Nikolais, autore anche di musica elettronica al sintetizzatore, e in seguito Yvonne Rainer, Trisha Brown, Lucinda Childs, Steve Paxton e molti altri.\nL'introduzione della tecnologia all'interno della creazione coreografica, ha aperto nuove possibilit\u00e0: in molte creazioni contemporanee vi \u00e8 infatti interazione con video, software, musica elettronica.\nA seconda della storia del territorio in cui la danza contemporanea si sviluppa, la ricerca si concentra su aspetti diversi. Negli Stati Uniti, per esempio, la ricerca si concentra prevalentemente sul corpo, anche per mezzo dello studio dell'effetto dei processi mentali sul movimento. La compagnia di Merce Cunningham \u00e8 tra le maggiori iniziatrici della danza contemporanea statunitense. Trisha Brown getta invece le basi per quella che di l\u00ec a breve sarebbe stata chiamata \"release technique\". Negli anni 1970, Steve Paxton concepisce invece la \"contact improvisation\". Fin dagli anni Cinquanta hanno avuto luogo i primi \u201dhappening\u201d , eventi nei quali musicisti, pittori, danzatori si riuniscono in uno spazio per improvvisare insieme.\nIn Europa, invece, si sviluppa una ricerca che nutre un'attenzione maggiore alla drammatizzazione. Questa attenzione ha dato vita per esempio al Tanztheater della coreografa tedesca Pina Bausch.\nIn Italia la danza contemporanea si sviluppa principalmente tra la fine degli anni 1970 e la met\u00e0 degli anni 1980, grazie a Anna Sagna che costituisce a Torino il Gruppo di Danza Contemporanea Bella Hutter (1970), e Elsa Piperno, che fonda con Joseph Fontano il Centro professionale di Danza Contemporanea a Roma (1972). Tra i contributi alla danza contemporanea italiana quello di Carolyn Carlson, che alla direzione del Teatro e Danza La Fenice tra il 1981 e il 1984, ha formato Michele Abbondanza - compagnia Abbondanza/Bertoni; Francesca Bertolli - free lance; Roberto Castello - compagnia Aldes; Roberto Cocconi - compagnia Arearea; Raffaella Giordano e Giorgio Rossi - Associazione Sosta Palmizi.\nCaratteristiche.\nIl ruolo del danzatore \u00e8 cambiato nella danza contemporanea: un danzatore spesso autore di s\u00e9 stesso, al quale il coreografo lascia pi\u00f9 spazio creativo rispetto al passato. Il coreografo contemporaneo delega spesso al danzatore la creazione di frasi coreografiche, che poi assembla e inserisce in un contesto e in uno spazio. Per fare ci\u00f2, l'improvvisazione diventa uno strumento indispensabile per la creazione coreografica, una tecnica di ascolto del proprio corpo e dell'ambiente, una vera e propria espressione del movimento naturale.\nAttraverso l'improvvisazione ogni danzatore pu\u00f2 sondare le proprie qualit\u00e0 di movimento, e ricercare un proprio linguaggio. La possibilit\u00e0 del danzatore di diventare autore di s\u00e9 stesso ha stimolato inoltre l'affermazione del 'solo', in cui il danzatore ha la possibilit\u00e0 di mettere in scena una creazione tutta sua. L'improvvisazione non \u00e8 utilizzata solo a scopo compositivo.\nUna forma moderna di evoluzione della danza contemporanea \u00e8 la \"Contact Improvisation\", una forma sempre pi\u00f9 in evoluzione che implica l'uso totale del proprio corpo in relazione allo spazio, al tempo e all'energia sperimentata in relazione ad altri corpi. \u00c8 una pratica di danza nella quale i punti di contatto fisico, fra almeno due danzatori, diventano il punto di partenza di un'esplorazione fatta di movimenti improvvisati."}
{"id": "587860", "revid": "71433", "url": "https://it.wikipedia.org/wiki?curid=587860", "title": "Torino International Gay &amp; Lesbian Film Festival", "text": ""}
{"id": "587862", "revid": "4601096", "url": "https://it.wikipedia.org/wiki?curid=587862", "title": "Tarallini", "text": ""}
{"id": "587868", "revid": "71433", "url": "https://it.wikipedia.org/wiki?curid=587868", "title": "Turin International Gay and Lesbian Film festival", "text": ""}
{"id": "587869", "revid": "697352", "url": "https://it.wikipedia.org/wiki?curid=587869", "title": "Claudio Moschino", "text": ""}
{"id": "587873", "revid": "697352", "url": "https://it.wikipedia.org/wiki?curid=587873", "title": "Ciro Olivieri", "text": ""}
{"id": "587874", "revid": "697352", "url": "https://it.wikipedia.org/wiki?curid=587874", "title": "Marco Pepe", "text": ""}
{"id": "587876", "revid": "697352", "url": "https://it.wikipedia.org/wiki?curid=587876", "title": "Mattia Missiroli", "text": ""}
{"id": "587879", "revid": "697352", "url": "https://it.wikipedia.org/wiki?curid=587879", "title": "Fabio Borriello", "text": ""}
{"id": "587885", "revid": "1940823", "url": "https://it.wikipedia.org/wiki?curid=587885", "title": "Dean Rusk", "text": "Fu Segretario di Stato degli Stati Uniti dal 1961 al 1969, nominato durante la presidenza di John Fitzgerald Kennedy e rimasto in carica anche nel corso della presidenza di Lyndon B. Johnson. \nDopo Cordell Hull, fu il Segretario di Stato che serv\u00ec pi\u00f9 a lungo nella sua posizione senza peraltro esercitare reale influenza sul processo decisionale della politica estera americana perseguita dalle amministrazioni Kennedy e Johnson.\nPolitica.\nCome Segretario di Stato, nel corso della Guerra Fredda fu sostanzialmente un \"falco\" che credeva nell'uso della forza militare nella lotta contro il comunismo.\nDurante la crisi dei missili di Cuba aveva inizialmente sostenuto l'idea di un'azione militare immediata ma si ricredette presto a favore di un approccio pi\u00f9 diplomatico.\nAll'inizio del suo incarico ebbe forti dubbi sull'avvio delle operazioni militari americane in Vietnam ma in seguito la sua energica presa di posizione pubblica in favore dell'intervento statunitense gli attir\u00f2 le critiche dei pacifisti e di coloro che erano contrari all'intervento.\n\"A latere\" del suo impegno anticomunista, continu\u00f2 a sostenere le sue idee legate al suo impegno con la Fondazione Rockefeller, con particolare riferimento all'importanza dell'aiuto statunitense alle nazioni in via di sviluppo; sostenne anche l'adozione di dazi doganali pi\u00f9 bassi, al fine di favorire il commercio internazionale."}
{"id": "587887", "revid": "729019", "url": "https://it.wikipedia.org/wiki?curid=587887", "title": "Roberto Sgambelluri", "text": "Professionista dal 1997 al 2004, vinse il Giro Baby e una tappa al Giro d'Italia e fu medaglia d'argento under-23 nel 1996 sia in linea che a cronometro.\nCarriera.\nNato a Melito di Porto Salvo e cresciuto a Siderno, pu\u00f2 vantare alcune importanti vittorie agli albori della sua carriera. Nel 1996, ancora dilettante, vinse il Giro d'Italia baby e ottenne due argenti (prova a cronometro e prova in linea) ai mondiali Under-23 di Lugano.\nPassato professionista nel 1997 con la Brescialat-Oyster, vinse per distacco la sesta tappa, da Arezzo a Lanciano, del Giro d'Italia di quello stesso anno. Il suo migliore piazzamento in classifica generale ad un Giro d'Italia fu il decimo posto del 1999; l'ultimo Giro d'Italia a cui partecip\u00f2 fu invece quello del 2001.\nNel 2002 si ruppe una clavicola in una caduta alla Milano-Sanremo, e qualche mese pi\u00f9 tardi venne deferito, assieme a Gilberto Simoni, per doping (i due erano risultati positivi ad un controllo in data 24 aprile). Torn\u00f2 alle corse nel 2004 con la Vini Caldirola-Nobili Rubinetterie, partecipando alla Vuelta a Espa\u00f1a e ritirandosi dall'attivit\u00e0 al termine della stagione."}
{"id": "587889", "revid": "135224", "url": "https://it.wikipedia.org/wiki?curid=587889", "title": "Marie Logoreci", "text": "Biografia.\nNacque a Scutari, nel 1920, come Marie (Maria) \u00c7urcija. Suo padre, Palok \u00c7ur\u00e7ia, era un artigiano, mentre la madre Rosa era casalinga. Palok fu uno dei fondatori del sindacato \"Societ\u00e0 operaia\". Marie conobbe sin da bambina le difficolt\u00e0 economiche ed i drammi sociali del tempo che si rispecchiavano anche nella famiglia. Maria crebbe presto ed entr\u00f2 nella scuola femminile delle \"Suore Stigmatine\" che era una scuola che contava nel suo programma d'istruzione anche materie religiose facoltative.\nGi\u00e0 dai tempi del ginnasio si notarono le sue attitudini artistiche. Disegno e canto su tutti. Pi\u00f9 tardi cominci\u00f2 ad accompagnare se stessa col mandolino o la chitarra. Sono arrivati a noi circa 20 disegni di quel tempo in cui Maria espresse un'anima mite e un delicato rapporto coll'oggetto ritratto; l'amore, l'occhio acuto e osservatore, l'armonia di colori e l'esattezza sono indizi di talento.\nImpar\u00f2 le lingue italiana e serba, ma ci\u00f2 che influ\u00ec sulla sua formazione lasciando traccia indelebile, fu la conoscenza sin da piccola delle abitudini, tradizioni e dell'epos del Nord attraverso i montanari che venivano ospitati nella casa del padre. La conoscenza e pi\u00f9 tardi lo studio di queste abitudini, dell'ambiente, del folklore e dell'etnografia fu una sua grande passione.\nMarie lasci\u00f2 Scutari nel 1937 all'et\u00e0 di diciassette anni portando con s\u00e9 come retaggio familiare il talento, l'amore per il folklore, il proprio mandolino ed il nome abbreviato Tushi che l'accompagn\u00f2 tutta la vita nei rapporti con la famiglia e i parenti.\nSi spos\u00f2 a Tirana nel 1937 con Kol\u00eb Logoreci che in quel tempo era tornato da Vienna dove per dieci anni aveva frequentato le scuole medie e superiori di economia e presso gli \"Amici della musica\" aveva studiato per cinque anni il violino. Era un economista molto capace e nello spazio di pochi anni divenne Capo del Bilancio dello Stato e si merit\u00f2 il pi\u00f9 alto titolo di quel tempo in Albania \"Cavaliere dell'Ordine di Skanderbeg\". Kol\u00eb era il figlio maggiore del patriota e linguista Mati Logoreci (Maestro del Popolo), una della pi\u00f9 note figure della nota famiglia dei Logoreci che \u00e8 menzionata nella storia scritta sin dall'anno 1300 con il nome Logoreseos. Nella casa dei Logoreci Maria entr\u00f2 in contatto con l'alta societ\u00e0 albanese del tempo, grazie agli incontri di Mati con Fishta e Ernest Koliqi, \u00c7abej e Xhuvani e i racconti di Mati per Gurakuqi e Mjeda (che era figlio della zia paterna di Mati).\nIn questo ambiente la passione di Marie trov\u00f2 un terreno adatto per svilupparsi ed il suo mondo spirituale ed intellettuale si ampli\u00f2. Cominci\u00f2 ad imparare il tedesco dal marito ed alle sue passioni aggiunse quella della bicicletta. Amava le gite in bicicleta insieme al marito andando spesso a Durazzo, ma anche a Scutari.\nLa vita artistica di Maria cominci\u00f2 quando esord\u00ec come cantante a Radio Tirana nel 1945 esibendosi come solista in diretta, in trasmissioni di 20 minuti, con canti popolari di Scutari e dell'Albania centrale. Nel frattempo segu\u00ec un corso annuale di canto che era stato aperto accanto al liceo artistico di Tirana con la professoressa Jorgjia Truja (Artista del Popolo). Cominci\u00f2 anche a cantare nei concerti che si davano alla capitale in diverse occasioni.\nNel 1947 fece parte come solista nel Coro Generale dello Stato col quale fece anche tourn\u00e9e fuori del paese.\nNotate le sue capacit\u00e0 come cantante, le venne proposto di lavorare al Teatro Popolare. Questo passaggio fu difficile sia per Marie sia per l'ambiente che la circondava. Ma la famiglia emancipata ed il marito Kol\u00eb ebbero un notevole ruolo nel facilitargliela non solo appoggiandola, ma anche aiutandola, sollevandola da molti lavori di casa in modo che potesse andare avanti e sviluppare il suo talento. Nel novembre 1947 per Marie si sollev\u00f2 il sipario della vera vita scenica, divenendo un'attrice del Teatro popolare.\nLa sua vita sul palcoscenico fu combattuta, ma con la soddisfazione della realizzazione, della passione e del successo. Gli ostacoli furono costituiti dalle difficolt\u00e0 famigliari, dalla morte del marito Kol\u00eb e dai doveri di madre che doveva da sola prendersi cura del figlio, in maniera tale che in quel periodo di formazione della personalit\u00e0 e del carattere non sentisse il vuoto che causa normalmente la mancanza di uno dei genitori.\nMarie era molto simpatica, sempre indaffarata, ma trovava il tempo di occuparsi del giardino, dei molti fiori, dei colombi, dei cani e dei gatti, di cucinare, di prepararsi per lo spettacolo, di leggere o di sentir musica. Aveva una memoria prodigiosa, teneva a mente i versi delle leggende albanesi, intere pagine dell'Iliade\" e dell'Odissea\" cos\u00ec come ricordava a memoria i testi degli spettacoli dati trent'anni prima.\nMarie Logoreci \u00e8 rimasta nella memoria di quelli che l'hanno conosciuta cos\u00ec com'era: gaia, semplice, vivace, piena di vita, sincera; una donna poliedrica con cui si aveva il desiderio di parlare di ogni cosa e di chiederle un'opinione, un consiglio. Fu sempre in piena armonia col temperamento e la specificit\u00e0 di tutte le caratteristiche della sua natura che hanno trovato la forza dell'espressione, la profondit\u00e0 psicologica e la maturit\u00e0 artistica nella sua arte.\nLa sua maestria interpretativa e la forza dell'emozione che caratterizza i personaggi da lei interpretati si estende dai lati pi\u00f9 luminosi dell'animo umano fino agli estremi pi\u00f9 oscuri e mostruosi.\nRicordiamo Alisa Lengton, la borghese capricciosa, conservatrice, ipocrita e razzista nel dramma \"Le profonde radici\".\nKristina Padera l'ipocrita maligna, capo dei complottisti nel \"Complotto dei condannati\"\nGertrude, la regina che lotta con se stessa senza trovare vie di uscite nell\"'Amleto\"\nFatime, la donna esperta di intrighi di carte, tanto servile quanto arrogante nell \"Halili e Hajria\".\n\"Bernarda Alba\", la donna oscura, la dittatrice forte e sconvolgente.\nE ancora nella commovente interpretazione della Loke di \"La nostra Terra\". Cos\u00ec nelle opere di Shakespeare, Moli\u00e8re, Lorca, Gor'kij ecc. Come nelle opere nazionali di Kol\u00eb Jakova, Ndrek Luca, ecc.\nIl lungo lavoro come attrice fece s\u00ec che le nascesse un interesse verso la regia. La sua attivit\u00e0 di regista ebbe successo, ma fu modesta e non occupa un posto importante nella sua opera creativa, ma testimonia in ogni modo dei suoi vasti interessi, del suo spirito creatore che non perse la propria vivacit\u00e0 nemmeno col passare degli anni.\nMarie \u00e8 stata anche una pioniera del cinema albanese. Fu infatti fra gli interpreti del primo cortometraggio albanese e gir\u00f2 altri 12 film. La recitazione di Marie Logoreci nei film conserva in una certa misura le caratteristiche dell'interpretazione scenica. I primi ruoli nella cinematografia certamente hanno avuto la loro difficolt\u00e0 e lei stessa lo sottoline\u00f2 parlando delle proprie interpretazioni nei film. \u00c8 comprensibile che, essendo i primi passi della cinematografia di quel Paese, gli attori del teatro dessero un carattere teatrale all'interpretazione, ma le eroine create da Marie Logoreci sul grande schermo sono figure individualizzate che conservano il proprio valore nella storia della cinematografia albanese in rapporto al proprio tempo.\nIl 19 giugno 1988 Marie Logoreci mor\u00ec improvvisamente per un attacco cardiaco nella sua casa a Tirana.\nTeatro.\nElenco parziale, Marie Logoreci interpret\u00f2 oltre 40 testi teatrali."}
{"id": "587898", "revid": "339392", "url": "https://it.wikipedia.org/wiki?curid=587898", "title": "Rania", "text": ""}
{"id": "587901", "revid": "17654", "url": "https://it.wikipedia.org/wiki?curid=587901", "title": "Europa riconosciuta", "text": ""}
{"id": "587907", "revid": "1226", "url": "https://it.wikipedia.org/wiki?curid=587907", "title": "J. H. Brennan", "text": ""}
{"id": "587910", "revid": "125413969", "url": "https://it.wikipedia.org/wiki?curid=587910", "title": "Eleanor Roosevelt", "text": "Dal 1933 al 1945, nel suo ruolo di \"First lady\", sostenne e promosse le scelte e la linea politica del marito, il presidente Franklin Delano Roosevelt, nota come \"New Deal\". S'impegn\u00f2 attivamente durante tutta la sua vita nella tutela dei diritti civili, e fu tra le prime femministe, nonch\u00e9 un'attivista molto impegnata (si oppose all'emendamento per la parit\u00e0 dei diritti, poich\u00e9 esso avrebbe impedito al Congresso e agli Stati di promulgare leggi speciali a protezione delle donne lavoratrici).\nEbbe un ruolo importante nel processo di creazione delle Nazioni Unite, della United Nations Association e della Freedom House.\nPresiedette la commissione che deline\u00f2 e approv\u00f2 la Dichiarazione universale dei diritti dell'uomo. Il presidente Harry S. Truman la celebr\u00f2 con l'appellativo di \"First Lady of the World\", in onore dei suoi sforzi per la difesa dei diritti umani. Fece molto anche per i diritti delle comunit\u00e0 afroamericane e in questo modo suo marito ottenne molti voti da parte di queste ultime.\nBiografia.\nGiovinezza.\nAnna Eleanor Roosevelt nacque a New York, da Anna Rebecca Hall (1863 - 1892) ed Elliott Bulloch Roosevelt, fratello del Presidente Theodore Roosevelt. La famiglia discendeva da Claes Martenszen van Rosenvelt, un olandese emigrato a Manhattan, Nuova Amsterdam (poi ribattezzata New York) nel 1640.\nI suoi nipoti, Johannes e Jacobus, diedero origine ai due rami familiari di Oyster Bay e Hyde Park a New York. Eleanor discendeva dal ramo di Johannes, mentre il suo futuro marito Franklin dal ramo di Jacobus.\nDa parte di madre la famiglia discendeva da William Livingston, uno dei firmatari della Costituzione degli Stati Uniti. Eleanor ebbe due fratelli, Elliott Jr (1889-1893) e Hall Roosevelt (1891 - 1941).\nIn seguito alla morte dei suoi genitori, la giovane Eleanor fu cresciuta a Tivoli, New York, dalla nonna materna Mary Ludlow. Eleanor si trov\u00f2 cos\u00ec in un ambiente familiare non favorevole, nel quale le veniva spesso manifestata ostilit\u00e0 (anche da parte della futura suocera Sara Roosevelt). Si lament\u00f2 della situazione con sua zia Anna \"Bamie\" Cowles (sorella di Theodore), la quale decise di portarla via dagli Hall. Lo zio Ted l'accolse nella sua casa di Sagamore Hill, dove le fu prestata molta attenzione. Fu l\u00ec che a una festa di Natale incontr\u00f2 il cugino e futuro marito Franklin Roosevelt.\nCon l'incoraggiamento della zia Bamie, Eleanor fu mandata ad Allenswood, una scuola femminile nei dintorni di Londra, dove studi\u00f2 dal 1899 al 1902. Qui conobbe Mademoiselle Marie Souvestre, sua insegnante-capo, che ebbe su di lei notevole influenza. La Souvestre, interessata alle cause liberali, la port\u00f2 con s\u00e9 in viaggio per l'Europa, stimolandola allo studio di storia e letteratura e a interessarsi di giustizia sociale, abituandola a esprimere le proprie opinioni in modo eloquente. Ad Allenswood Eleanor si guadagn\u00f2 l'affetto di studenti e insegnanti, che la rimpiansero al suo ritorno negli Stati Uniti. Eleanor defin\u00ec la Souvestre come una delle tre persone che ebbero maggiore influenza nella sua vita, e disse di lei: \"Mademoiselle Souvestre scioccava con il suo pensiero, ma questo alla fine aveva un effetto benefico\". Grazie a quell'esperienza Eleanor usc\u00ec dal suo guscio di adolescente solitaria, crescendo intellettualmente ed emotivamente. Quando venne il momento di tornare a New York, la Souvestre fece del suo meglio per prepararla ai Roosevelt di Hyde Park.\nEleanor e Franklin.\nNel 1902 incominci\u00f2 a vedersi con il lontano cugino Franklin, studente di Harvard, frequentazione che prosegu\u00ec sino al fidanzamento, nel novembre 1903.\nSara Ann Roosevelt, la madre di Franklin, contraria al matrimonio, riusc\u00ec a farlo rimandare per sedici mesi; e nel vano tentativo di far dimenticare Eleanor al figlio, lo sped\u00ec a fare un lungo viaggio con degli amici. Tuttavia la maggior parte della famiglia era favorevole all'unione. Il sostegno maggiore venne dallo zio Theodore, che scrisse una lettera a Franklin sostenendolo nella sua scelta.\nIl 17 marzo 1905, giorno di San Patrizio, Eleanor e Franklin si sposarono, e il presidente Theodore Roosevelt accompagn\u00f2 la sposa all'altare. Le cugine di Eleanor Alice Roosevelt e Corinne Robinson fecero da damigelle d'onore assieme a Isabella Greenway. La suocera di Eleanor continu\u00f2 a interferire nella vita della giovane coppia, scegliendo per loro una casa a poca distanza dalla sua, e arredandola secondo i suoi gusti personali.\nDal matrimonio nacquero sei figli:\nNonostante ci\u00f2 il matrimonio fu tutt'altro che felice e nei lunghi anni alla Casa bianca i due vissero da separati in casa. Inoltre come Roosevelt, anche Eleanor ebbe numerosi amanti, tra cui la guardia del corpo Earl Miller, il \"leader\" comunista Joseph Lash e soprattutto la giornalista Lorena Hickok, con cui continuo' ad avere rapporti di lavoro, anche dopo la fine della loro relazione. \nAlla morte del marito, nel 1945, Eleanor continu\u00f2 ad abitare nella propriet\u00e0 di Hyde Park accanto alla casa principale, nella casa chiamata Val-Kill fatta rimodernare per lei dal marito. Costruita originariamente come piccola fabbrica manifatturiera per le industrie Val-Kill, l'abitazione diede a Eleanor quella privacy che le era mancata per molti anni, affrancandola anche dalla presenza dominante e oppressiva della suocera. Eleanor intratteneva l\u00ec anche la sua cerchia di amici in riunioni informali.\n\"First lady\".\nDurante il periodo della presidenza, Eleanor fu molto attiva nel sostenere il movimento americano per i diritti civili e i diritti degli afroamericani. Il marito non volle appoggiarla pubblicamente, poich\u00e9 aveva bisogno del supporto dei democratici del sud per portare avanti la sua agenda politica, e fu quindi Eleanor a fare da tramite per l'ottenimento dei voti della comunit\u00e0 afroamericana. L'oltranzismo delle posizioni politiche di Eleanor spinse il direttore dell'FBI John Edgar Hoover a porla sotto una costante sorveglianza.\nNel 1939, non fu consentito alla cantante lirica afroamericana Marian Anderson \u2013 appartenente all'Associazione delle figlie della rivoluzione americana \u2013 di esibirsi alla Constitution Hall. Per questo motivo Eleanor lasci\u00f2 l'associazione. Tuttavia, non protest\u00f2 con altrettanta forza quando il consiglio scolastico del District of Columbia, sotto la giurisdizione del presidente Roosevelt e del Congresso controllato dai democratici, rifiut\u00f2 alla stessa cantante di esibirsi per un pubblico interrazziale nell'auditorium di una scuola pubblica di soli bianchi.\nIn seguito, il Segretario di Stato Harold L. Ickes, su suggerimento di Walter White del NAACP (National Association for the Advancement of Colored People), organizz\u00f2 un'esibizione per la Anderson sui gradini del Lincoln Memorial, esibizione che avvenne di fronte ad una platea di 70\u00a0000 persone.\nSeconda guerra mondiale.\nEleanor Roosevelt fu particolarmente attiva in patria durante la guerra. Diresse assieme al sindaco di New York Fiorello La Guardia un comitato nazionale di difesa civile, e furono innumerevoli le sue visite ai centri civili e militari in segno di sostegno morale.\nSi impegn\u00f2 in maniera particolare affinch\u00e9 gli afroamericani e le donne avessero maggiori opportunit\u00e0. Nel 1943, con Wendell Willkie ad altri esponenti americani, gett\u00f2 le basi per la costituzione della \"Freedom House\", un istituto di ricerca per la promozione della pace e della democrazia nel mondo.\nEleanor riusc\u00ec a raccogliere molti fondi attraverso la pubblicit\u00e0, e dal Pan-American Coffee Bureau arriv\u00f2 a incassare mille dollari a settimana; poich\u00e9 i fondi provenivano in parte da governi stranieri, il Dipartimento di Stato cerc\u00f2 inutilmente di far annullare il contratto pubblicitario.\nPolitica del dopoguerra.\nFinita la guerra, Eleanor Roosevelt gioc\u00f2 un ruolo rilevante \u2013 assieme ad altre personalit\u00e0 come Ren\u00e9 Cassin, Peng Chun Chang, Charles Malik, John Peters Humphrey ed altri ancora\u00a0\u2013 nella stesura e nell'approvazione della Dichiarazione universale dei diritti dell'uomo, da lei definita \u201cla Magna Carta di tutta l'umanit\u00e0\u201d.\nLa Dichiarazione fu approvata dall'Assemblea Generale delle Nazioni Unite il 10 dicembre 1948: non ci furono voti contrari ma otto astenuti (i paesi del blocco sovietico, il Sudafrica e l'Arabia Saudita) e due assenti. Per Eleanor si tratt\u00f2 del coronamento di un lungo e faticoso impegno politico cominciato negli anni venti.\nNel 1950, con altre illustri personalit\u00e0, si impegn\u00f2 inutilmente per la salvezza di Milada Hor\u00e1kov\u00e1, condannata a morte dal regime comunista cecoslovacco. Decisa fu inoltre la sua opposizione al maccartismo, la politica anticomunista interna, che lei defin\u00ec \"ondata di fascismo\".\nFino alla sua morte, che giunse il 7 novembre 1962 a 78 anni, continu\u00f2 a dare il suo appassionato appoggio alla causa dei diritti umani."}
{"id": "587914", "revid": "121054742", "url": "https://it.wikipedia.org/wiki?curid=587914", "title": "Innocenzo Cipolletta", "text": "Fra i vari incarichi \u00e8 stato, dal 2006 al 2010, presidente delle Ferrovie dello Stato.\nBiografia.\nSi \u00e8 laureato in scienze statistiche presso l'Universit\u00e0 la Sapienza di Roma nel 1965.\nPresidente di UBS Fiduciaria, del Fondo Italiano d'Investimento, \u00e8 anche Presidente di AIFI e di Assonime, VicePresidente di FEBAF, Presidente dell'Associazione per l'Economia della Cultura.\n\u00c8 stato direttore generale di Confindustria dal 1990 al 2000, presidente della Marzotto S.p.a.(dal 2000 al 2003), del Sole 24 ORE (dal 2004 al 2007) e di Ferrovie dello Stato (dal 2006 al 2010), dell'Universit\u00e0 di Trento e Rovereto (dal 2003 al 2018), Commissario del Palaexpo di Roma (dal 2015 al 2018). \nHa ricoperto inoltre ruoli di funzionario e di dirigente all'OCSE (Organizzazione per la cooperazione e lo sviluppo economico) e all'ISCO (Istituto nazionale per lo studio della congiuntura).\nCome docente universitario ha avuto incarichi di insegnamento all'Universit\u00e0 la Sapienza di Roma, Facolt\u00e0 di Scienze Statistiche, alla LUISS - Guido Carli di Roma, alla Cesare Alfieri di Firenze e all'Universit\u00e0 di Reggio Calabria.\n\u00c8 consigliere di amministrazione della Fondazione Censis, di Laterza SpA, di Lunelli SpA e della Fondazione Lars Magnus Ericsson. Partecipa, tra gli altri, ai comitati scientifici della \u201cRivista di Politica Economica\u201d e della \u201cFondazione del Nord Est\u201d.\n\u00c8 socio di enti morali quali la Societ\u00e0 italiana di statistica, la Societ\u00e0 italiana degli economisti, la Societ\u00e0 italiana di economia, demografia e statistica, l'Istituto Adriano Olivetti di Studi per la gestione economica e della azienda (ISTAO) e l'Istituto affari internazionali (IAI). \u00c8 inoltre pubblicista e commentatore economico di quotidiani, oltre ad aver firmato numerosi articoli scientifici e libri."}
{"id": "587915", "revid": "986213", "url": "https://it.wikipedia.org/wiki?curid=587915", "title": "Ges\u00f9 Divin Lavoratore (titolo cardinalizio)", "text": "Il titolo cardinalizio di Ges\u00f9 Divin Lavoratore (in latino: \"Titulum Iesu Divini Opificis\") fu istituito da papa Paolo VI nel 1969.\nLa chiesa su cui insiste il titolo fu istituita il 1\u00ba ottobre 1954 come vicecura, dipendente dalla Sacra Famiglia al Portuense. Il 12 marzo 1955 il cardinale vicario Clemente Micara la eresse parrocchia con il decreto\nvicariale \"Paterna sollicitudine\" e l'affid\u00f2 al clero diocesano\ndi Roma. La propriet\u00e0 immobiliare \u00e8 della Pontificia Opera per la Preservazione della Fede e la provvista di nuove Chiese in Roma."}
{"id": "587916", "revid": "123292114", "url": "https://it.wikipedia.org/wiki?curid=587916", "title": "Ges\u00f9 Divin Maestro alla Pineta Sacchetti (titolo cardinalizio)", "text": "Il titolo di Ges\u00f9 Divin Maestro alla Pineta Sacchetti (in latino: \"Titulum Iesu Divini Magistri in regione vulgo Pineta Sacchetti\") fu istituito da papa Paolo VI il 29 aprile 1969. Si deve al pontefice il nome, per la presenza all'interno della parrocchia di Ges\u00f9 Divino Maestro della Facolt\u00e0 di Medicina e Chirurgia dell'Universit\u00e0 Cattolica del Sacro Cuore."}
{"id": "587918", "revid": "1565034", "url": "https://it.wikipedia.org/wiki?curid=587918", "title": "Gran Madre di Dio (titolo cardinalizio)", "text": "Gran Madre di Dio (in latino: \"Titulus Praecelsae Dei Matris\") \u00e8 un titolo cardinalizio istituito da papa Paolo VI il 5 febbraio 1965 con la costituzione apostolica \"Sacra Romae\".\nNe \u00e8 titolare il cardinale Angelo Bagnasco, arcivescovo emerito di Genova.\nLa chiesa su cui insiste il titolo fu consacrata il 29 maggio 1937 da Francesco Beretti, vescovo titolare di Cesarea di Filippo, commendatore di Santo Spirito; la sede \u00e8 parrocchia dal 1\u00ba dicembre 1933."}
{"id": "587919", "revid": "226458", "url": "https://it.wikipedia.org/wiki?curid=587919", "title": "Immacolata al Tiburtino (titolo cardinalizio)", "text": "Il titolo cardinalizio dell'Immacolata al Tiburtino (in latino: \"Titulum Conceptionis Immaculatae Beatae Mariae Virginis ad viam Tiburtinam\") fu istituito da papa Paolo VI nel 1969.\nIl titolo insiste sulla chiesa di Santa Maria Immacolata e San Giovanni Berchmans."}
{"id": "587920", "revid": "461628", "url": "https://it.wikipedia.org/wiki?curid=587920", "title": "Immacolata Concezione di Maria a Grottarossa (titolo cardinalizio)", "text": "Immacolata Concezione di Maria a Grottarossa (in latino: \"Titulus Immaculatae Conceptionis Mariae ad Saxa Rubra\") \u00e8 un titolo cardinalizio istituito da papa Giovanni Paolo II con la bolla pontificia \"Purpuratis Patribus\" del 3 maggio 1985.\nLa chiesa su cui insiste il titolo fu eretta canonicamente in parrocchia il 4 giugno 1937 e fu affidata al clero diocesano di Roma. Il luogo di culto fu costruito nel 1935 per venire incontro alle esigenze spirituali dei lavoratori provenienti dalle regioni del Nord e del Centro Italia. Sorge lungo la Via Flaminia, \"ad Saxa Rubra\", dove, nell'anno 312, avvenne la storica battaglia tra gli eserciti di Costantino I e Massenzio."}
{"id": "587921", "revid": "226458", "url": "https://it.wikipedia.org/wiki?curid=587921", "title": "Nativit\u00e0 di Nostro Signore Ges\u00f9 Cristo a Via Gallia (titolo cardinalizio)", "text": "Nativit\u00e0 di Nostro Signore Ges\u00f9 Cristo a Via Gallia (in latino: \"Titulum Nativitatis Domini Nostri Iesu Christi in via Gallia\") \u00e8 un titolo cardinalizio istituito da papa Paolo VI nel 1969.\nIl titolo insiste sulla chiesa della Nativit\u00e0 di Nostro Signore Ges\u00f9 Cristo."}
{"id": "587922", "revid": "1565034", "url": "https://it.wikipedia.org/wiki?curid=587922", "title": "Nostra Signora de La Salette (titolo cardinalizio)", "text": "Nostra Signora de La Salette (in latino: \"Titulus Dominae Nostrae a La Salette in Monte Viridi\") \u00e8 un titolo cardinalizio istituito da papa Paolo VI nel 1969.\nLa chiesa a cui si riferisce il titolo fu eretta in parrocchia il 18 giugno 1957 con decreto del cardinale vicario Clemente Micara \"Neminem quidem fugit\". Il complesso immobiliare \u00e8 di propriet\u00e0 della Congregazione dei Missionari de la Salette, che regge anche la chiesa."}
{"id": "587923", "revid": "120589623", "url": "https://it.wikipedia.org/wiki?curid=587923", "title": "Nostra Signora del Santissimo Sacramento e Santi Martiri Canadesi (titolo cardinalizio)", "text": "Nostra Signora del Santissimo Sacramento e Santi Martiri Canadesi (in latino: \"Titulum Dominae Nostrae a Sanctissimo Sacramento et Sanctorum Martyrum Canadensium\") \u00e8 un titolo cardinalizio istituito da papa Paolo VI il 5 febbraio 1965 con la costituzione apostolica \"Consuevit Ecclesia\".\nLa chiesa su cui insiste il titolo fu costruita nel 1948, quando la curia generalizia dei Sacerdoti del Santissimo Sacramento decise di costruire una chiesa su un terreno di sua propriet\u00e0. L'autorit\u00e0 ecclesiale di Roma espresse il desiderio che la futura chiesa fosse sede parrocchiale. I fondi per la sua costruzione furono reperiti anche in Canada, per questo motivo fu dedicata ai Santi martirizzati in Canada (1630-1680) e fu eretta chiesa nazionale del Canada in Roma. Il titolo di Nostra Signora del Santissimo Sacramento fu aggiunto in seguito. La chiesa \u00e8 affidata alla Congregazione del Santissimo Sacramento."}
{"id": "587924", "revid": "117855759", "url": "https://it.wikipedia.org/wiki?curid=587924", "title": "Nostra Signora di Guadalupe a Monte Mario (titolo cardinalizio)", "text": "Nostra Signora di Guadalupe a Monte Mario (in latino: \"Titulus Sanctae Mariae de Guadalupe in Monte Malo\") \u00e8 un titolo cardinalizio istituito da papa Paolo VI nel 1969.\nLa chiesa su cui insiste il titolo fu costruita tra il 1928 e il 1932 dalle Suore Messicane Figlie di Maria Immacolata di Guadalupe e fu eretta in parrocchia nel 1936 con il decreto \"Dominici gregis\" del cardinale vicario Francesco Marchetti Selvaggiani. La parrocchia \u00e8 retta dal clero diocesano di Roma."}
{"id": "587925", "revid": "120038915", "url": "https://it.wikipedia.org/wiki?curid=587925", "title": "Nostra Signora di Guadalupe e San Filippo Martire in Via Aurelia (titolo cardinalizio)", "text": "Nostra Signora di Guadalupe e San Filippo Martire in Via Aurelia (in latino: \"Titulus Dominae Nostrae de Guadalupe et Sancti Philippi martyris in Via Aurelia\") \u00e8 un titolo cardinalizio istituito da papa Giovanni Paolo II nel 1991.\nIl titolo insiste sulla basilica di Nostra Signora di Guadalupe e San Filippo nel suburbio Aurelio, consacrata nel 1958 e sede della parrocchia omonima dal 1960.\nDal 1994 ne \u00e8 titolare il cardinale Juan Sandoval \u00cd\u00f1iguez arcivescovo emerito di Guadalajara."}
{"id": "587926", "revid": "226458", "url": "https://it.wikipedia.org/wiki?curid=587926", "title": "Regina Apostolorum (titolo cardinalizio)", "text": "Regina Apostolorum \u00e8 un titolo cardinalizio (in latino \"Titulum Reginae Apostolorum)\" istituito da papa Paolo VI il 5 febbraio 1965 con la costituzione apostolica \"Purpuratorum Patrum numerum\".\nIl titolo insiste sulla basilica di Santa Maria Regina degli Apostoli alla Montagnola."}
{"id": "587927", "revid": "322321", "url": "https://it.wikipedia.org/wiki?curid=587927", "title": "San Bartolomeo all'Isola (titolo cardinalizio)", "text": "San Bartolomeo all'Isola (in latino: \"Titulus Sancti Bartholom\u00e6i in Insula\") \u00e8 un titolo cardinalizio istituito da papa Leone X il 6 luglio 1517, quando, in occasione del concistoro del 1\u00ba luglio 1517, aument\u00f2 notevolmente il numero dei cardinali.\nIl titolo era anche conosciuto come San Bartolomeo inter duos pontes, perch\u00e9 la chiesa a cui \u00e8 applicato si trova sull'Isola Tiberina, tra due ponti. In origine la chiesa su cui insiste il titolo era dedicata a sant'Adalberto, ma quando arrivarono le reliquie di san Bartolomeo, questa dedica fu cambiata in quella attuale."}
{"id": "587928", "revid": "2196166", "url": "https://it.wikipedia.org/wiki?curid=587928", "title": "San Bernardo alle Terme Diocleziane (titolo cardinalizio)", "text": "San Bernardo alle Terme Diocleziane (in latino: \"Titulus Sancti Bernardi ad Thermas\") \u00e8 un titolo cardinalizio istituito da papa Clemente X il 19 maggio 1670, in sostituzione di quello soppresso di San Salvatore in Lauro. La chiesa titolare \u00e8 San Bernardo alle Terme, che fu costruita nel 1598 in una rotonda delle Terme di Diocleziano e fu affidata ai Cistercensi francesi. Le spese per la sua costruzione furono sostenute da Caterina Nobili Sforza, una nipote di papa Giulio III. Attualmente la chiesa \u00e8 retta dai Cistercensi della Congregazione di San Bernardo."}
{"id": "587930", "revid": "77863", "url": "https://it.wikipedia.org/wiki?curid=587930", "title": "Laojiao", "text": ""}
{"id": "587932", "revid": "77863", "url": "https://it.wikipedia.org/wiki?curid=587932", "title": "Jiuye", "text": ""}
{"id": "587934", "revid": "15", "url": "https://it.wikipedia.org/wiki?curid=587934", "title": "Castel Trosino", "text": "Castel Trosino (\"Castielt\u00ebr\u00ebs\u00ec\" in dialetto ascolano) \u00e8 una frazione del comune di Ascoli Piceno.\nGeografia fisica.\nTerritorio.\nIl piccolo borgo si trova a pochi chilometri da Ascoli ed \u00e8 raggiungibile seguendo la strada che, dopo il ponte di Porta Cartara, supera ed oltrepassa l'incasato di Borgo Cartaro.\nIl castello sorge sulla sommit\u00e0 della rupe di travertino costituita da un unico grosso masso che si distacc\u00f2 dalle propaggini di Colle San Marco in tempi lontanissimi.\n\u00c8 possibile accedere all'area dell'incasato da un solo lato, essendo gli altri a strapiombo sulla valle sottostante del torrente Castellano.\nIl borgo.\nDall'aspetto tipicamente medievale il castello, abbarbicato ed isolato sull'altura, domina un vasto panorama e risulta essere un ottimo punto strategico di osservazione per le convergenze dei percorsi dell\"'\u201dMarchigiano Ascolano\u201d\".\nAi nostri giorni appare ancora interamente fabbricato e restaurato in pietra di travertino locale. La parte pi\u00f9 antica del borgo \u00e8 costituita dalle abitazioni che si trovano all'interno delle solide mura cui si accede attraverso il varco, che presenta un arco a tutto sesto, sul quale \u00e8 incardinato il portone.\nOrigini del nome.\nL'origine del toponimo del borgo \u00e8 controversa, alcuni asseriscono che la denominazione derivi da \"Trans Suinum\", altri, come Raffaele Elia, da \"Castrum Transuinum\", dove \"Suinum\" \u00e8 considerato l'antico nome del torrente Castellano che Lattanzi definisce col nome di \"Helvinum\". Antonio Rodilossi sostiene che l'origine del toponimo possa essere trovata nelle parole \"tres sinus\", idonee ad identificare un luogo costruito su \"tre spaccature\" del terreno.\nGiulio Amadio invalida tutte queste affermazioni poich\u00e9 sostiene che non vi \u00e8 alcuna certezza che il torrente si chiamasse \"Suinum\", che la definizione di \"Transuinum\" sarebbe valida solo per chi si trova sull'altra sponda del fiume, ma non per chi si trova dalla parte del borgo e che l'incasato del paese non sorge tra spaccature o insenature, ma \u00e8 situato in posizione elevata. L'autore trova fondamento al significato del toponimo castrense nella denominazione che \u00e8 riportata nei Catasti ascolani dell'anno 1381 in cui si leggono forme diverse, ma affini, del nome di Castel Trosino quali: \"(territorium) Castri Trisini\" e \"Castri Trusini\". Egli deduce che \"Trusini\" e \"Trosini\" siano forme corrotte dell'originale \"Trisini\". \"Trisino\" deriverebbe a sua volta da \"Tersinio\", nome personale romano, che ha dato origine al toponimo di altre localit\u00e0 come Trissino in provincia di Vicenza, nel Veneto.\nDurante l'et\u00e0 medievale il nome del borgo era \"Castrum Trusei\", di ci\u00f2 riferisce Giannino Gagliardi ed afferma che \"Trusei\" deriva da \"Truseus\", in italiano \"Troseo\", nome personale piuttosto diffuso al tempo e frequentemente riportato negli atti dell'Archivio di Sant'Angelo. Nel XVI secolo \"Truseus\" da nome proprio fu mutato nell'aggettivo \"Truseum\" e la denominazione del borgo divenne \"Castel Truseum\" che in seguito si trasform\u00f2 in Castel Trosino.\nLo storico Secondo Balena intuisce la derivazione di Castel Trosino dalle forme verbali in uso nel dialetto degli abitanti. Questa interpretazione ricondurrebbe al nome di \"Castel Rosino\" in considerazione che la rocca fortificata \u00e8 dominata della montagna di Rosara. Nel modo di parlare quotidiano \u00e8 stata aggiunta una \"T\" davanti al \"Ros\" di \"Rosino\" facendolo divenire \"Castel (T)rosino\".\nStoria.\nLe fonti documentali non consentono di conoscere l'esatta epoca in cui vi furono i primi insediamenti umani in questo luogo. In epoca romana il sito era conosciuto per le acque termali che attraverso canalizzazioni raggiungevano la citt\u00e0 di Ascoli.\nCastel Trosino, secondo quanto riportato da Francesco Antonio Marcucci, nacque come punto di avvistamento e scoperta e fu qui costruito per sfruttare la facile difendibilit\u00e0 del luogo. Insieme a Castel Manfrino, l'ex convento di San Giorgio di Rosara e la Rocca di Montecalvo rappresent\u00f2 una delle postazioni integranti del sistema difensivo della contea Ascolana voluta da Carlo Magno.\nDurante il VI secolo d.C. ospit\u00f2 la sede delle truppe ausiliarie dei Greci e nell'anno 578 la fortezza fu distrutta dal duca Faroaldo I, ancor prima che questi conquistasse anche Ascoli. Nel periodo medioevale vi si stabilirono i Longobardi giunti dopo che la citt\u00e0 ascolana fu assoggettata al Ducato di Spoleto. In questo periodo rappresent\u00f2 il punto di riferimento giurisdizionale e militare di molti centri della montagna e del bacino del Castellano.\nA met\u00e0 del XV secolo, Castel Trosino era divenuto un rifugio di banditi, che sfruttando la complicit\u00e0 dalle milizie di Giacomo Piccinino, figlio del pi\u00f9 famoso Nicol\u00f2 d'Acquaviva, trovavano copertura alle loro imprese. Essi furono responsabili di una sorta di guerriglia che danneggiava notevolmente il contado ascolano. Il 3 settembre 1495, un'azione congiunta delle milizie del capoluogo piceno e di quelle papali, assalt\u00f2 e dirocc\u00f2 il fortilizio. Dell'originario impianto difensivo sono visibili solo la porta di accesso al castello e i resti della cinta muraria.\nLa tradizione narra che in questo borgo vi abbia dimorato anche Manfredi, figlio di Federico II, nella piccola casa medievale che si trova nel centro del paese.\nMonumenti e luoghi d'interesse.\nArchitetture civili.\nCasa di Re Manfr\u00ec.\nNella zona centrale del paese vi \u00e8 una fabbrica medioevale chiamata \"Casa di Re Manfr\u00ec\". Un modesto edificio in pietra che al secondo piano presenta una graziosa loggetta a tre luci, di cui due si aprono sul prospetto principale. Per tradizione \u00e8 ritenuta l'abitazione di Manfredi, il figlio illegittimo di Federico II e suo successore. Un'altra leggenda vuole che la piccola costruzione sia stata abitata da una bellissima fanciulla di cui Manfredi s'innamor\u00f2. Pare che il re ebbe con la giovane una breve ed intensa storia d'amore. Da questa narrazione molti la chiamano anche la \"Casa della Regina\".\nLa sorgente dell'acqua salmacina.\nSotto l'altura cui sorge il borgo sgorga e si getta nel Castellano, tingendolo di verde, la sorgente dell'acqua salmacina, alcalina e diuretica, nota fin dall'antichit\u00e0 per le sue qualit\u00e0 terapeutiche.\nDi essa riferiscono Andrea Bacci e Sebastiano Andreantonelli ricordando che in epoca romana furono costruite le condutture che la convogliavano fino nella citt\u00e0 di Ascoli per alimentare le Terme del Lago. L'impianto si trovava dove ora si eleva la chiesa di Santa Maria del Lago accorpata alla fortezza malatestiana.\nNell'anno 1642, Francesco Maria Vannozzi, nella trattazione delle acque che scaturivano dal territorio di Ascoli, si sofferm\u00f2 sulla sorgente di Castel Trosino scrivendo di aver appreso dagli abitanti del borgo che i loro avi raccontavano di piccoli alloggi attrezzati che sorgevano sulla riva del Castellano, spazi idonei ad ospitare chi vi si recava a scopo di cura.\nTracce e resti delle canalizzazioni dell'acqua salmacina sono ancora oggi visibili nella citt\u00e0 di Ascoli in via Cristoforo Colombo, dove vi sono due tubature in coccio che portavano rispettivamente sia l'acqua potabile sia l'acqua termale.\nSiti archeologici.\nLa necropoli longobarda.\nNell'anno 1893, fu scoperta l'enorme necropoli longobarda, scavata da Raniero Mengarelli, che cont\u00f2 il rinvenimento di oltre 260 tombe, di cui 92 non corredate da alcun oggetto e la maggior parte delle altre restituiva il proprio corredo funerario costituito da materiale di modesto valore. In 34 tombe sono state rinvenute preziose manifatture realizzate in vetro, oro ed argento.\nLa definizione di \"Tesoro dei Longobardi\" nasce proprio dal pregio delle lavorazioni e dall'elevato interesse archeologico e storico dei reperti, alcuni dei quali di particolare valore, decisamente superiore alla media di quelli rinvenuti in altre tombe longobarde in Italia.\nGi\u00e0 Giuseppe Colucci, nel volume XXI delle \u201cAntichit\u00e0 Picene\u201d, narrava di \u201critrovamenti di oggetti preziosi\u201d avvenuti tra il 1765 e il 1782, pi\u00f9 di cento anni prima della scoperta della necropoli.\nLa venuta alla luce di questo giacimento sepolcrale fu casuale. L'allora parroco di Castel Trosino, don Emidio Amadio, dette incarico ad un uomo di sua fiducia, Salvatore Pignoloni, di preparare un terreno, in contrada Santo Stefano, per la piantumazione di un vigneto.\nL'attivit\u00e0 di dissodare il campo fece affiorare i primi oggetti che decoravano uno scheletro inumato in una tomba a fossa. Continuando a scavare furono dissotterrate innumerevoli sepolture. Su impulso di Giulio Gabrielli, ingegnere ascolano, che notific\u00f2 alle autorit\u00e0 statali preposte il ritrovamento, l'ingegner Mengarelli e il professor Brizio coordinarono i lavori di scavo in modo scientifico.\nI rinvenimenti della necropoli si possono catalogare in pi\u00f9 periodi. Vi sono tombe del VII secolo, di cui \u00e8 difficile comprendere le diverse appartenenze culturali della popolazione. Vi sono quelle della fase che risale alla seconda met\u00e0 del VI secolo nelle quali il corredo funerario ritrovato \u00e8 di semplice consistenza ed include piccoli vasi di vetro o terracotta e qualche oggetto ornamentale. Poi, vi sono le sepolture del periodo che si computa a partire dalla fine del V secolo, nelle sepolture sia maschili, sia femminili sono stati rinvenuti oggetti di valore, come: armi, monili e gioielli, elmi, corazze, lance, scudi, frecce, fibule, collane, orecchini, pissidi ed amuleti.\nQuasi tutto il materiale rinvenuto fu inizialmente trasportato ad Ancona. Attualmente la gran parte dei reperti provenienti da Castel Trosino sono esposti presso il Museo dell'Alto Medioevo di Roma, altri provenienti dal corredo maschile molto prezioso, smembrato e disperso, del cavaliere che pare essere stato il primo comandante del reparto, sono esposti al Metropolitan Museum of Art di New York ed altri ancora al Mus\u00e9e d'Arch\u00e9ologie Nationale a Saint Germain en Laye in Francia. Una piccola parte del tesoro castrense si trova conservata ed esposta ad Ascoli Piceno all'interno del locale museo dell'Alto Medioevo."}
{"id": "587936", "revid": "439868", "url": "https://it.wikipedia.org/wiki?curid=587936", "title": "Belfiore (disambigua)", "text": ""}
{"id": "587938", "revid": "2008384", "url": "https://it.wikipedia.org/wiki?curid=587938", "title": "Vescia", "text": ""}
{"id": "587945", "revid": "124917212", "url": "https://it.wikipedia.org/wiki?curid=587945", "title": "Il principe ranocchio", "text": "Il principe ranocchio o Il re ranocchio (in tedesco \"Der Froschk\u00f6nig\") \u00e8 una fiaba tradizionale europea, nota soprattutto nella versione pubblicata dai fratelli Grimm.\nTrama.\nNella fiaba, una principessa fa suo malgrado amicizia con un ranocchio, che si scopre essere un principe tramutato da un incantesimo malvagio. Nelle versioni moderne, l'incantesimo viene spezzato da un bacio dato dalla principessa al ranocchio; nella fiaba di Grimm, ci\u00f2 accade quando la principessa lancia la rana contro il muro in un atto di disgusto. In altre versioni ancora, \u00e8 sufficiente che la rana passi la notte sul cuscino della principessa. Talvolta la rana viene citata come rospo. In genere, la principessa incontra il ranocchio mentre sta cercando una palla d'oro che le \u00e8 caduta in uno stagno. Nella versione di Grimm, il principe ha un cocchiere di nome Heinrich (Enrico), che ha cinto il suo cuore con tre anelli di ferro affinch\u00e9 non schianti per il magone del suo signore trasformato. Quando vede il principe ritrasformato, questi cedono per la gioia. Questo \u00e8 il finale della fiaba e la causa perch\u00e9 in tedesco ha il titolo completo \u00ab\u00bb (\u00abIl re ranocchio o Enrico di ferro\u00bb).\nLo schema della fiaba \u00e8 un classico, citato nella classificazione Aarne-Thompson come \"tipo 440\".\nAnalisi di Jung.\nLa fiaba rappresenta un ottimo esempio per l'analisi letteraria jungiana. Secondo Carl Gustav Jung, essa rappresenta il processo d'iniziazione della psiche di una giovane donna. L'ego \u00e8 la principessa; in quanto vergine, essa percepisce i compagni maschili come animali. La palla d'oro rappresenta il s\u00e9, perduto nell'inconsapevolezza (lo stagno). Mentre la donna cerca il proprio s\u00e9 incontra l'uomo/rana. La rana desidera l'intimit\u00e0 con la donna (che nelle diverse varianti \u00e8 rappresentata dal fatto di bere dal suo bicchiere e mangiare dal suo piatto, dormire sul suo cuscino, o baciarla). Inizialmente disgustata, la vergine arriva a riconoscere inconsciamente la mascolinit\u00e0 e questa scoperta la porta a percepire la rana come un uomo desiderabile. La principessa ora \u00e8 una donna matura pronta per il matrimonio.\nVersione Disney.\nNel 2009, usc\u00ec al cinema la versione Disney della fiaba, chiamata \"La principessa e il ranocchio\" (The Princess and the Frog). Nonostante sia ispirata alla nota fiaba, questa versione presenta numerose differenze. La storia si svolge infatti a New Orleans nell'epoca d'oro del Jazz e i personaggi sono tutti afroamericani . Viene introdotto, oltre ad altri personaggi minori, il personaggio del Dr. Facilier, lo stregone voodoo antagonista della pellicola, responsabile della trasformazione del principe (chiamato Naveen) in un ranocchio. Inoltre, quando la principessa (Tiana) bacia il ranocchio, egli non ritorna umano, ma \u00e8 la stessa donna che diventa rana anche lei (Nel film non \u00e8 una vera principessa, quindi l'incantesimo si ritorce anche su di lei). I due anfibi dovranno quindi cercare di tornare umani e rompere l'incantesimo di Facilier. \u00c8 interessante notare che il principe si reca da Tiana, scambiandola per una principessa, per baciarla e tornare umano proprio perch\u00e9 aveva letto la fiaba originale, e pensava che avrebbe funzionato anche in quell'occasione.\nLa fiaba nella cultura di massa.\nLa fiaba \u00e8 estremamente popolare e l'espressione \"baciare un ranocchio\" viene usata comunemente con una quantit\u00e0 di significati metaforici. In genere, la trasformazione da ranocchio a principe viene paragonata al cambiamento di una persona che scopre il vero amore. Numerosissime sono anche le varianti parodistiche, in cui la storia viene rovesciata; il Principe Ranocchio del romanzo \"Streghe all'estero\" di Terry Pratchett, per esempio, \u00e8 una rana trasformata in umano da un incantesimo."}
{"id": "587976", "revid": "6066", "url": "https://it.wikipedia.org/wiki?curid=587976", "title": "Castel trosino", "text": ""}
{"id": "587979", "revid": "14691", "url": "https://it.wikipedia.org/wiki?curid=587979", "title": "Principe ranocchio", "text": ""}
{"id": "587980", "revid": "599013", "url": "https://it.wikipedia.org/wiki?curid=587980", "title": "Scc", "text": ""}
{"id": "587985", "revid": "3115", "url": "https://it.wikipedia.org/wiki?curid=587985", "title": "Antonio Maria Ferri", "text": "Biografia.\nL'architetto si form\u00f2 come aiuto di noti architetti fiorentini come Ferdinando Tacca, Pier Francesco Silvani e Giulio Cerutti. Il suo stile architettonico \u00e8 teso a fondere la lezione classica della tradizione manierista fiorentina con il linguaggio di Borromini e lo stile rigoroso romano di Carlo e Francesco Fontana\nFin dall'et\u00e0 di 25 anni, Antonio Ferri inizia a progettare numerosi apparati funebri influenzato dalle tematiche riguardanti la morte e la memoria che si diffondono in Toscana tra Sei e Settecento in forma di apparati funebri, monumenti funebri e sepolcria\nEgli inizi\u00f2 a sperimentare questo tema nella basilica di San Lorenzo.\nAttivo anche a Roma, fu per\u00f2 a Firenze che cre\u00f2 le sue opere pi\u00f9 importanti, divenendo architetto della corte granducale al tempo di Cosimo III.\nAntonio Ferri e altri architetti di fiducia verranno infatti inviati da questi nella maggior parte dei territori del Granducato interessati dai terremoti della fine del secolo. L'architetto rediger\u00e0 numerose perizie e disegni sullo stato delle fortificazioni medicee\nAlla fine del Seicento Antonio Maria Ferri realizz\u00f2 degli scaloni monumentali in alcuni palazzi fiorentini, collocati in importanti snodi urbani della citt\u00e0. Queste scale si trovano in quattro palazzi: palazzo Franceschi-Dragomanni(via Guicciardini, 13), palazzo Corsini al Parione (via del Parione, 11), palazzo Panciatichi (via Cavour, 2), palazzo de' Visacci (Borgo Albizi, 18), e in villa Feroni a Bellavista. Questa progettazione di scaloni nobili \u00e8 inserita nel contesto della produzione architettonica di scaloni monumentali del periodo.\nL'architetto realizza inoltre l'uniformazione di due palazzi fiorentini, uno di propriet\u00e0 della famiglia Orlandini e l'altro di propriet\u00e0 della famiglia Gondi denominato in seguito Palazzo Orlandini del Beccuto (via de' Pecori). Anche questi lavori si inseriscono all'interno di una tendenza costruttiva evidenziatasi a Firenze gi\u00e0 tra Cinque e Seicento quando pi\u00f9 palazzi minori venivano accorpati al palazzo principale.\nL'architetto realizz\u00f2 anche dei lavori alla cupola della chiesa di San Frediano in Cestello e dei lavori alla chiesa del Santissimo Crocifisso di San Miniato.\nAltre opere da ricordare sono i lavori di restauro alla medicea Villa di Lappeggi, l'ampliamento di Palazzo Gondi (piazza San Firenze) (con la pregevole alcova), lavori nel Palazzo della Gherardesca, lavori al convento della Madonna della Pace a Montespertoli, lavori presso la Fortezza da Basso a Firenze, lavori di ampliamento del santuario della Madonna e convento dei Francescani in localit\u00e0 San Romano in Garfagnana (Lucca), lavori di ristrutturazione interna della chiesa dei Santi Jacopo e Lucia, oggi San Domenico, a San Miniato al Tedesco (provincia di Pisa), lavori della chiesa di Santa Maria della Disciplina nei pressi del Galluzzo, dei lavori all'ospedale di Santa Maria Nuova ed alla nuova tribuna per la chiesa di Santa Maria Assunta a Bientina (Pisa), lavori di restauro della chiesa conventuale (oggi scomparsa) di San Vincenzo Ferreri, detta 'di Annalena'(via Santa Maria a Firenze). Antonio Ferri progett\u00f2 anche il convento di Santa Maria della Piet\u00e0 a Prato, realizz\u00f2 lavori di consolidamento della cappella principale di Santa Maria Maggiore (via de' Cerretani) e dei lavori di ampliamento e ristrutturazione della villa di Gricigliano (Pontassieve).\nSi distinse anche per la scrittura di un noto trattato intitolato \"Pratiche di prospettiva, fortificazione, e d'artiglieria fatte per l'Accademia de Nobili eretta e protetta in Firenze dal Ser.mo Princ.pe Ferdinando di Toscana d'Antonio Ferri lettore in essa Accademia d'architettura civile e militare\".\nNon c'\u00e8 accordo tra gli studiosi sulla datazione di alcuni interventi come: il Duomo di Pescia, gli interventi a Palazzo Pucci ed alla Torre degli Agli, una villa dei marchesi Panciatichi oggi denominata Villa Carobbi, la direzione dei lavori della Basilica della Santissima Annunziata a Firenze, i lavori di rinnovamento dei locali del monastero camaldolese di Santa Maria degli Angioli a Firenze (complesso solo in parte ancora esistente, nell'odierna via degli Alfani), i lavori nella cappella dedicata a San Carlo Borromeo nella Villa Grifoni, i lavori nel coro della chiesa della Santissima Annunziata dei Padri Barnabiti a Pescia.\nL'architetto fu sepolto nella basilica di Santa Maria del Carmine a Firenze."}
{"id": "587986", "revid": "36426", "url": "https://it.wikipedia.org/wiki?curid=587986", "title": "Antonio Ferri (architetto)", "text": ""}
{"id": "587988", "revid": "72396", "url": "https://it.wikipedia.org/wiki?curid=587988", "title": "Calcio su sapone", "text": ""}
{"id": "587989", "revid": "1543377", "url": "https://it.wikipedia.org/wiki?curid=587989", "title": "Aarne-Thompson", "text": "Il sistema di classificazione (o metodo analitico) Aarne-Thompson \u00e8 un metodo di classificazione di fiabe e racconti del folklore sviluppato inizialmente da Antti Amatus Aarne. Il sistema si basa su un \"indice dei tipi\", ovvero su un catalogo numerato dei \"motivi\" ricorrenti nelle fiabe. In questo modo, ogni fiaba pu\u00f2 essere descritta attraverso una serie di numeri che corrispondono ai diversi temi che vi si trovano.\nIl sistema di Aarne fu pubblicato per la prima volta nel 1910, e in seguito sviluppato ed esteso dal folklorista statunitense Stith Thompson, a cui si deve il monumentale testo \"Motif-Index\", che raccoglie circa 2500 trame standard, sulle quali si basa un numero molto maggiore di storie tradizionali europee e del Vicino Oriente (e moltissime altre create in altri luoghi ispirandosi alle prime). Una versione estesa del catalogo fu pubblicata nel 1961 e viene generalmente chiamata sistema numerico AT (o sistema AaTh). Un ulteriore arricchimento del catalogo si deve a Hans-J\u00f6rg Uther, che nel 2004 ha proposto il sistema Aarne-Thompson-Uther o ATU).\nIl sistema Aarne-Thompson e i suoi derivati furono criticati da Vladimir Propp, esponente della scuola del formalismo russo; secondo Propp, il fatto di enfatizzare gli elementi della trama, tralasciando la funzione svolta da tali elementi, rappresenta una distorsione ingiustificabile. Inoltre, le storie vengono esaminate solo a un alto livello di astrazione, cosicch\u00e9 fiabe con molti elementi comuni, ma differenze a livello della trama generale, vengono ad appartenere a classi distinte.\nMetodo di classificazione.\nIl sistema AT associa ogni fiaba, o a ogni episodio di una fiaba, un \"tipo di storia\" identificato da un numero. La numerazione si basa sul seguente schema generale:\nA una storia possono essere associati pi\u00f9 numeri nel caso la si possa considerare come una variante di pi\u00f9 tipi fondamentali, o possieda elementi di diversi tipi. Per esempio, \"Cenerentola\" (nella versione di Charles Perrault) comprende i seguenti motivi: S31, \"matrigna crudele\"; F311, \"fata madrina\"; D813, \"oggetto magico ricevuto dalla fata\"; D1050, \"abiti ottenuti per magia\"; F861.4.3, \"zucca trasformata in carrozza\"; D411.6.1, \"trasformazione di topo in cavallo\"; N711.6, \"il principe vede l'eroina al ballo e si innamora\"; C761.3, \"tab\u00f9: fermarsi al ballo troppo a lungo\"; H36.1, \"identificazione ottenuta misurando una scarpa\"; F823.2, \"scarpetta di vetro\"; L162, \"eroina di ceto inferiore sposa il principe\".\nSistema di classificazione.\nIl sistema di Classificazione Aarne\u2013Thompson \u00e8 un'opera divisa in pi\u00f9 volumi, elencante i motivi ricorrenti nel folklore. Gli studiosi di folklore possono cos\u00ec organizzare, classificare e analizzare il materiale da loro raccolto.\nUna prima stesura si deve a Antti Aarne (1867\u20131925) sotto la pubblicazione di \"Verzeichnis der M\u00e4rchentypen\" nel 1910. Stith Thompson (1885\u20131976) successivamente tradusse e ampli\u00f2 il lavoro, prima nel 1928 e successivamente nel 1961 (Dundes, 1997, p. 195)."}
{"id": "587991", "revid": "14691", "url": "https://it.wikipedia.org/wiki?curid=587991", "title": "AaTh", "text": ""}
{"id": "587992", "revid": "14691", "url": "https://it.wikipedia.org/wiki?curid=587992", "title": "Aarne-Thompson-Uther", "text": ""}
{"id": "587993", "revid": "1305772", "url": "https://it.wikipedia.org/wiki?curid=587993", "title": "Atu", "text": ""}
{"id": "587995", "revid": "1573940", "url": "https://it.wikipedia.org/wiki?curid=587995", "title": "Emberiza melanocephala", "text": "Lo zigolo capinero o zigolo testanera (Emberiza melanocephala ) \u00e8 un uccello passeriforme appartenente alla famiglia Emberizidae, diffuso in Europa, Asia e Africa.\nDescrizione.\nTra gli zigoli europei \u00e8 uni dei pi\u00f9 grandi, con una lunghezza media di 17\u00a0cm, e quasi 28 g di peso. Ha la testa di colore nero, il groppone castano intenso, ali e coda neri, con il resto del corpo giallo. La femmina ha i colori meno intensi, con testa e groppone che danno sul grigio.\nBiologia.\nComportamento.\nVive in gruppi di circa una decina di esemplari.\nAlimentazione.\nSi ciba di semi ed invertebrati, cercandoli per terra o sui cespugli.\nRiproduzione.\nIn Italia nidifica tra maggio e giugno.\nDistribuzione e habitat.\nIn Italia sono presenti poche coppie nidificanti, soprattutto nel Gargano e nell'Appennino meridionale, mentre nel resto del mondo lo si pu\u00f2 trovare in Europa sud-orientale, Nordafrica, ed Asia sud-occidentale.\nIl suo habitat sono le zone coltivate di collina, vigneti, oliveti, frutteti, e aree a seminativi vari.\nTassonomia.\nAlcuni autori considerano lo zigolo testa aranciata (\"Emberiza bruniceps\" Brandt, 1841) una sottospecie dello zigolo capinero (\"Emberiza melanocephala\").\nConservazione.\nRisente dell'uccellagione.\nRapporti con l'uomo.\nPu\u00f2 essere allevato e riprodotto con successo dall'uomo."}
{"id": "587996", "revid": "2167671", "url": "https://it.wikipedia.org/wiki?curid=587996", "title": "Loggia e Odeo Cornaro", "text": "La Loggia e Odeo Cornaro \u00e8 un complesso architettonico fatto edificare da Alvise Corner a Padova nella prima met\u00e0 del XVI secolo.\nLa Loggia nacque in conseguenza dell'interesse umanistico per il teatro antico. Vi vennero rappresentate le opere di Angelo Beolco detto il \"Ruzante\", che di Alvise Corner era sovrintendente e uomo di fiducia.\nQuesto \"forum cornaro\" che riproduce fedelmente gli ordini classici venne progettato dall'architetto e pittore Giovanni Maria Falconetto nel 1524 e venne appositamente ideata per tenervi delle rappresentazioni teatrali. \u00c8 infatti una sorta di quinta priva di profondit\u00e0 e aveva funzione di spazio scenico (palco e sfondo teatrale).\nTuttavia, l'apparato di forme classiche, anche se corretto, non d\u00e0 vita a facciate articolate tridimensionalmente; infatti nicchie e paraste risultano poco staccate dalla superficie muraria e nella loggia non viene risolto il rapporto tra colonne doriche del pian terreno con le paraste ioniche del piano superiore.\nLa stanza ottagonale situata al centro dell'Odeo \u00e8 costituita da pareti rettilinee alternate a nicchie: troviamo stanze molto simili nella parte della Domus Aurea neroniana che era stata scoperta solo all'inizio del secolo. Alcuni studiosi, come ad esempio Ludovico Zorzi nel suo \"Il teatro e la citt\u00e0\" (1977), hanno suggerito l'idea che la stanza dovesse servire a ospitare concerti di musica."}
{"id": "587997", "revid": "1610933", "url": "https://it.wikipedia.org/wiki?curid=587997", "title": "Zigolo capinero", "text": ""}
{"id": "587998", "revid": "1494169", "url": "https://it.wikipedia.org/wiki?curid=587998", "title": "Hound Dog", "text": ""}
{"id": "587999", "revid": "125003764", "url": "https://it.wikipedia.org/wiki?curid=587999", "title": "Fattore C", "text": "Fattore C \u00e8 stato un programma televisivo italiano di genere game show, andato in onda su Canale 5 nell'autunno 2006 con la conduzione di Paolo Bonolis e la collaborazione di Luca Laurenti. Dopo un esordio in prima serata, con le prime due puntate trasmesse la domenica il 10 e il 17 settembre, il gioco \u00e8 andato in onda nella fascia preserale, dal 25 settembre al 2 dicembre 2006.\nLa regia della trasmissione era di Stefano Vicario, mentre Stefano Santucci era tra gli autori.\nIl nome della trasmissione traeva origine dal detto popolare \"avere culo\" (che significa essere fortunati), da cui la \"C\" del titolo, che, secondo Bonolis, bisogna avere per vincere al gioco.\nIl programma.\nSvolgimento.\nIl gioco constava di 20 busti raffigurati in personaggi famosi, storici ed immaginari, da Pippo Baudo a Dante Alighieri, che contenevano vari premi (in denaro oppure oggetti di poco valore); il concorrente, scegliendo il busto da aprire, eliminava dalle sue possibilit\u00e0 di vincita il premio all'interno del busto stesso. Ogni 4 busti, al concorrente veniva posta una domanda (in genere nelle ultime puntate l'argomento verteva su quiz logici). Se egli rispondeva esattamente alla domanda, gli veniva fatta un'offerta sicura dove usciva un valletto incappucciato che consentiva al concorrente, se accettava, di ritirarsi dal gioco, mentre se invece il concorrente non rispondeva correttamente, il diritto a giocare passava telefonicamente agli ascoltatori da casa (metodo introdotto a partire dalla fascia preserale), con la quale se rispondevano correttamente a cinque domande, vincevano 1.000 euro. Infine, quando erano rimasti solo due busti in gioco, il concorrente vinceva quello che era contenuto nel suo busto solo se il valore del suo premio superava quello del busto dell'avversario. Era infine possibile vincere un premio di consolazione di \u20ac 2.000, se il concorrente rispondeva esattamente a sette domande.\nAll'interno di ogni puntata era prevista l'interazione del conduttore con il pubblico a casa attraverso un gioco telefonico.\nI premi.\nI premi in palio del gioco sono stati vari. Nella grafica apparivano in due colonne: a sinistra premi abbastanza banali e di poco valore, mentre nell'altra colonna i premi con i valori pi\u00f9 alti, fino a \u20ac 500.000. Nella colonna a destra c'erano solamente premi in denaro, ma per qualche settimana era comparsa, ad esempio, la Ferrari Enzo.\nAccoglienza.\nLa trasmissione ha segnato il ritorno di Paolo Bonolis nella fascia preserale di Canale 5 a dieci anni esatti dal debutto di \"Tira &amp; Molla\", precedente game show che ottenne grande successo di pubblico per due stagioni.\nInizialmente programmato per la prima serata della domenica con undici appuntamenti previsti, dopo un discreto esordio testimoniato dai 4 milioni e mezzo di telespettatori pari al 23% di share, la trasmissione sub\u00ec un vistoso calo di ascolti in occasione della seconda puntata, che ottenne appena il 17% di share; per questo motivo fu spostata nella fascia preserale, anche per arginare i risultati altrettanto insoddisfacenti di un altro game show, \"Formula segreta\" condotto da Amadeus, che fu quindi soppresso dopo appena tre settimane dall'esordio. Il conduttore precis\u00f2 comunque che il passaggio al preserale fu deciso a causa dell'eccessiva durata della trasmissione, necessaria per essere trasmessa in prima serata.\nTuttavia, anche in preserale gli ascolti non risultarono soddisfacenti, con meno di tre milioni di spettatori e il 16% di share, risultato nettamente inferiore agli oltre 4 milioni e mezzo e il 28,5% di share totalizzati da \"L'eredit\u00e0\" di Carlo Conti, in onda su Rai 1; ci\u00f2 porto alla soppressione della trasmissione, che termin\u00f2 il suo ciclo il 2 dicembre 2006, lasciando nuovamente spazio al collaudato \"Chi vuol essere milionario?\" di Gerry Scotti.\nLa trasmissione, e in particolar modo il suo conduttore, ricevettero numerose critiche perch\u00e9 la formula del gioco presentava varie analogie con \"Affari tuoi\", programma RAI portato al debutto dallo stesso Paolo Bonolis pochi anni prima. A sostenere tale tesi, anche il presidente Endemol Italia Paolo Bassetti, societ\u00e0 produttrice della trasmissione di Rai 1, che fece causa per plagio insieme alla RAI.\nIn un'intervista del 2011, Bonolis ha rivelato che il programma fu effettivamente creato da lui come clone di \"Affari tuoi\"."}
{"id": "588003", "revid": "195924", "url": "https://it.wikipedia.org/wiki?curid=588003", "title": "Legge quadro", "text": "Una legge quadro, detta anche legge cornice, nel diritto italiano, \u00e8 una legge della Repubblica italiana che contiene i principi fondamentali relativi all\u2019ordinamento di una determinata materia.\nCaratteristiche.\nLe leggi quadro contengono i principi, nelle materie indicate nel previgente testo dell', entro cui poteva esprimersi la funzione legislativa delle Regioni a statuto ordinario. \nDopo la riforma Costituzionale avvenuta con la legge 18 ottobre 2001 n. 3 (\"\"Modifiche al titolo V della parte seconda della Costituzione\"), la categoria delle leggi quadro formalmente non esiste pi\u00f9. Sono tuttavia ancora vigenti numerose leggi-quadro emanate prima del 2001.\nLeggi quadro importanti.\nTurismo.\nLegge 17 maggio 1983 n.217 \"Legge quadro per il turismo e interventi per il potenziamento e la qualificazione dell'offerta turistica\" che definisce i principi fondamentali in materia di turismo ed industria alberghiera, ferme restando le competenze previste dal decreto del Presidente della Repubblica 24 luglio 1977, n. 616. Tali principi garantiscono lo sviluppo equilibrato delle attivit\u00e0 turistiche e di quelle connesse, considerata la rilevanza delle stesse sia sotto il profilo sociale che sotto quello economico. Sono fatte salve le attribuzioni in detta materia delle regioni a statuto speciale e delle province autonome di Trento e Bolzano previste nei rispettivi statuti e norme di attuazione.\nAssistenza sociale.\nPer quanto riguarda il servizio sociale, la riforma dell'assistenza \u00e8 stata approvata tramite la legge 8 novembre 2000 n. 328 (\"Disposizioni per la realizzazione di un sistema integrato di interventi e servizi sociali\").\nDisabilit\u00e0.\nLa legge quadro di tutela dei soggetti disabili \u00e8 la Legge 5 febbraio 1992 n. 104 (\"Legge-quadro per l'assistenza, l'integrazione sociale e i diritti delle persone diversamente abili\").\nPrincipali obiettivi sono la rimozione delle cause invalidanti e la promozione dell'autonomia e della socializzazione.\nFinalit\u00e0 sono: garantire il rispetto della dignit\u00e0 umana e i diritti di libert\u00e0 e autonomia; garantire la piena integrazione familiare, scolastica, lavorativa e sociale; assicurare servizi e prestazioni per la prevenzione, la cura e la riabilitazione e la tutela giuridica ed economica.\nOpere pubbliche.\nNel settore delle costruzioni, in riferimento alle opere pubbliche, il termine si riferisce alla legge 11 febbraio 1994 n. 109 (\"Legge. quadro in materia di lavori pubblici\"\") e successive modificazioni, anche conosciuta come Legge Merloni. Il 12 aprile 2006 la Legge Merloni \u00e8 stata abrogata e sostituita dal D.Lgs. 163/2006 (\"Codice dei contratti pubblici relativi a lavori, servizi e forniture in attuazione delle direttive 2004/17/CE e 2004/18/CE\"), pubblicato sulla Gazzetta Ufficiale n. 100 del 2 maggio 2006."}
{"id": "588005", "revid": "137928", "url": "https://it.wikipedia.org/wiki?curid=588005", "title": "Albero Red Black", "text": ""}
{"id": "588014", "revid": "125252452", "url": "https://it.wikipedia.org/wiki?curid=588014", "title": "Rdc", "text": ""}
{"id": "588018", "revid": "1971044", "url": "https://it.wikipedia.org/wiki?curid=588018", "title": "Berliner Philharmoniker", "text": "I Berliner Philharmoniker (nome ufficiale prima del 2002 Berliner Philharmonisches Orchester, cio\u00e8 Orchestra filarmonica di Berlino) sono una tra le pi\u00f9 prestigiose orchestre sinfoniche del mondo.\nStoria.\nNata dallo scioglimento di due complessi orchestrali berlinesi nel 1882, l'orchestra intraprese una brillante attivit\u00e0 concertistica sotto la guida di Franz W\u00fcllner.\nL'orchestra elegge autonomamente il proprio direttore stabile; dalla creazione del complesso i direttori stabili sono stati: Franz W\u00fcllner dal 1883, Hans von B\u00fclow dal 1887, Arthur Nikisch dal 1895, Wilhelm Furtw\u00e4ngler dal 1922, e poi dal 1955 Herbert von Karajan ne divenne il direttore per 35 anni. Con Nikisch, i Berliner affrontarono la loro prima registrazione di una composizione completa: nel 1916 incisero per la Deutsche Grammophon la sinfonia n.5 in do minore di Beethoven, evento sensazionale per quei tempi.\nDopo la Seconda guerra mondiale Furtw\u00e4ngler fu sospeso momentaneamente dall'incarico e il suo posto fu ricoperto provvisoriamente da Sergiu Celibidache. La storia ufficiale dice che, sfruttando una mancanza di Celibidache, Herbert von Karajan sia riuscito a farsi nominare direttore dell'Orchestra.\nNell'epoca di Karajan, l'orchestra fu impegnata in un lavoro costante di miglioramento della qualit\u00e0 sonora: von Karajan impose l'acquisto di nuovi strumenti, un ricambio generazionale continuo, ed un ampliamento notevole del repertorio. L'evento che port\u00f2 alla frattura definitiva tra i filarmonici berlinesi e Karajan fu l'assunzione della clarinettista Sabine Meyer come Primo clarinetto da affiancare a Karl Leister, che il maestro fece assumere nonostante il voto contrario dell'Orchestra; da qui si arriv\u00f2 alla vendetta del Maestro, che li rimpiazz\u00f2 al Festival di Salisburgo con i filarmonici viennesi. Acquisirono sempre pi\u00f9 importanza le gi\u00e0 delicatissime condizioni di salute di Karajan (soffriva di artrite reumatoide) e alla fine si arriv\u00f2 alla rescissione in tronco del contratto del direttore. Si attese per\u00f2 la morte del maestro per l'assunzione di un nuovo direttore. \nDal 1989, dopo la morte di Karajan, il nuovo direttore dei Berliner \u00e8 stato per 12 anni Claudio Abbado. Dal 2002 gli \u00e8 succeduto Simon Rattle. Caratteristica principale dell'orchestra \u00e8 la pregevole qualit\u00e0 del suono, che i componenti di questa compagine riescono a produrre nell'esecuzione di qualsiasi brano musicale.\nI Berliner al cinema.\nL'orchestra appare in svariati film e documentari cinematografici e televisivi:"}
{"id": "588019", "revid": "22475", "url": "https://it.wikipedia.org/wiki?curid=588019", "title": "Spinus yarrellii", "text": "Il lucherino facciagialla (Spinus yarrellii ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"yarrellii\", \u00e8 un omaggio all'ornitologo inglese William Yarrell: il suo nome comune, invece, \u00e8 un chiaro riferimento alla livrea di questi uccelli.\nDescrizione.\nDimensioni.\nMisura 10\u00a0cm di lunghezza, per 12 grammi di peso.\nAspetto.\nSi tratta di uccelletti dall'aspetto minuto ma robusto, muniti di testa dall'aspetto squadrato, becco conico e sottile, ali appuntite e coda dalla punta lievemente forcuta. Nel complesso, i maschi di lucherino facciagialla ricordano una via di mezzo fra il lucherino europeo (per la colorazione del dorso) ed il lucherino americano (per la disposizione del giallo e del nero).\nIl piumaggio presenta dimorfismo sessuale molto evidente: nei maschi la fronte, l'area fra i lati del becco e gli occhi ed il vertice sono di colore nero, cos\u00ec come nere sono la coda e le ali (queste ultime con specchi gialli e bianchi), mentre dorso e scapole sono di colore verde oliva, il sottocoda \u00e8 biancastro ed il resto del corpo \u00e8 di colore giallo, lipocromo che nelle femmine \u00e8 quasi completamente assente. Le femmine, infatti, mancano del giallo corporeo (mentre sono presenti gli specchi alari gialli sulle remiganti), presente solo sotto forma di sfumature sull'area ventrale: manca anche il cappuccio nero, sostituito (cos\u00ec come il giallo delle aree ventrali) dal verde oliva.\nIn ambedue i sessi gli occhi sono di colore bruno scuro, mentre becco e zampe sono di colore nerastro.\nBiologia.\nIl lucherino facciagialla \u00e8 un uccello vispo e vivace, dalle abitudini essenzialmente diurni, che durante la giornata passa la maggior parte del tempo in coppie o in gruppetti alla ricerca di cibo, per poi rifugiarsi fra i rami degli alberi al tramonto al fine di cercare riparo per la notte.\nAlimentazione.\nSi tratta di uccelletti granivori, la cui dieta si basa su piccoli semi, ma comprende anche frutti, bacche, germogli e molto verosimilmente anche piccoli invertebrati.\nRiproduzione.\nMancano dati sulla riproduzione di questi uccelli, tuttavia si ha motivo di pensare che essa segua lo stesso \"pattern\" osservabile fra i lucherini, e pi\u00f9 in generale fra i fringillidi (ipotesi supportata dal ritrovamento di nidi ascrivibili a questi uccelli fra pini ornamentali nello stato brasiliano di Pernambuco).\nDistribuzione e habitat.\nL'areale di questa specie \u00e8 attualmente ristretto al Brasile nord-orientale, con popolazioni isolate diffuse in Rio Grande do Norte, Pernambuco, Alagoas (con la maggior parte degli esemplari che si concentra nel Leste Alagoano), Piau\u00ed a sud fino al Bahia: il lucherino facciagialla \u00e8 stato inoltre introdotto nello stato venezuelano di Carabobo, dove si \u00e8 naturalizzata, ed \u00e8 stata inoltre osservata una singola volta in Colombia.\nL\"'habitat\" di questi uccelli \u00e8 rappresentato dalle aree marginali di foresta primaria e secondaria e dalla boscaglia umida di pianura, oltre che dalle piantagioni e dalla \"caatinga\".\nTassonomia.\nTradizionalmente considerata vicina al lucherino andino, in seguito a recenti analisi molecolari la specie si \u00e8 rivelata invece maggiormente affine al lucherino monaco.\nLa specie \u00e8 monotipica.\nConservazione.\nLa\"IUCN Red List\" classifica \"S. yarrellii\" come \"specie vulnerabile\".\nLa specie \u00e8 inserita nella Appendice II della CITES."}
{"id": "588021", "revid": "1610933", "url": "https://it.wikipedia.org/wiki?curid=588021", "title": "Lucherino di yarrell", "text": ""}
{"id": "588022", "revid": "115715515", "url": "https://it.wikipedia.org/wiki?curid=588022", "title": "Jackie Chan's Action Kung Fu", "text": "Jackie Chan's Action Kung Fu \u00e8 un videogioco prodotto dalla Hudson Soft per il Nintendo Entertainment System e per PC Engine.\nVenne prima messo sul mercato negli USA per il NES nel dicembre 1990, mentre la versione giapponese, intitolata solo Jackie Chan, fu messa in commercio per PC Engine il 18 gennaio 1991. Un'altra versione giapponese, per il Famicom, fu messa sul mercato il 25 gennaio.\nL'arrivo in Europa ebbe luogo durante il 1991.\nIl giocatore controlla Jackie Chan, il famoso attore di film d'azione e arti marziali, e combatte contro numerosi rivali senza nome.\nin una intervista reperibile su You tube, in Giappone , fatta all'aperto, \u00e8 possibile vedere lo stesso Chan, giocare con il videogame, all'epoca del tour promozionale del suo film Armour Of God - Operation Condor "}
{"id": "588025", "revid": "628767", "url": "https://it.wikipedia.org/wiki?curid=588025", "title": "Distretto di Pazard\u017eik", "text": " \nIl distretto di Pazard\u017eik (in bulgaro: \u041e\u0431\u043b\u0430\u0441\u0442 \u041f\u0430\u0437\u0430\u0440\u0434\u0436\u0438\u043a) \u00e8 uno dei 28 distretti della Bulgaria.\nComuni.\nIl distretto \u00e8 diviso in 11 comuni:"}
{"id": "588026", "revid": "6923", "url": "https://it.wikipedia.org/wiki?curid=588026", "title": "Campionato europeo maschile di pallacanestro 1995", "text": "Il 29\u00ba Campionato Europeo Maschile di Pallacanestro FIBA (noto anche come FIBA EuroBasket 1995) si \u00e8 tenuto dal 21 giugno al 2 luglio 1995 ad Atene, in Grecia.\nLa rassegna continentale si \u00e8 chiusa con la vittoria da parte della squadra jugoslava. Durante la premiazione, avvenuta dopo la finale, la squadra croata ha abbandonato il podio come segno di protesta per la presenza degli Jugoslavi. Non era ancora finita la guerra nei Balcani e la protesta fu dettata dalla tensione internazionale. Alcuni dei giocatori presenti nelle due squadre come Divac e Paspalj da una parte, e Kuko\u010d con Ra\u0111a dall'altra, erano tra i pilastri della generazione di fenomeni jugoslavi che trionfarono nel campionato europeo del 1989 giocato in casa.\nSquadre partecipanti.\nLe prime quattro squadre di ciascun girone si qualificano per i quarti di finale.\nDue gironi di qualificazione di 7 squadre:"}
{"id": "588028", "revid": "2115928", "url": "https://it.wikipedia.org/wiki?curid=588028", "title": "Pietro Liberi", "text": "Biografia.\nLa vita di Pietro Liberi viene narrata da Galeazzo Gualdo Priorato, forse in modo troppo romanzato, tanto da mettere in discussione anche la sua data di nascita. Nacque a Padova da Giuseppe e da Maddalena Rossi e visse i suoi primi anni in modo molto avventuroso: a sedici anni si trovava a Costantinopoli, venne poi fatto prigioniero sull'isola di Mitilene, incatenato e trasferito a Tunisi, da dove riusc\u00ec a scappare otto mesi dopo.\nViaggi\u00f2 a Roma, Firenze, Bologna e Siena per studiare i maestri pittori. A Venezia ottenne commissioni per il palazzo Ducale e per la chiesa della Salute. Per Palazzo Albrizzi dipinse un\"Annunciazione\".\nNel 1653 venne nominato \"cavaliere di San Marco\" e nel 1658 ottenne dall'imperatore Leopoldo I la nomina a Reichsgraf (\"Conte palatino\"), il che conferma la sua forte personalit\u00e0."}
{"id": "588031", "revid": "110343191", "url": "https://it.wikipedia.org/wiki?curid=588031", "title": "InstallShield", "text": "InstallShield \u00e8 un software utilizzato come supporto durante la fase di programmazione e sviluppo di un programma progettato per i sistemi operativi Microsoft Windows. Il suo sviluppo \u00e8 curato dalla Flexera Software e la sua versione attuale \u00e8 la 2018.\nDescrizione.\nNello specifico, dati il codice ed i package di un software, InstallShield permette di creare il processo installatore attraverso il quale il programma in fase di sviluppo verr\u00e0 successivamente installato e configurato nei PC degli utenti finali.\nAttualmente le versioni disponibili sono tre e vengono distribuite con prezzi e funzionalit\u00e0 differenti:\nRequisiti minimi di sistema.\nPer la versione 2018 sono segnalati i seguenti requisiti minimi di sistema:"}
{"id": "588033", "revid": "628767", "url": "https://it.wikipedia.org/wiki?curid=588033", "title": "Distretto di Pernik", "text": "Il distretto di Pernik (in bulgaro: \u041e\u0431\u043b\u0430\u0441\u0442 \u041f\u0435\u0440\u043d\u0438\u043a) \u00e8 uno dei 28 distretti della Bulgaria.\nComuni.\nIl distretto \u00e8 diviso in 6 comuni:"}
{"id": "588046", "revid": "118792295", "url": "https://it.wikipedia.org/wiki?curid=588046", "title": "Tesoro della basilica del Santo Sepolcro", "text": "Il tesoro della basilica del Santo Sepolcro \u00e8 conservato presso le sale museali dell'omonima basilica a Barletta e comprende alcune oreficerie sacre, in parte provenienti dalla Palestina.\nSi possono elencare:\nTutti questi oggetti sono di arte francese e la tradizione li vuole provenienti da Tolemaide."}
{"id": "588048", "revid": "88740", "url": "https://it.wikipedia.org/wiki?curid=588048", "title": "Chiesa di Santa Maria di Loreto (Reggio Calabria)", "text": "La chiesa di Santa Maria di Loreto, nota anche come chiesa del Loreto, \u00e8 una chiesa di Reggio Calabria che sorge nel quartiere di Sbarre, in via Sbarre Centrali.\nLa festa titolata \u00e8 il 10 dicembre.\nStoria.\nLa prima chiesa della Madonna di Loreto venne costruita a Sbarre, in contrada Ceci, nel 1579.\nLa seconda chiesa venne costruita sulla prima, danneggiata seriamente dal terremoto del 1783. Fu distrutta dal terremoto del 1908. La parrocchia si radun\u00f2 per il culto prima nella chiesa di San Pietro, dal 1910 in una baracca e poi, negli ultimi tempi, alla chiesa della Graziella.\nLa terza chiesa (quella attuale) inizi\u00f2 ad essere costruita nel 1926. Essa venne benedetta e aperta al culto nel 1929, ma ufficialmente venne inaugurata il 28 ottobre 1930.\nDescrizione.\nArte e architettura.\nLo stile, simile al romanico dell'Italia meridionale, si articola in sobrie decorazioni. Numerosi mosaici raffiguranti i santi della Chiesa cattolica sono posti sui pilastri di sostegno della chiesa. \nI tre altari originali, col fonte battesimale, sono opera di Concesso Barca. I lavori in ferro battuto vennero eseguiti da F. Majone.\nLa chiesa misura 26 metri di lunghezza per 14 metri di larghezza.\nOrgano a canne.\nL'organo a canne della chiesa \u00e8 stato realizzato dalla ditta Michelotto di Albignasego (Padova) nel 1996. Lo strumento possiede 44 registri e circa 2500 canne, distinte in due corpi separati. La consolle, con tre tastiere a 58 tasti e pedaliera a 32 note, \u00e8 a trasmissione elettrica ed \u00e8 collocata nel transetto destro.\nBibliografia.\nN. Ferrante, \"La parrocchia di S. Maria di Loreto a Sbarre in Reggio Calabria\", 1987"}
{"id": "588053", "revid": "399678", "url": "https://it.wikipedia.org/wiki?curid=588053", "title": "Marco Liberi", "text": ""}
{"id": "588057", "revid": "38120", "url": "https://it.wikipedia.org/wiki?curid=588057", "title": "Seiji Yokohama", "text": ""}
{"id": "588058", "revid": "1442080", "url": "https://it.wikipedia.org/wiki?curid=588058", "title": "Valle dell'Ombrone", "text": "La Valle dell'Ombrone \u00e8 la valle costituita dal fiume Ombrone, che si estende nella provincia di Grosseto, dopo che il fiume ha attraversato la parte meridionale delle Colline del Chianti e la zona delle Crete senesi lungo il suo tratto iniziale. Comprende anche i dolci rilievi collinari che si elevano attorno al corso del fiume e ne delimitano lo spartiacque orografico, tra i quali anche l'area collinare de \"I Triboli\" dove sorgono i famosi cipressi di San Quirico d'Orcia.\nOrigine del nome.\nPotrebbe derivare dagli Umbri, che secondo alcuni storici antichi, abitavano parte della Toscana fino all'arrivo degli Etruschi. Cos\u00ec sarebbe anche per il torrente Ombrone in Provincia di Pistoia.\nGeografia.\nL'intera area geografica confina a nord con le Colline del Chianti, a est con la Val d'Orcia (ove ingloba la parte terminale del fiume Orcia) e con il cono vulcanico del Monte Amiata, a sud-est si inoltra nelle Colline dell'Albegna e del Fiora, a sud-ovest si apre nella Maremma grossetana, mentre a ovest il territorio \u00e8 in continuit\u00e0 con la sponda sud-orientale delle Colline Metallifere a sud e con le Crete Senesi a nord.\nIn provincia di Siena la valle interessa i territori comunali di Castelnuovo Berardenga, Rapolano Terme, Asciano, Buonconvento, Murlo e Montalcino, mentre la valle si spinge parzialmente fino all'estremit\u00e0 settentrionale del territorio comunale di San Quirico d'Orcia. In provincia di Grosseto il fiume Ombrone segna inizialmente il confine con il territorio di Montalcino (SI), per poi attraversare i comuni di Civitella Paganico, Cinigiano, Campagnatico, Scansano e Grosseto, prima di sfociare nel Mar Tirreno presso Bocca d'Ombrone (Grosseto). L'area grossetana comprende gli interi territori dei tre comuni della provincia, la localit\u00e0 di Montenero d'Orcia nel comune di Castel del Piano e le localit\u00e0 di Istia d'Ombrone, Grancia, Batignano e Montepescali nel comune di Grosseto. \nI paesaggi alternano vegetazione fluviale lungo i corsi d'acqua, boschi di macchia mediterranea (versanti esposti a sud) e vaste aree assolate dove cipressi e sughere (nell'area grossetana) ombreggiano le strade e segnano i confini tra i vari poderi; nella parte orientale del territorio comunale di Cinigiano, si estendono i primi castagneti secolari verso il Monte Amiata.\nNell'ultimo tratto prima della foce, il fiume Ombrone attraversa la piana grossetana, vasta zona pianeggiante nel cuore della Maremma.\nSorgenti termali.\nA cavallo tra le province di Grosseto e Siena, lungo il corso del torrente Farma che segna il limite tra i due territori provinciali, si trovano le Terme di Petriolo, fruibili sia liberamente lungo il torrente che presso strutture attrezzate.\nClima.\nLa Valle dell'Ombrone presenta temperature medie simili a quelle della Maremma grossetana, ma con escursioni termiche giornaliere ed annue pi\u00f9 accentuate per il minor influsso marittimo e la presenza di caratteristiche continentali.\nLe precipitazioni minime si registrano nell'area tra Cinigiano, Porrona e il corso dell'Orcia, con valori di poco superiori ai 600\u00a0mm annui, irregolarmente distribuiti nell'arco dell'anno ma con leggera prevalenza autunnale, che si contrappone ad un'accentuata siccit\u00e0 estiva; precipitazioni pi\u00f9 intense si registrano invece nella zona di Civitella Paganico e sui rilievi di maggiore altitudine, con valori attorno agli 800\u2013900\u00a0mm annui, che si raggiungono grazie agli apporti autunnali, primaverili e ai brevi ma intensi temporali termo-convettivi pomeridiani o serali della stagione estiva. \nNella tabella sottostante sono riportati i dati climatici medi relativi al trentennio 1951-1980, forniti da alcune stazioni facenti capo al servizio idrologico. "}
{"id": "588060", "revid": "628767", "url": "https://it.wikipedia.org/wiki?curid=588060", "title": "Distretto di Pleven", "text": " \nIl distretto di Pleven (in bulgaro: \u041e\u0431\u043b\u0430\u0441\u0442 \u041f\u043b\u0435\u0432\u0435\u043d) \u00e8 uno dei 28 distretti della Bulgaria. Il capoluogo \u00e8 Pleven, centro economico, culturale e politico della Bulgaria settentrionale.\nComuni.\nIl distretto \u00e8 diviso in 11 comuni:"}
{"id": "588064", "revid": "1714743", "url": "https://it.wikipedia.org/wiki?curid=588064", "title": "Antonio de' Medici", "text": "Biografia.\nNascita.\nFrancesco, sposato con Giovanna d'Austria, si era invaghito della bella Bianca, pure essa sposata. La loro relazione era quindi clandestina e grande scalpore aveva suscitato l'assassinio del marito di lei, morto in circostanze mai precisate.\nQuando anche la moglie di Francesco mor\u00ec i due poterono finalmente sposarsi nel 1579, anche se per prudenza in un primo momento le nozze furono celebrate segretamente, per via della ferma opposizione di tutta la famiglia granducale verso la donna che era stata per Francesco fonte di scandalo e concubinaggio.\nNon sorprende quindi che il figlio della coppia, Don Antonio appunto, l'unico maschio sopravvissuto a Francesco, non fosse mai accettato come erede ufficiale del Granducato e aspramente avversato dallo zio, il Cardinale Ferdinando, poi granduca con il nome di Ferdinando I dopo l'improvvisa morte di Francesco e di Bianca Cappello nella Villa di Poggio a Caiano nel 1587.\nGiovinezza.\nIn realt\u00e0 non \u00e8 mai stato chiarito il vero lignaggio di Don Antonio, nascosto fin dall'epoca della sua nascita dagli intrighi e le trame di palazzo. Alcune voci lo indicano come figlio di una serva di Bianca e di un uomo sconosciuto, e di conseguenza semplicemente adottato dalla coppia: non stupirebbe d'altronde una simulazione di gravidanza da parte di Bianca Cappello, la quale aveva il vantaggio che il Granduca Francesco non aveva ancora avuto nessun erede maschio da sua moglie legittima, che ci\u00f2 potrebbe essere stato un motivo per ripudiarla e magari prenderla come sposa se le avesse saputo garantire un erede prima di Giovanna. Dopo una serie di ben sei figlie femmine (alcune morte infanti) Francesco avrebbe avuto il primo erede proprio in Antonio, con la possibilit\u00e0 di legittimarlo alla successione dinastica; Giovanna ebbe un figlio maschio solo un anno dopo, Filippo, ma egli mor\u00ec all'et\u00e0 di tre anni (forse anche in questo caso ci fu qualche intrigo di potere), dopo che anche sua madre era deceduta nel 1578.\nVita all'ombra dei Medici.\nAntonio nella sua vita fu sempre tenuto in ombra dallo zio, il Granduca Ferdinando, il quale gli confer\u00ec un appannaggio di trentacinquemila scudi l'anno, in cambio delle rinunce al principato di Capestrano, nel Regno di Napoli, che il padre gli aveva conferito a titolo vitalizio, e a ogni pretesa sull'eredit\u00e0 paterna. Visse in alcune delle ville di famiglia, come quella di Marignolle o il Casino Mediceo di San Marco e viaggi\u00f2 molto.\nDopo essere stato nominato Cavaliere di Malta (1594), e aver subito ottenuto nell'Ordine il priorato di Pisa, venne inviato come ambasciatore granducale a Parigi (1597), a Milano (1598), a Genova (1599), a Bologna (1600), a Venezia (1601, 1603, 1614), a Roma (1605), a Mantova (1608), a Ravenna (1609).\nPartecip\u00f3 come venturiero alla spedizione militare capitanata da don Giovanni de' Medici, figlio naturale di Cosimo I, che si rec\u00f3 in Ungheria in aiuto dell'imperatore Rodolfo II, e nel 1607 ad un attacco navale contro Cipro.\nValente e coraggioso militare, condusse tuttavia una vita agiata e libertina, ed ebbe diversi figli naturali.\nMorte e sepoltura.\nMor\u00ec il 2 maggio 1621.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nDiscendenza.\nEbbe cinque figli, tre dei quali con Artemisia Tozzi (originaria di Lucca, m. 1643):\nDopo la morte di Antonio, Artemisia venne confinata nel monastero di San Clemente."}
{"id": "588069", "revid": "125939752", "url": "https://it.wikipedia.org/wiki?curid=588069", "title": "Kingpin (personaggio)", "text": "Kingpin, il cui vero nome \u00e8 Wilson Grant Fisk, \u00e8 un personaggio dei fumetti creato da Stan Lee (testi) e John Romita Sr. (disegni), pubblicato dalla Marvel Comics. La sua prima apparizione avviene in \"Amazing Spider-Man\" (vol. 1) n. 50 (luglio 1967).\nImponente colosso, tra i pi\u00f9 temuti, pericolosi e potenti supercriminali dell'Universo Marvel, Kingpin \u00e8 un leader malavitoso intelligente, subdolo, manipolatore e dotato di una forza inimmaginabile, datagli dalla sua colossale statura, caratterizzato da una personalit\u00e0 quasi duplice che lo rende tanto spietato con gli avversari quanto incredibilmente affettuoso con i suoi cari, in particolare con la moglie Vanessa e il figlio Richard. Nato come avversario dell'Uomo Ragno, nel corso del tempo \u00e8 divenuto principalmente noto come nemico del Punitore e soprattutto di Daredevil, del quale \u00e8 il pi\u00f9 ricorrente antagonista e nemesi giurata. L'imponente figura del personaggio \u00e8 stata modellata su quella di Sydney Greenstreet ne \"Il mistero del falco\".\nFisk \u00e8 stato il primo individuo a fregiarsi del nome di \"Kingpin\" (in italiano: \"perno\"), in seguito divenuto un titolo assegnato a chiunque rivesta una posizione di dominio nel mondo del crimine, anche su scena internazionale, sebbene il riferimento sia particolarmente all'area metropolitana di New York.\nNella classifica stilata nel 2009 da IGN, si \u00e8 posizionato al 10\u00ba posto come pi\u00f9 grande cattivo nella storia dei fumetti. \u00c8 considerato il pi\u00f9 grande nemico di Daredevil secondo ComicBook.com e Comics Animo.\nBiografia del personaggio.\nOrigini.\nNato nel Lower East Side di New York, Wilson Fisk \u00e8 cresciuto in condizioni di estrema povert\u00e0 venendo costantemente preso di mira dai suoi coetanei in quanto obeso. Spinto dalla rabbia e dalla determinazione a essere il migliore in qualunque cosa faccia, Fisk inizia fin da bambino ad allenarsi ossessivamente nella lotta libera, nel sumo, nel bodybuilding e in varie altre forme di combattimento trasformando il suo grasso in muscoli, sebbene all'apparenza sembri comunque obeso. Divenuto una vera e propria macchina da combattimento capace di affrontare perfino individui dotati di superpoteri, Fisk obbliga i bulli che prima lo tormentavano a formare una gang sotto il suo comando con cui eseguire incarichi su commissione di piccoli boss locali; a dodici anni, nel corso di uno dei suddetti lavori, commette il suo primo omicidio dando fuoco a un edificio mentre un uomo \u00e8 ancora al suo interno. Contemporaneamente inizia la sua educazione da autodidatta rubando testi da varie librerie e concentrandosi in particolare sulle scienze politiche, che a suo parere sono il modo migliore di dominare la malavita.\nDa adulto, Fisk inizia la sua carriera di brutale picchiatore agli ordini del re del crimine dell'epoca, Don Dante Rigoletto, che in seguito uccide impossessandosi del suo impero criminale e allargandolo a macchia d'olio fino a controllare le attivit\u00e0 criminali dell'intera Costa Orientale divenendo noto come \"Kingpin\".\nGrazie alla sua astuzia, alla corruzione e alle sue immense risorse, nel corso degli anni il re del crimine diviene praticamente intoccabile e ogni qualvolta qualcuno tenti di incriminarlo le accuse vengono puntualmente fatte cadere per assenza di prove. Dopo circa dieci anni dalla sua ascesa a re del crimine, alcuni trafficanti di esseri umani tentano di vendergli una senzatetto quindicenne svizzera di nome Vanessa, che lo colpisce tanto profondamente per la grazia e il coraggio dimostrato nonostante la situazione, da far s\u00ec che incarni in lei l'oggetto di \"ogni suo sogno solitario\" e, pertanto, le concede la libert\u00e0. Circa tre anni dopo i due si sposano e hanno un figlio: Richard.\nKingpin.\nVent'anni dopo, saputo del ritiro dell'Uomo Ragno, Kingpin tenta di formare una coalizione criminale tanto ampia da superare l'unica organizzazione sufficientemente potente da fargli da rivale: il Maggia; tuttavia il suo piano viene sventato dall'Uomo Ragno, tornato in attivit\u00e0. Successivamente Kingpin tenta, senza successo, di fare il lavaggio del cervello al capitano George Stacy e si trova coinvolto in una guerra con la banda del misterioso boss rivale noto solo come Schemer, che si rivela essere suo figlio Richard (ufficialmente morto in Europa pochi anni prima) intenzionato a distruggere l'impero paterno dopo aver scoperto le sue reali attivit\u00e0. Tale rivelazione precipita Kingpin in uno stato catatonico, motivo per cui Vanessa convince il figlio, pentitosi, ad aiutarlo sfruttando i suoi contatti con l'HYDRA e la loro tecnologia. Una volta ripresosi, Kingpin tenta di assumere il controllo dell'organizzazione terrorista dando luogo a uno scontro con Teschio Rosso nel corso del quale Richard viene ferito quasi mortalmente, sebbene poi lui e Vanessa riescano a salvarlo assorbendo un po' di energia vitale dall'Uomo Ragno.\nDopo tali esperienze, Kingpin riceve da Vanessa un ultimatum: se in 24 ore egli non avesse abbandonato il crimine lei sarebbe uscita per sempre dalla sua vita. Nel tentativo disperato di chiudere ogni suo conto in sospeso, Kingpin sconfigge l'Uomo Ragno ma, poco prima che possa ucciderlo, scocca la mezzanotte ed egli lo risparmia tornando dalla moglie per partire con lei verso il Giappone.\nAnni dopo, convinto il marito a consegnare alla giustizia americana i documenti necessari per incriminare tutti i suoi ex-sottotenenti, Vanessa si reca a New York per affidare allo studio Nelson &amp; Murdock la delicata trattativa venendo tuttavia rapita e apparentemente uccisa da un'ex-affiliato di Fisk. Furioso, Kingpin si vendica dei responsabili e, in seguito, riassume rapidamente il controllo del suo impero del crimine iniziando una storica faida con Devil, costante ostacolo alle sue attivit\u00e0, che tenta di far assassinare mandandogli contro la Mano e Elektra. Contemporaneamente appoggia la campagna come sindaco di New York del corrotto consigliere Randolph Cherryh finch\u00e9 Devil ritrova Vanessa e lo ricatta offrendogli di riconsegnargliela solo a patto che rimuova il suo gregario dalla corsa alle elezioni, Kingpin accetta ma, riavuta la moglie, ordina a Elektra di assassinare Foggy Nelson ma, quando egli la riconosce come l'ex-fidanzata di Matt, lei non trova pi\u00f9 la forza di compiere il suo dovere e lo lascia andare, cosa che la porta a venire uccisa da Bullseye.\nContemporaneamente anche Punisher inizia a intromettersi sempre pi\u00f9 di frequente nelle sue attivit\u00e0, mentre al Daily Bugle Ben Urich apre un'inchiesta per smascherarlo, cosa che lo porta a divenire il bersaglio di varie ritorsioni da parte del boss criminale. Successivamente si offre di fornire alla Gatta Nera superpoteri tramite i suoi scienziati conferendole la capacit\u00e0 di provocare sfortuna ai suoi nemici (in realt\u00e0 a chiunque si trovi in sua prossimit\u00e0), cosa che porta alla fine della relazione tra lei e l'Uomo Ragno, sebbene il re del crimine avesse in realt\u00e0 sperato di riuscire in tal modo a ucciderlo indirettamente; incarico per cui crea poi supercriminali quali Answer e la Macchia arrivando infine ad affrontarlo direttamente, sempre senza successo.\nDevil: Rinascita.\nScoperta l'identit\u00e0 segreta di Devil dopo che Karen Page, ex-ragazza dell'eroe divenuta pornostar eroinomane, la rivela a uno spacciatore in cambio di una dose, Kingpin decide di spezzare l'odiato nemico colpendo direttamente Matt Murdock bloccandogli il conto in banca, facendolo radiare dall'albo degli avvocati, dando fuoco al suo appartamento, ordinando di uccidere chiunque lo conoscesse e riducendolo a vivere come un senzatetto per le fredde strade di Hell's Kitchen. Sul punto d'impazzire, grazie alla ritrovata madre Maggie (fattasi suora) e al rinnovato amore per la pentita Karen, Murdock riesce a reagire e a risollevarsi. Da allora Fisk inizia una sorta di duello psicologico con Devil prendendo la decisione di spezzarne lo spirito prima di ucciderlo definitivamente.\nLa guerra aperta tra Devil e Kingpin porta quest'ultimo a mandargli contro vari sicari, tra cui Typhoid Mary, che per\u00f2 fallisce a causa delle sue psicosi. Dopo aver vinto la faida con Teschio Rosso e Crossbones, Kingpin viene preso di mira dall'HYDRA che riesce a infiltrarsi nella sua organizzazione sottraendogli progressivamente territori e risorse ragion per cui Devil, avvertito da Nick Fury, approfitta dell'occasione e porta il nemico a perdere il controllo sia del suo impero che delle sue azioni facendolo infine arrestare dall'FBI. Riuscito a evadere, Fisk entra in latitanza e si rifugia in Giappone, dove entra alle dipendenze del colosso Stark-Fujikawa riuscendo in breve a risalire la scala gerarchica recuperando il suo potere cementificandolo quanto basta da far ritorno a New York e iniziare a ricostituire il suo regno.\nThe Murdock Paper.\nPoco dopo aver fatto ritorno negli Stati Uniti, Kingpin convince Maya Lopez, ragazza non udente dotata di un'incredibile memoria eidetica e mimica, che Devil abbia ucciso suo padre Willie \"Cavallo Pazzo\" Lincoln, sebbene in realt\u00e0 sia stato lui ad assassinarlo e, in seguito, abbia cresciuto la ragazza solo per rispetto verso le ultime volont\u00e0 della sua vittima. Nel momento in cui essa scopre la verit\u00e0, tuttavia, raggiunge Kingpin in casa sua e gli spara in faccia accecandolo, motivo per il quale i suoi rivali, guidati da suo figlio Richard e dal suo ex-scagnozzo Sammy Silke, gli si rivoltano contro massacrandolo e costringendolo a lasciare nuovamente il paese. Per vendicarlo sua moglie Vanessa torna a New York dopo anni di permanenza in Europa per motivi di salute e, nel giro di una notte, fa assassinare tutti i responsabili del complotto, incluso Richard, per poi distribuire il controllo delle attivit\u00e0 criminali del marito ai suoi vari luogotenenti e lasciare nuovamente la citt\u00e0 mentre Kingpin, all'estero, riceve un trapianto di cornea e recupera la vista.\nDesideroso di vendetta, Kingpin fa ritorno e tenta di riassumere il controllo del crimine di New York ma viene sconfitto da Devil che, per tenere la criminalit\u00e0 sotto controllo, decide di prendere il posto di Fisk proclamandosi nuovo \"Kingpin\". Poco dopo il suo arresto, ad ogni modo, Fisk, tramite ingegnosi raggiri, costringe Ben Urich a consegnare all'FBI importanti documenti che testimonino la doppia identit\u00e0 di Devil, pena l'arresto per occultamento di prove e favoreggiamento. Cos\u00ec facendo il criminale si vendica sia di Devil, conseguentemente arrestato e imprigionato dai federali, che di Urich, reso suo involontario complice tuttavia, nonostante l'accordo prevedesse la sua scarcerazione in cambio di tali informazioni, il governo non mantiene la parola data lasciandolo rinchiuso assieme a Murdock a Riker's Island.\nDurante una rivolta carceraria, Fisk e Murdock sono costretti a collaborare per respingere l'assalto di alcuni prigionieri determinati a ucciderli entrambi ma, dopo che Kingpin libera Bullseye in un tentativo di evasione, Matt li ostacola fuggendo al posto loro.\nCivil War.\nDurante la guerra civile dei superumani Fisk, dando disposizioni dal carcere in cui \u00e8 detenuto, aiuta indirettamente la fazione di Capitan America: Stark gli offre una riduzione di pena in cambio di informazioni riguardo all'ubicazione della base segreta degli oppositori alla registrazione e Fisk finge di accettare indirizzandolo invece al rifugio del boss rivale Testa di martello, che approfittando dell'assenza di Kingpin sta tentando di impossessarsi dei suoi territori.\nTerminato il conflitto Kingpin, venuto a conoscenza della vera identit\u00e0 dell'Uomo Ragno, rivelata in mondovisione, assolda un killer per uccidere Peter Parker ma questi, per errore colpisce invece Zia May. In preda all'ira, Peter torna a vestire il costume nero e indaga sull'identit\u00e0 del mandante del sicario fino a risalire a Kingpin, affrontandolo in prigione massacrandolo e umiliandolo di fronte a tutti gli altri detenuti per poi informarlo che, qualora sua zia morisse, torner\u00e0 per ucciderlo, lasciandolo con la consapevolezza che potrebbe farlo in qualunque momento. Dopo che Mefisto riscrive la storia cancellando il matrimonio di Peter e Mary Jane e ripristinando la salute di Zia May, Kingpin, come chiunque altro, perde ogni ricordo inerente alla vera identit\u00e0 dell'Uomo Ragno.\nNel frattempo Matt ritorna in patria e, con l'aiuto di Vanessa, malata terminale di cancro, riesce a riabilitare il suo nome, depistare i media e risolvere tutti i suoi problemi legali in cambio della promessa di fare da avvocato a suo marito e scarcerarlo. Murdock tiene fede alla sua promessa facendo rilasciare Fisk che, dopo aver aiutato i Runaways in segno di rispetto verso i loro genitori e aver fatto visita alla tomba della defunta moglie, lascia gli Stati Uniti rifugiandosi in Europa in totale solitudine.\nIl Ritorno del Re.\nWilson Fisk passa successivamente un anno sulle spiagge di un piccolo villaggio di pescatori in Spagna assieme alla sua nuova compagna Marta, madre single di due figli, vivendo un'esistenza semplice e felice finch\u00e9 la setta ninja della Mano, guidata da Lady Bullseye, uccide la donna e i bambini, per spingerlo nuovamente a combattere Devil. In tutta risposta Fisk fa invece ritorno a New York complottando con l'ex-nemico giurato per sgominare la Mano, quando per\u00f2 Devil assume la leadership della setta anzich\u00e9 scioglierla, desideroso di vendetta Kingpin si allea con Lady Bullseye, Typhoid Mary, Montana e Hobgoblin per tornare a tormentare Murdock e tutte le persone a lui care, facendo radiare Foggy dall'albo degli avvocati e togliendo la licenza da investigatrice privata a Dakota North, nonch\u00e9 convincendo Luke Cage, Pugno d'acciaio e Ghost Rider ad attaccarlo riuscendo infine a usurparne il ruolo di capo della setta ninja e recuperando appieno il titolo di re del crimine di New York.\nTornato a scontrarsi regolarmente con l'Uomo Ragno e la Gatta Nera, dopo che il tessiragnatele (nel cui corpo si cela in realt\u00e0 la mente del Dottor Octopus) si proclama \"Superior Spider-Man\" iniziando a sfoggiare metodi crudeli e brutali nella lotta al crimine, Kingpin si rende conto che c'\u00e8 qualcosa di strano nell'arrampicamuri e, quando questi prende d'assalto la sua fortezza, Shadowland, simula la propria morte fuggendo con un piccolo sottomarino e lasciando tra le macerie il corpo di un suo clone\nPoteri e abilit\u00e0.\nIl Kingpin \u00e8 incredibilmente forte e significativamente pi\u00f9 resistente dell'umano medio. Nonostante il suo aspetto obeso celi la sua prestanza fisica, la maggior parte della sua massa corporea \u00e8 in realt\u00e0 costituita di muscoli sviluppati fino a dimensioni enormi, proprio come un lottatore di sumo o alcuni sollevatori di pesi olimpici e powerlifter, ma a livelli di forza maggiori: Kingpin ha dimostrato di essere abbastanza forte da scagliare uomini grossi attraverso una stanza, schiacciare un cranio o rompere un collo a mani nude e lasciare sui muri di cemento le impronte dei suoi pugni; durante un combattimento con Spider-Man us\u00f2 come arma un bilanciere da , e nell'universo Ultimate ha rotto i lancia-ragnatele di un giovane Peter Parker senza intenzione. Inoltre i suoi muscoli lo proteggono da molte forme di lesioni, permettendogli di venir colpito in modo abbastanza superficiale. Tuttavia non sembra poter rivaleggiare in termini di forza fisica con l'Uomo Ragno dell'universo classico n\u00e9 tanto meno con la sua versione adulta e potenziata, dal quale durante l'arco narrativo \"Back in Black\" ricever\u00e0 un violento pestaggio. Sfidando la sua stazza, il Kingpin \u00e8 un maestro in molte forme di combattimento armato e disarmato, in particolare nel sumo wrestling. La sua presa di sottomissione caratteristica \u00e8 l'abbraccio dell'orso. La sua abilit\u00e0 \u00e8 tale che \u00e8 riuscito a sconfiggere l'Uomo Ragno e ad affrontare alla pari in un combattimento corpo a corpo perfino Capitan America. Il suo allenamento quotidiano consiste tipicamente nel superare simultaneamente cinque o pi\u00f9 esperti di arti marziali a mani nude e conserva i suoi oggetti di valore in una cassaforte su misura che non ha serratura e cos\u00ec pesante che solo lo stesso Kingpin \u00e8 abbastanza forte da aprirla.\nIl Kingpin \u00e8 intellettualmente formidabile ed \u00e8 un maestro tattico e un pianificatore e organizzatore altamente qualificato. Si \u00e8 autodidatta fino a raggiungere il livello universitario nel campo delle scienze politiche ed \u00e8 estremamente abile e ben informato nell'organizzazione e nella gestione di operazioni commerciali sia illegali che legali, permettendogli di superare in astuzia e sopravvivere ai suoi nemici pi\u00f9 e pi\u00f9 volte. \u00c8 anche un eccellente manipolatore, avendo ingannato persino supereroi come Spider-Man, Devil, il Punitore e agenzie potenti e ben collegate come il NYPD, l'FBI e lo S.H.I.E.L.D.. Finanziere, organizzatore e fondatore di successo di diverse aziende sotto il suo nome, Fisk \u00e8 inguaribilmente ricco. Dona notevoli somme di denaro a cause di carit\u00e0 e campagne di beneficenza, assume avvocati e sceglie di essere il pi\u00f9 equilibrato possibile per costruirsi una reputazione incontaminata, che rende per molte persone difficile credere che lui sia il re del crimine. Ad un certo punto, \u00e8 diventato manager e direttore di una parte dell'HYDRA con sede a Las Vegas. Egli impiega numerosi scagnozzi (ladri, assassini, spacciatori, poliziotti, bande criminali, gruppi terroristici, funzionari governativi, aziende, scienziati, specialisti e persino superumani), quasi tutti fortemente leali con lui per dedizione, paura o entrambe. La sua intelligenza gli ha inoltre consentito di ricostruire pi\u00f9 volte il suo impero ripartendo da zero. Fisk \u00e8 anche un multilingue: parla correntemente inglese, spagnolo, mandarino, giapponese, russo e forse altro ancora. La forza di volont\u00e0 di Kingpin \u00e8 cos\u00ec grande che ha resistito anche al controllo mentale dell'Uomo Porpora.\nSebbene le autorit\u00e0 statali e federali siano a conoscenza del Kingpin, non sono mai state in grado di dimostrare il suo coinvolgimento in molti crimini, e mentre Fisk \u00e8 stato occasionalmente incarcerato o indagato, le sue formidabili risorse legali e la conoscenza della legge lo hanno sempre protetto da eventuali gravi conseguenze. I membri del governo hanno lavorato con lui quando necessario (anche descrivendolo come \"il diavolo\"), come quando avevano bisogno del suo aiuto per disfarsi di un edificio di Manhattan che l'Arcano ha trasformato in oro.\nI suoi caratteristici completi bianchi sono rivestiti di kevlar e, solitamente, sotto di essi porta un giubbotto antiproiettile. Il suo bastone da passeggio nasconde un'arma a laser che pu\u00f2 vaporizzare una pistola o la testa di una persona a distanza ravvicinata. Di solito indossa una spilla da cravatta ornamentale di diamante che nasconde il gas soporifero compresso, che \u00e8 efficace se spruzzato sul viso di una vittima. A causa della sua ricchezza e del suo acume intellettuale, Kingpin potrebbe usare accessori molto pi\u00f9 avanzati, ma preferisce usare queste cose solo come ultima risorsa. Poich\u00e9 Fisk \u00e8 diventato meno nemico di Spider-Man e pi\u00f9 di Daredevil, \u00e8 stato ritratto pi\u00f9 come un mafioso naturalista che come una mente criminale dei fumetti, e dipendeva meno da armi scientificamente avanzate.\nAltre versioni.\n1602.\nIn \"1602\", Wilson Fisk \u00e8 un capitano pirata soprannominato \"King's Pin\" che a bordo della sua nave, la HMS Vanessa, assale il vascello dove viaggiano Peter Parquarh e Sir. Norman Osborne.\nCrossover Marvel/DC Comics.\nKingpin compare in numerosi crossover tra Marvel e DC Comics:\nEra di Apocalisse.\nNella realt\u00e0 alternativa de \"L'era di Apocalisse\", Wilson Fisk (Dirigibile), cos\u00ec come il Gufo, Red e Arcade, fa parte del gruppo di traditori della razza umana noto come Marauders. Viene ucciso da Gwen Stacy.\nMarvel Zombi.\nNella serie \"Marvel Zombi\", Kingpin \u00e8 a capo di un'orda di zombie con cui intende dominare il mondo e, sebbene infetto, riesce perfettamente a controllare il desiderio di nutrirsi di sua moglie Vanessa, rimasta al suo fianco pur non essendo stata infettata dal morbo zombie. Tale situazione tuttavia non perdura e, dopo aver perduto la riserva di cloni usati per cibarsi, Kingpin sbrana la moglie e, in seguito, viene divorato dalla versione zombie dell'Uomo Ragno.\nMAX.\nWilson Fisk \u00e8 stato trasposto da Jason Aaron nella serie Marvel MAX \"PunisherMAX\". In tale versione il personaggio ha discendenze irlandesi, si \u00e8 reso responsabile dell'omicidio del padre violento facendolo sbranare da un branco di ratti e ha guadagnato la sua reputazione nel mondo del crimine per aver fatto stuprare e successivamente assassinato la moglie di un boss che aveva ordinato ai suoi uomini di picchiarlo e violentarlo; in seguito ha torturato il boss in questione per un'intera notte prima di ucciderlo. Il matrimonio tra lui e Vanessa collassa nel momento in cui il figlio di otto anni Richard muore a causa di uno scontro a fuoco con una gang rivale. Divenuto il bersaglio di Punisher, Kingpin assolda prima Bullseye e poi Elektra per ucciderlo, decidendo infine di affrontarlo personalmente e morendo per un colpo di pistola alla nuca. In seguito alla sua morte Vanessa lo fa cremare e getta le sue ceneri nel water.\nMC2.\nNel futuro alternativo di \"MC2\", Kingpin \u00e8 riuscito a uccidere Devil (sebbene questi si sia poi reincarnato in Darkdevil) ma \u00e8 stato in seguito arrestato e, per tanto, ha gestito per anni il suo impero criminale dalla prigione, ottenuta l'appello grazie al suo avvocato, Foggy Nelson, Fisk \u00e8 prossimo alla scarcerazione ma Kaine rivela a Nelson che il suo cliente ha assassinato Murdock, facendo s\u00ec che il legale lasci le sue dipendenze condannandolo a rimanere in carcere dove trova la morte nel corso di una rivolta carceraria.\nUltimate.\nNell'universo Ultimate, Kingpin \u00e8 fondamentalmente inalterato; potente signore del crimine di New York a capo di numerosi supercriminali, la sola persona che abbia mai veramente amato, sua moglie Vanessa, \u00e8 in coma da diverso tempo e, nonostante le sue immense risorse e i vari tentativi (anche antietici) di curarla, le sue condizioni non sembrano migliorare. Dopo essere riuscito a smascherare Spider-Man scoprendo che \u00e8 solo un ragazzino adolescente, Kingpin lo tortura costantemente tramite tale conoscenza, arrivando ad acquistare la GG Enterprises, compagnia che sta producendo un film sul supereroe, di modo da possedere i \"diritti su Spider-Man\"; inoltre inizia una faida anche con Devil distruggendo il suo studio legale ma, in seguito, Moon Knight lo fa arrestare costringendolo ad abbandonare il paese e, dopo gli eventi di \"Ultimatum\", privandolo del suoi impero criminale. In seguito a uno scontro con Mysterio, Kingpin viene scaraventato da una finestra e ucciso."}
{"id": "588070", "revid": "599013", "url": "https://it.wikipedia.org/wiki?curid=588070", "title": "Bst", "text": ""}
{"id": "588076", "revid": "287204", "url": "https://it.wikipedia.org/wiki?curid=588076", "title": "Moskva", "text": "Moskva \u2013 traslitterazione di \u041c\u043e\u0441\u043a\u0432\u0430, nome russo per la citt\u00e0 di Mosca.\nNavi.\nCinque unit\u00e0 della Marina militare sovietica e della Marina militare federale russa hanno portato il nome di Moskva:"}
{"id": "588078", "revid": "1318658", "url": "https://it.wikipedia.org/wiki?curid=588078", "title": "Alti Tatra", "text": "Le montagne degli Alti Tatra, o semplicemente gli Alti Tatra (in slovacco e ceco \"Vysok\u00e9 Tatry\", in polacco: \"Tatry Wysokie\", in ungherese: \"Magas T\u00e1tra\", in tedesco: \"Hohe Tatra\") sono una catena montuosa al confine tra Slovacchia e Polonia. Fanno parte dei Monti Tatra orientali.\nGli Alti Tatra, con le loro 24 (o 25) cime a pi\u00f9 di 2.500\u00a0m di altezza, formano la pi\u00f9 alta parte dei 1.200\u00a0km di lunghezza dei Carpazi, e perci\u00f2 sono l'unica parte della catena ad avere carattere alpino.\nDescrizione.\nLa maggior parte delle cime pi\u00f9 alte degli Alti Tatra si trovano in Slovacchia. Il picco pi\u00f9 alto \u00e8 Gerlachovsk\u00fd \u0161t\u00edt, a Su queste montagne si trovano molte specie di animali e piante, come l'orso, la lince, il gatto selvatico, la faina, il lupo e la volpe. Esistono pi\u00f9 di 1.300 specie di piante conosciute.\nLa zona \u00e8 molto conosciuta per gli sport invernali, con centri specializzati, tra i quali \u0160trbsk\u00e9 Pleso, Star\u00fd Smokovec, e Tatransk\u00e1 Lomnica (tutti sono incorporati nella citt\u00e0 di Vysok\u00e9 Tatry, creata nel 1999) in Slovacchia e Zakopane in Polonia. La citt\u00e0 di Poprad \u00e8 la via di accesso ai centri di villeggiatura dei Tatra slovacchi.\nFu fondato proprio in questa zona il primo parco naturale europeo a cavallo tra due Paesi: il Parco Nazionale dei Tatra (Tatransk\u00fd n\u00e1rodny park - TANAP) in Slovacchia nel 1948 e nel 1954 in Polonia (Tatrza\u0144ski Park Narodowy - TPN)."}
{"id": "588079", "revid": "77358", "url": "https://it.wikipedia.org/wiki?curid=588079", "title": "Classe Long Beach", "text": ""}
{"id": "588093", "revid": "1543377", "url": "https://it.wikipedia.org/wiki?curid=588093", "title": "Massone (architettura)", "text": "Il massone \u00e8 un tipo di costruzione in terra cruda presente in Italia e diffusa in Abruzzo (con il nome di pinciara) e nelle Marche fino all'inizio degli anni sessanta.\nLa tecnica consisteva nel pestare un impasto di argilla e paglia fino ad ottenere un amalgama denso e plastico, che poi veniva suddiviso in zolle \u2014 i massoni \u2014 del peso di 5-10 kilogrammi, modellati in forma grossolanamente cilindrica affusolata alle estremit\u00e0, dello spessore medio di 15 centimetri e della lunghezza di circa 20-30 centimetri.\nLa tecnica di cospargere queste forme di paglia, utile per garantire una maggiore elasticit\u00e0 dell'insieme una volta in opera, non \u00e8 presente in tutti gli edifici.\nPer realizzare la costruzione, i massoni venivano sovrapposti a strati alti da 50 a 70 centimetri e larghi da 40 a 80 centimetri, a formare una struttura muraria monolitica. \nOgni strato veniva poi lasciato asciugare per alcuni giorni, durante i quali il muro veniva rifilato rendendolo squadrato.\nL'abitazione cos\u00ec costruita, detta pinciara o pingiaja, era il frutto di un lavoro collettivo, venendo costruita dalla famiglia che in seguito l'avrebbe abitata con l'aiuto di tutta la contrada.\nLa costruzione.\nIl cantiere vedeva impegnate almeno dieci persone, coordinate da \"lu mastre\" (il mastro), che organizzava le varie fasi e prendeva parte all'opera in qualit\u00e0 di esperto. I lavori duravano da marzo fino all'inizio dell'inverno e, quando il tempo non era sufficiente a raggiungere il tetto, riprendevano l'anno successivo. \nParticolare attenzione veniva posta alla scelta del sito, sia per evitare il problema dell'umidit\u00e0 sia perch\u00e9 era necessario disporre della terra adatta nelle vicinanze, essendo antieconomico trasportare la materia prima da lontano.\nLe fondazioni erano poco profonde se non del tutto assenti. Stabilito il perimetro della costruzione, si procedeva scavando l'area per una profondit\u00e0 tra i 50 e i 100 centimetri; la terra veniva poi ricollocata nella buca a strati di 30-40 centimetri, aggiungendovi acqua e paglia e pestandola per farla amalgamare, e poi lasciata asciugare.\nRaggiunto il livello del terreno, si iniziavano ad elevare i muri portanti: un'area vicino alla casa veniva zappata, poi pestata con acqua e paglia e fatta asciugare per alcuni giorni.\nUna volta raggiunta la consistenza voluta, le zolle venivano tagliate e portate in una zona piana, dove le donne le ammassavano con le mani.\nA questo punto, con una catena umana si portava il materiale fino alla costruzione.\nIl mastro posava i massoni lungo il perimetro della casa formando uno strato dopo l'altro, con i massoni posati in filari alternati similmente ai mattoni di laterizio, o pi\u00f9 raramente disposti a spina di pesce inclinati di 45\u00b0.\nInsieme ai muri portanti venivano realizzati anche i muri divisori.\nTerminato uno strato, il mastro procedeva a pestarlo con i piedi colmando gli interstizi; poi lo lisciava internamente ed esternamente con la vanga, talvolta rimpastando la terra con dell'acqua.\nPer costruire ogni strato erano necessarie una o due settimane di lavoro; altre due settimane servivano a farlo asciugare.\nDurante il tempo necessario all'asciugatura, venivano preparati i massoni per gli strati successivi.\nA mano a mano che gli strati venivano sovrapposti, i massoni divenivano pi\u00f9 piccoli, accorgimento che consentiva di facilitare il posizionamento in cima alle pareti. I muri realizzati presentano un tipico aspetto rastremato, con uno spessore di circa 80 centimetri alla base per arrivare a 50 centimetri sulla sommit\u00e0.\nData la natura del materiale, le intersezioni delle pareti rappresentavano i punti pi\u00f9 delicati della costruzione; per risolvere il problema, spesso le giunzioni tra le pareti venivano rinforzate con collegamenti orizzontali di rami d'ulivo, annegati all'interno della struttura.\nLe costruzioni a due piani richiedevano poi la costruzione di una scala. Quando questa andava posta internamente all'edificio, veniva realizzata in legno. Altrimenti, veniva costruita una scala esterna in mattoni cotti, spesso dotata di loggia.\nPer le case a due piani il solaio veniva realizzato, ad un'altezza di circa 220 centimetri, fissando al muro travi di legno di pioppo, olmo o quercia, poste parallelamente ad un metro di distanza e sormontate da una seconda orditura ortogonale di listelli, pi\u00f9 fitta, sopra i quali veniva steso uno strato di canne spalmate di fango ed intrecciate o legate con spago, che fungevano da base d'appoggio al pavimento di mattoni cotti.\nLa medesima tecnica veniva utilizzata per costruire la copertura, con il manto in coppi di laterizio (i penci) poggiati su un impasto di terra molle sopra le canne. Dalla fine degli anni venti, nella tecnica di realizzazione dei solai e del tetto, le canne vennero soppiantate da pianelle in cotto, molto spesso decorate.\nIl tetto era alquanto sporgente, di solito oltre i 50 centimetri, al fine di proteggere i muri in prossimit\u00e0 del terreno. Raramente i muri interni ed esterni venivano intonacati, a causa dell'elevato costo del materiale: a volte, veniva intonacata solo la parete esterna a nord, pi\u00f9 esposta alle intemperie; molto pi\u00f9 frequentemente, l'uso dell'intonaco era limitato ai contorni di porte e finestre.\nPer il basamento, veniva realizzata una protezione con mattoni cotti o pietra, sino all'altezza di un metro, intorno a cui veniva predisposto un acciottolato con pendenza sufficiente a smaltire rapidamente l'acqua piovana."}
{"id": "588098", "revid": "767487", "url": "https://it.wikipedia.org/wiki?curid=588098", "title": "Rysy", "text": "Il Rysy (2.503 ) \u00e8 una delle montagne pi\u00f9 alte degli Alti Tatra (nei Carpazi), al confine tra Polonia e Slovacchia.\nToponimo.\nSecondo una delle teorie, il nome \"Rysy\" in polacco e slovacco (significa \"fenditura\") viene dalla serie di guglie al versante occidentale della catena \u017dabie. Tuttavia, \"rysy\" pu\u00f2 anche significare \"lince\" in lingua slovacca (\"rys\").\nCaratteristiche.\nIl monte presenta tre cime: una al centro (2.503\u00a0m), una a nord-ovest (2.499\u00a0m) e una a sud-est (2.473\u00a0m). Il picco a nord-ovest \u00e8 il punto pi\u00f9 alto della Polonia.\nSui fianchi del monte \u00e8 presente la Chata pod Rysmi (2.250\u00a0m), che \u00e8 il rifugio pi\u00f9 alto dei monti Tatra.\nAscesa alla vetta.\nLa prima ascesa al Rysy fu effettuata nel 1840 da Ede Bl\u00e1sy e dalla sua guida J\u00e1n Ruman-Drie\u010dny. La prima ascesa invernale fu compiuta nel 1884 da Theodor Wundt e Jakob Horvay.\nIl monte \u00e8 accessibile ai turisti singoli senza guida. Dal 2000, \u00e8 presente alla cima un sentiero che consente di passare il confine, operativo dal 1\u00ba luglio al 30 settembre, dalle 7:00 alle 19:00."}
{"id": "588101", "revid": "1873017", "url": "https://it.wikipedia.org/wiki?curid=588101", "title": "La collina degli stivali", "text": "La collina degli stivali \u00e8 un film del 1969, terzo ed ultimo film della trilogia western diretta da Giuseppe Colizzi e con protagonisti il duo Bud Spencer e Terence Hill. I precedenti due capitoli sono \"Dio perdona... io no!\" (1967) e \"I quattro dell'Ave Maria\" (1968).\nCon questo film si chiude il capitolo spaghetti-western della coppia formata da Bud Spencer e Terence Hill, che poi per opera di E.B. Clucher si rincontreranno quasi fortuitamente un anno dopo per fare coppia nel genere western brillante con la serie di Trinit\u00e0, per proseguire insieme di successo in successo con film come \"...altrimenti ci arrabbiamo!\" (1974) o \"I due superpiedi quasi piatti\" (1977).\nTrama.\nCat viene braccato a notte fonda da un gruppo di banditi, uno dei quali, Finch, riesce a ferirlo a un braccio. Con un trucco l'inseguito riesce a sfuggire alla caccia e lascia il paese in cui si trova nascosto a bordo del carro di un circo itinerante, gestito dal brontolone Mamy. I pistoleri lo cercano senza tregua e, durante uno spettacolo, uno di loro causa volontariamente un incidente che provoca la morte di un giovane acrobata nero.\nIl suo amico Thomas, ex pistolero divenuto trapezista, aiuta Cat a riprendersi e parte insieme a lui per inseguire la sua vendetta. Raggiunta una baracca vicino a un corso d'acqua, i due incontrano Hutch e con lui Babydoll, aiutante sordomuto. Il bestione non ha alcuna intenzione di seguire il suo vecchio amico in un'altra avventura, ma cambia idea a sentire il nome di Sharp, un loro vecchio amico che, grazie a un'idea di Cat, ha nominato entrambi possessori dei suoi diritti sulla concessione da cercatore d'oro. Finch, spedito in prigione ai lavori forzati da Hutch anni prima, ma evaso, con una trentina di manigoldi sta facendo incetta di concessioni per conto di un faccendiere e per questo Cat \u00e8 stato inseguito e ferito all'inizio della vicenda.\nI quattro raggiungono il paese vicino alle concessioni contese dove il giudice Boone, sindaco di contea, si sta occupando dei rinnovi annuali. La compagnia mineraria gestita da Honey Fisher, complice di Finch, conquista sempre pi\u00f9 possedimenti, anche se alcuni cercatori, come gli irlandesi McGavin, si oppongono e sono costretti a vivere asserragliati in un rifugio, incalzati dai pistoleri che cercano di farli fuori e li tengono comunque bloccati e impossibilitati a denunciare la situazione come vorrebbero.\nCat e Hutch, grazie a un circense nano, riescono a far avere un messaggio al giudice che diviene loro alleato per smascherare la frode. Viene organizzato uno spettacolo circense particolare, in cui si racconta proprio la storia delle vessazioni sulle concessioni, e alla fine si scatena uno scontro notturno all'ultimo sangue che, tra pistolettate e scazzottate, viene vinto dai cercatori e dai loro alleati. L'ultima vittima dei criminali \u00e8 Mamy, ucciso a tradimento da Fisher che poi, per\u00f2, non prova a sparare anche a Cat, preferendo essere arrestato e probabilmente impiccato piuttosto che ucciso da una pallottola. Cat e Hutch possono, cos\u00ec, cavalcare verso il tramonto e altre avventure.\nProduzione.\nLe riprese avvennero in Spagna nella citt\u00e0 di Almer\u00eda. Le scene interne vennero realizzate invece a Roma presso i Dino De Laurentiis Cinematografica Studios e gli studi della Elios Film.\nWoody Strode ricevette 75.000 dollari per dieci settimane di riprese, un compenso molto elevato rispetto a quello di mille dollari a settimana ottenuto solo due anni prima per la sua interpretazione nel film \"I professionisti\".\nAlcuni interpreti compaiono con degli pseudonimi: Eduardo Ciannelli \u00e8 accreditato come Edward Ciannelli, George Eastman come Luca Montefiori, e Nazzareno Zamperla come Neno Zamperla."}
{"id": "588110", "revid": "125666925", "url": "https://it.wikipedia.org/wiki?curid=588110", "title": "Sufentanil", "text": "Il Sufentanil \u00e8 un oppioide sintetico utilizzato come analgesico. \u00c8 tra le 5 e le 10 volte pi\u00f9 potente del Fentanyl (questo lo rende perci\u00f2 tra le 500 e le 1000 volte pi\u00f9 potente della morfina).\n\u00c8 indicato per l'induzione e il mantenimento dell'anestesia generale, la neuroleptoanalgesia e l'analgesia epidurale. In Italia \u00e8 commercializzato con il nome di Disufen dalla societ\u00e0 farmaceutica Angelini, nella forma di fiale da 5 mL contenenti 250\u00a0\u00b5g di sufentanil. Fu sintetizzato per la prima volta dalla Jannsen Pharmaceutica nel 1974. Il farmaco \u00e8 commercializzato in Italia anche come medicinale equivalente.\nFarmacodinamica.\nSufentanil \u00e8 un analgesico oppiaceo estremamente potente (da 5 a 10 volte pi\u00f9 potente del Fentanyl). Il farmaco agisce sui recettori morfinici mu e produce il tipico spettro di effetti degli oppioidi, ed \u00e8 caratterizzato da un rapido onset (inizio d'azione), quando viene somministrato per via endovenosa.\nAltrettanto rapida \u00e8 anche la durata d'azione, pi\u00f9 breve se paragonata a quella del Fentanyl, soprattutto in conseguenza della rapida eliminazione dai siti di deposito e della scarsa tendenza all'accumulo.\nLa somministrazione endovenosa di Sufentanil non determina rilascio di istamina e tutte le azioni farmacologiche della molecola possono essere bloccate dall'impiego dell'antagonista specifico, naloxone.\nFarmacocinetica.\nDopo somministrazione per via endovenosa, Sufentanil si distribuisce nei vari tessuti dell'organismo. L'emivita di eliminazione si aggira intorno ai 164 minuti. Il farmaco \u00e8 metabolizzato principalmente a livello dell'intestino e del fegato. Sufentanil \u00e8 biotrasformato sostanzialmente per opera del citocromo umano P450 CYP3A4. Approssimativamente l'80% di una singola dose viene escreta entro 24 ore e solo il 2% circa \u00e8 eliminato in forma immodificata. Il legame di Sufentanil con le proteine plasmatiche \u00e8 circa del 92,5% (da studi sperimentali varia dal 91% nelle madri, al 79% nei neonati, al 93% nei maschi in buona salute.\nTossicit\u00e0.\nNel topo la DL50 dopo somministrazione per via endovenosa \u00e8 pari a 18,7\u00a0mg/kg.\nUsi clinici.\nL'utilizzo principale di questo farmaco \u00e8 nei reparti operatori e nelle cure critiche dove viene richiesto sollievo dal dolore per un breve periodo di tempo. Sufentanil offre propriet\u00e0 sedative e questo lo rende un buon componente analgesico dell'anestesia durante un'operazione chirurgica. Viene usualmente somministrato sotto controllo medico per via endovenosa, intratecale ed epidurale.&lt;br&gt;Sufentanil \u00e8 stato recentemente impiegato, ed \u00e8 tuttora in fase di studio, nell'emergenza territoriale. Anche ai bassi dosaggi utilizzati nell'analgesia preospedaliera il farmaco pu\u00f2 determinare uno stato di leggera euforia e senso di benessere.&lt;br&gt;In alcuni paesi il Sufentanil \u00e8 indicato solo per utilizzo epidurale.\nSufentanil presenta un discreto assorbimento anche per via transdermica. Un cerotto transdermico contenente Sufentanil chiamato \"TRANSDUR-Sufentanil\" \u00e8 attualmente alla Fase III dei test clinici presso la ENDO Pharmaceuticals. L'utilizzo prefissato del cerotto \u00e8 quello di analgesico a lunga emivita nei pazienti che soffrono di dolore cronico.\nEffetti collaterali.\n\u00c8 di fondamentale importanza che il medico somministrante sia qualificato nel controllo delle vie aeree, e pronto con strumentazione per le vie aeree: il farmaco causa una significativa diminuzione della respirazione e pu\u00f2 causare arresto respiratorio se somministrato troppo rapidamente o in dosaggio troppo elevato. Possono presentarsi altri effetti collaterali tipici degli oppioidi quali irregolarit\u00e0 del ritmo cardiaco, sbalzi di pressione sanguigna e nausea/vomito.\nControindicazioni.\nSufentanil \u00e8 controindicato nei soggetti con ipersensibilit\u00e0 nota al principio attivo, ad altri oppioidi oppure a uno qualsiasi degli eccipienti della formulazione farmaceutica.\nNei pazienti con alterazioni della funzione renale o epatica Sufentanil deve essere somministrato con estrema cautela, in considerazione dell'importanza di questi organi nel metabolismo e nell'escrezione del farmaco.\nIl farmaco \u00e8 controindicato nelle donne che allattano al seno.\nSovradosaggio.\nL'effetto certamente pi\u00f9 grave determinato dalla somministrazione endovenosa o epidurale di Sufentanil \u00e8 la depressione respiratoria. \u00c8 possibile un sovradosaggio accidentale anche in corso di anestesia e sedazione. Di fronte a questa evenienza si deve somministrare per via endovenosa un oppioide antagonista come il naloxone.\nLa durata della depressione respiratoria da Sufentanil pu\u00f2 essere superiore alla durata d'azione del naloxone, che pertanto va somministrato in dosi ripetute assieme alla somministrazione di ossigeno e alla ventilazione assistita o controllata. Se la depressione respiratoria si accompagna a rigidit\u00e0 muscolare, necessaria la somministrazione di un farmaco miorilassante per agevolare l'esecuzione della respirazione assistita o controllata.\nUso improprio.\nSebbene raramente, il Sufentanil \u00e8 presente a volte nel mercato nero. Il suo potere superiore al Fentanyl lo rende un prodotto pi\u00f9 attraente, per i chimici clandestini e per i tossicomani. Negli Stati Uniti viene solitamente venduto sotto forma di polvere, spesso combinato con cocaina (creando cos\u00ec una \"speedball\"); viene iniettato ma pu\u00f2 anche essere inalato.\nCome tutti i derivati del Fentanyl, il Sufentanil \u00e8 una sostanza controllata. (Fascia H in Italia, Schedule II negli Stati Uniti).\nNuovi sviluppi.\n\u00c8 in corso una sperimentazione in fase avanzata sull'uomo che riguarda una formulazione TDS (transdermica) di Sufentanil. Questa formulazione vanterebbe 7 giorni di copertura analgesica invece dei 3 giorni del Fentanyl TDS. La formulazione \u00e8 dei laboratori Labtec GmbH e trova impiego nel dolore cronico da moderato a severo."}
{"id": "588114", "revid": "9153", "url": "https://it.wikipedia.org/wiki?curid=588114", "title": "Madonnina del Grappa", "text": ""}
{"id": "588121", "revid": "36426", "url": "https://it.wikipedia.org/wiki?curid=588121", "title": "Matt Molloy", "text": "\u00c8 considerato uno dei massimi interpreti del suo strumento nel campo della musica popolare irlandese.\nBiografia.\nNato in una regione famosa per i suoi flautisti, Molloy impar\u00f2 a suonare da bambino, vincendo il primo premio del concorso \"All-Ireland Flute Championship\" all'et\u00e0 di 17 anni. \nDurante gli anni settanta, Molloy fece parte del gruppo The Bothy Band e del suo successore il rinato Planxty. Nel 1979 entr\u00f2 a far parte dei Chieftains, rimpiazzando Michael Tubridy. Nel corso degli anni Molloy ha anche lavorato con l'Orchestra di Musica da Camera Irlandese, Paul Brady, Tommy Peoples, Miche\u00e1l \u00d3 S\u00failleabh\u00e1in e Donal Lunny, e ha inciso diversi album come solista.\nLo stile di Molloy \u00e8 caratterizzato dalla velocit\u00e0 dell'esecuzione, dalla pulizia e brillantezza del suono, e dalla fantasia dell'ornamentazione. Molloy, che \u00e8 anche autore di diversi motivi popolari (tunes), suona un flauto traverso irlandese a \notto chiavi o il cosiddetto \"Simple System\", traverso ma senza chiavi (occasionalmente si esibisce anche al tin whistle e alle uilleann pipes).\nDa diversi anni Molloy, pur senza essersi ritirato dall'attivit\u00e0 musicale, possiede un pub a Westport, contea di Mayo della cui gestione si occupa attivamente e nel quale, ovviamente, le performance musicali dal vivo costituiscono la massima attrazione."}
{"id": "588126", "revid": "121905389", "url": "https://it.wikipedia.org/wiki?curid=588126", "title": "IRL 2006", "text": "La stagione 2006 di Indy Racing League \u00e8 iniziata il week-end del 26 marzo sull'ovale di Homestead, nei sobborghi di Miami e si \u00e8 sviluppata lungo 14 appuntamenti fino alla conclusione del 10 settembre sull'ovale a Joliet (Illinois), nei sobborghi di Chicago. La stagione ha visto la vittoria finale dell'americano Sam Hornish Jr. davanti all'inglese Dan Wheldon e al brasiliano H\u00e9lio Castroneves.\nLa stagione, disputatasi come tradizione interamente su suolo americano tranne la solita trasferta giapponese a Motegi, ha visto nel corso del warm-up della prima gara stagionale, a Homestead, l'incidente mortale di Paul Dana, a seguito di una collisione con l'incolpevole Ed Carpenter. Per la prima volta dopo molti anni, la categoria ha vissuto in un regime di monomarca: di fatto per quanto riguarda i telai, poich\u00e9 le squadre inizialmente dotate di \"chassis\" Panoz sono passate al Dallara per l'evidente gap prestazionale; per regolamento invece per quanto riguarda i motori, dal momento che il regolamento ha autorizzato il solo uso di motori Honda.\nDi seguito il resoconto di tutti i vari round della stagione.\nGare.\n01. Homestead (26/03/2006) - 200 giri per un totale di 300 miglia (482,800\u00a0km)\n\"Ordine d'arrivo\":\n02. St. Petersburg (Florida) (02/04/2006) - 100 giri per un totale di 290,300\u00a0km\n\"Ordine d'arrivo\":\n03. Motegi () (22/04/2006) - 200 giri per un totale di 300 miglia (498,600\u00a0km)\n\"Ordine d'arrivo\":\n04. 500 Miglia di Indianapolis (28/05/2006) - 200 giri per un totale di 500 miglia (802,200\u00a0km)\n\"Ordine d'arrivo\":\n05. Watkins Glen (04/06/2006) - 55 giri per un totale di 298,925\u00a0km\n\"Ordine d'arrivo\":\n06. Fort Worth (10/06/2006) - 200 giri per un totale di 300 miglia (482,800\u00a0km)\n\"Ordine d'arrivo\":\n07. Richmond (24/06/2006) - 250 giri per un totale di 190 miglia (305,250\u00a0km)\n\"Ordine d'arrivo\":\n08. Kansas (02/07/2006) - 200 giri per un totale di 300 miglia (482,800\u00a0km)\n\"Ordine d'arrivo\":\n09. Nashville (16/07/2006) - 200 giri per un totale di 265 miglia (428\u00a0000\u00a0km)\n\"Ordine d'arrivo\":\n10. Milwaukee (23/07/2006) - 225 giri per un totale di 225 miglia (373,725\u00a0km)\n\"Ordine d'arrivo\":\n11. Michigan (30/07/2006) - 200 giri per un totale di 400 miglia (643,800\u00a0km)\n\"Ordine d'arrivo\":\n12. Kentucky (13/08/2006) - 200 giri per un totale di 300 miglia (482,800\u00a0km)\n\"Ordine d'arrivo\":\n13. Sonoma (27/08/2006) - 80 giri per un totale di 324,400\u00a0km\n\"Ordine d'arrivo\":\n14. Chicago (10/09/2006) - 200 giri per un totale di 300 miglia (482,800\u00a0km)\n\"Ordine d'arrivo\":"}
{"id": "588138", "revid": "287204", "url": "https://it.wikipedia.org/wiki?curid=588138", "title": "Ferrari 348", "text": "La Ferrari 348 (nome in codice \"Tipo F119\") \u00e8 una autovettura sportiva a motore centrale prodotta dalla casa automobilistica italiana Ferrari. Nelle versioni \"TB\", \"TS\" e successivi sviluppi fu commercializzata dal 1989 al 1995 in sostituzione della Ferrari 328.\nNome.\nAnche in questo caso, come in molti precedenti, per la sigla che denomina l'auto fu scelta l'indicazione numerica della cilindrata, 3,4 litri (3.405 cm\u00b3 per l'esattezza) da cui \"34\", seguita dall'indicazione del numero dei cilindri \"8\". Invece le sigle \"\"TB\" e \"TS\"\" stanno rispettivamente per \"Trasversale Berlinetta\"\" e \"Trasversale Spider\". Il termine \"Trasversale\" \u00e8 riferito alla posizione del cambio rispetto all'asse longitudinale della vettura. Il motore V8 \u00e8 invece montato longitudinalmente.\nLa coup\u00e9, denominata TB, \u00e8 caratterizzata dalla tipica carrozzeria berlinetta mentre la TS \u00e8 dotata di hard-top asportabile che la fa inserire nel tipo di auto definite come Targa. Il primo esemplare prodotto fu una 348 TS bianca con specifiche del Nord America.\nStoria.\nLa Ferrari 348 fu presentata nel mese di settembre del 1989 al Salone dell'automobile di Francoforte. Il prezzo di listino, al momento del debutto, era di 140 milioni di lire.\nIl design della 348 si deve a Leonardo Fioravanti che prestava la sua opera presso Pininfarina ed era contraddistinto dai fari anteriori a scomparsa e dalle fiancate laterali a lamelle mutuate dalla Ferrari Testarossa. Per questo particolare la 348 \u00e8 soprannominata \"la piccola Testarossa\"\".\nNel 1993 fu introdotta la \"348 Spider\" con capote in tela ripiegabile. Questa versione port\u00f2 in dote alla gamma anche diversi aggiornamenti di natura sia estetica che meccanica, e la nuova denominazione delle precedenti versioni \"TB\" e \"TS\" rispettivamente in \"GTB\" e \"GTS\". La potenza aument\u00f2 da 300 a 320 CV; l'alettone anteriore e le minigonne laterali erano ora in tinta con la carrozzeria a differenza di prima che erano nere.\nProduzione.\nIl primo esemplare prodotto in serie \u00e8 stato un 348 TS di colore bianco in versione America.\nComplessivamente la 348 fu prodotta in 8.708 esemplari cos\u00ec suddivisi:\nInoltre furono costruiti: 56 esemplari nella versione \"GT Competizione\" e 100 esemplari \"Serie Speciale USA\".\nSono da citare le 348 personalizzate da Zagato (22 esemplari) e Michelotto (11 esemplari).\nLa Ferrari 348 fu sostituita nel catalogo Ferrari dalla F355 presentata nel 1994. Nell'ultimo anno di produzione, la Ferrari 348 costava circa 180 milioni di lire.\nCaratteristiche tecniche.\nLa 348 ha rappresentato un cambiamento radicale della filosofia costruttiva Ferrari.\nPer la prima volta nella storia della Ferrari su produzione di serie, il telaio non \u00e8 interamente tubolare ma \u00e8 composto da due semitelai imbullonati tra loro: uno scatolato in acciaio con elementi rettangolari di sezione variabili che ospita l'abitacolo e un sottotelaio tubolare posteriore che ospita il motore. La carrozzeria \u00e8 in acciaio con alcuni particolari in alluminio come i portelloni anteriore/posteriore e vetroresina come le lamelle nelle fiancate delle portiere e i paraurti anteriore/posteriore. I test eseguiti in Ferrari sul telaio della 348 rilevarono un incremento del 60% della rigidit\u00e0 torsionale rispetto ai telai interamente tubolari delle auto precedentemente prodotte arrivando a superare i 1000 kgm/\u00b0, ovvero un valore mai raggiunto prima.\nLa 348 si trova particolarmente a suo agio nell'uso sportivo essendo ben equilibrata ed agile grazie al posizionamento centrale del suo motore V8, all'adozione del carter secco che ha permesso di avvicinare il motore al suolo di ben 13\u00a0cm rispetto ai modelli precedenti, all'assetto estremamente rigido che la rende quasi priva di rollio e grazie al suo sterzo preciso e diretto che la rende estremamente reattiva.\nLe performance dell'auto la pongono al top relativamente alle vetture della sua epoca.\nLa casa dichiara uno 0-100 di 5.6 secondi, il quarto di miglio (402 metri) in 13.7 e la velocit\u00e0 di punta di 275 km/h.\nI risultati di alcuni test, effettuati con la 348, sono migliori di quelli dichiarati.\nUno 0-100 in 5.5 secondi, il quarto di miglio in 13.3 e una velocit\u00e0 di punta di 278 km/h. Un test condotto nel circuito di Nard\u00f2 ha ottenuto una velocit\u00e0 massima di 285,6 km/h con una 348 tb.\nCon la versione seguente, 348 GTB, la Ferrari ha migliorato ulteriormente le performance. La casa dichiara uno 0-100 in 5.4, il quarto di miglio in 13.4 e una velocit\u00e0 di punta di 280 km/h.\nPer\u00f2 anche con questa versione, in diversi test si ottennero risultati migliori.\nUno 0-100 in 5.3, il quarto di miglio in 13.1 e la velocit\u00e0 di 281 km/h. Con la 348 GTB non furono effettuati test a Nard\u00f2\nVersioni speciali.\nLa 348 Challenge.\nDal 1993 al 1995 fu allestita la versione da competizione, ovvero la \"348 Challenge\". Questa versione non era altro che una 348 TB oppure TS equipaggiata con un Kit fornito a pagamento dalla stessa Ferrari che comprendeva scarichi diretti, sedili in carbonio, roll-bar, assetto ribassato, cerchi da 18\" in magnesio, estintore di bordo e altri particolari per incrementare le prestazioni del motore oltre al supporto tecnico in pista per la partecipazione al campionato monomarca \"Ferrari Challenge\" che nacque nel 1993 proprio con la 348. Fu sostituita dalla F355 Challenge nel 1995.\nLa 348 GT Competizione.\nSi tratta di una versione in serie limitata prodotta nel 1994 e che rappresenta l'evoluzione della GTB/GTS. Monta lo stesso propulsore di questa serie ma, in aggiunta, viene equipaggiata con un impianto di scarico in acciaio inox e presenta una rielaborazione dei condotti di aspirazione che le fanno guadagnare 10 CV. rispetto ai 320 cavalli delle GTB/GTS di serie. Monta cerchi scomponibili in magnesio della Speedline da 18 pollici, sedili avvolgenti in carbonio, pedaliera in alluminio mentre diversi componenti (paraurti, pannelli interni delle porte, ecc.) sono in carbonio o kevlar allo scopo di alleggerire il peso complessivo della vettura che, in questa versione, si riduce a 1.300\u00a0kg. La velocit\u00e0 massima \u00e8 di 280\u00a0km/h con una potenza di 330 CV a 7.500 giri/min. Ogni modello presenta sul volante il numero progressivo dell'esemplare prodotto.\nLa 348 Serie Speciale.\nSi tratta di una versione speciale della serie TB/TS destinata esclusivamente al mercato degli USA costruita tra il 1992 ed il 1993. Rispetto alle TB/TS, monta un piccolo spoiler al paraurti anteriore, sedili avvolgenti monoblocco e i fari posteriori sono a vista (non \u00e8 presente la griglia nera dotata su tutte le altre versioni). A livello motoristico, presenta i rapporti del cambio rivisti che le fanno guadagnare qualche km in pi\u00f9 in velocit\u00e0 massima rispetto alla serie TB/TS.\nFerrari 348 GTC Michelotto.\nLo storico preparatore italiano Michelotto prepar\u00f2 11 Ferrari 348 per la 24h di Le Mans. Queste 348 hanno uno spoiler posteriore, un abitacolo molto spartano e dotato di roll bar ed una potenza di 360cv. L'auto montava sospensioni e freni derivanti da una Ferrari F40 LM.\nLa Ferrari 348 partecip\u00f2 alla 24h di Le Mans nel 1994, ottenendo un 11\u00ba posto assoluto e un 4\u00ba posto di categoria."}
{"id": "588141", "revid": "6558", "url": "https://it.wikipedia.org/wiki?curid=588141", "title": "ZeroConf", "text": ""}
{"id": "588142", "revid": "89999", "url": "https://it.wikipedia.org/wiki?curid=588142", "title": "Loredana Lipperini", "text": " \nBiografia.\nScrittrice, giornalista, conduttrice radiofonica, dal 1990 scrive sulle pagine culturali de \"La Repubblica\" ed \u00e8 fra i conduttori di \"Fahrenheit\" su Radio Tre. In precedenza ha diretto giovanissima l'agenzia di stampa \"Notizie Radicali\" ed \u00e8 stata fra le prime voci di Radio Radicale, passando poi a Radio Rai, per la quale ha condotto numerosi programmi trattanti musica classica e attualit\u00e0. Come giornalista ha collaborato, negli anni, a riviste e quotidiani come \"Sipario\", \"Pianotime\", \"Il Giornale della Musica\", \"l'Unit\u00e0\", \"Il Secolo XIX\", \"Il Venerd\u00ec, L'Espresso\".\nDal 2014 \u00e8 direttrice artistica del Festival letterario \"Gita al faro\" a Ventotene e dal 2016 del festival invernale a Macerata \"I giorni della merla\" insieme a Lucia Tancredi. Fa parte del gruppo di consulenti editoriali di Nicola Lagioia, direttore artistico del Salone del Libro di Torino.\nDal 2015 tiene un corso di letteratura fantastica alla Scuola Holden di Torino e, fino al 2018, presso Bottega Finzioni di Bologna: oltre a cicli di lezioni on line, ha firmato la prefazione di \"On writing\" di Stephen King e ha curato l'antologia di racconti \"Il Bazar dei brutti sogni\". Nel 2021 ha curato anche un'antologia di racconti fantastici, \"Le scrittrici della notte\" (Il Saggiatore) che include i testi di autrici italiane che possono rientrare nella definizione di gotico.\nDal 2004 ha un blog che si chiama \"Lipperatura\", ospitato sul portale Kataweb.it, dove pubblica recensioni, interviste, e commenti principalmente relativi a nuove uscite editoriali, su temi legati al mercato e alle manifestazioni librarie, a produzioni trans-mediali e a questioni di genere e di attualit\u00e0. \nDal 2007 al 2008 ha fatto parte della giuria del Best of Show, il premio ludico assegnato ogni anno da Lucca Games. \u00c8 anche stata nella giuria del Premio Letterario Pinuccio Tatarella Citt\u00e0 di Bari, del Premio Arte di parole, del premio Pozzale Luigi Russo, del premio Procida Isola di Arturo Elsa Morante, del premio Mondello 2016, del Premio Scerbanenco. Attualmente \u00e8 nella giuria del premio Biella Letteratura e Industria, del premio Lattes Grinzane, ed \u00e8 fra gli Amici della Domenica del Premio Strega.\nPer la televisione ha condotto \"Confini\" su Rai 3 e una rubrica fissa su \"L'altra edicola\" di Rai 2. Come autrice ha firmato la sigla finale della prima edizione di \"Pinocchio\" di Gad Lerner su Rai 1, \u00e8 stata consulente di \"Milleunteatro\" (sempre per Rai 1), ha scritto le due serie del programma di scienza per ragazzi Hit Science , la striscia settimanale Mammeinblog e ha scritto con Raffaella Carr\u00e0, Sergio Japino e Caterina Manganella \"Il gran concerto\", in onda su Rai 3.\nLara Manni.\nLara Manni \u00e8 un eteronimo utilizzato da Loredana Lipperini per la pubblicazione di alcune opere di letteratura fantastica. Nel maggio 2009 Feltrinelli pubblica il suo romanzo gotico \"Esbat\", nato come Fanfiction del manga Inuyasha, pubblicato online nel 2007 a firma di Lara Manni, presentata come romana, classe 1976, con un blog attivo dalla primavera del 2008. Nel 2011 Fazi pubblica \"Sopdet - La Stella della Morte\" e, l'anno dopo, \"Tanit - La Bambina Nera,\" ultimi due volumi della trilogia iniziata con \"Esbat\".\nIl blog di Lara Manni ha cessato di essere aggiornato dal marzo 2012. Nel novembre 2014, nel libro \"Questo trenino a molla che si chiama il cuore\" e in un'intervista al \"Venerd\u00ec\" di Repubblica, Loredana Lipperini ha confermato che Lara Manni era un suo eteronimo."}
{"id": "588156", "revid": "78124", "url": "https://it.wikipedia.org/wiki?curid=588156", "title": "S/2005 (2003 UB313) 1", "text": ""}
{"id": "588162", "revid": "36426", "url": "https://it.wikipedia.org/wiki?curid=588162", "title": "Giovan Domenico Ferretti", "text": ""}
{"id": "588163", "revid": "367445", "url": "https://it.wikipedia.org/wiki?curid=588163", "title": "SMtv San Marino", "text": ""}
{"id": "588165", "revid": "161273", "url": "https://it.wikipedia.org/wiki?curid=588165", "title": "2003 EL61", "text": ""}
{"id": "588166", "revid": "36426", "url": "https://it.wikipedia.org/wiki?curid=588166", "title": "Villa Medicea La Magia", "text": ""}
{"id": "588171", "revid": "36426", "url": "https://it.wikipedia.org/wiki?curid=588171", "title": "Villa medicea La Magia", "text": ""}
{"id": "588173", "revid": "41040890", "url": "https://it.wikipedia.org/wiki?curid=588173", "title": "Radio Italia solomusicaitaliana", "text": ""}
{"id": "588176", "revid": "36426", "url": "https://it.wikipedia.org/wiki?curid=588176", "title": "Stradano", "text": ""}
{"id": "588179", "revid": "1798099", "url": "https://it.wikipedia.org/wiki?curid=588179", "title": "Finto Crash", "text": ""}
{"id": "588183", "revid": "339392", "url": "https://it.wikipedia.org/wiki?curid=588183", "title": "Classe 'Type 22'", "text": ""}
{"id": "588184", "revid": "125820558", "url": "https://it.wikipedia.org/wiki?curid=588184", "title": "Piper nigrum", "text": "Il pepe (Piper nigrum ) \u00e8 una pianta della famiglia delle Piperacee, coltivata per i suoi frutti, che vengono poi fatti essiccare per essere usati come spezie. Lo stesso frutto, attraverso procedimenti di lavorazione diversi, \u00e8 utilizzato per produrre il pepe bianco, il pepe nero e il pepe verde.\nLa pianta \u00e8 nativa dell'India del sud ed \u00e8 coltivata in modo estensivo sia in India che nei paesi tropicali. Il frutto maturo si presenta come una bacca color rosso scuro, ha un diametro di circa cinque millimetri e contiene un solo seme.\nIl pepe \u00e8 una delle spezie pi\u00f9 comuni nella cucina europea e i suoi derivati sono conosciuti e apprezzati sin dall'antichit\u00e0 sia per il loro sapore che per il loro impiego nella medicina ayurvedica. Il suo gusto piccante \u00e8 dato dalla piperina.\nDescrizione.\nLa pianta del pepe \u00e8 una liana legnosa perenne che raggiunge i quattro metri di altezza. Le sue foglie, alterne, coriacee, ovali, sono lunghe dai cinque a dieci centimetri e larghe da tre a sei. I fiori sono piccoli e sbocciano su un asse pendulo, lungo circa otto centimetri, inserito alla base delle foglie. Le infiorescenze portano fiori sessili, a perianzio nullo, che possono essere unisessuali od ermafroditi. Il frutto \u00e8 una bacca, contenente un solo seme, di circa 5\u00a0mm di diametro, prima verde, poi rossa, a maturit\u00e0. L'asse della spiga raggiunge la lunghezza di sette/quindici centimetri quando i frutti sono maturi.\nL'albero del pepe cresce in terreni n\u00e9 troppo secchi n\u00e9 allagati, quindi in terreni umidi e ben concimati con materiali organici.\nLe piante si propagano per talea (si usano i rami vegetativi e non quelli fruttiferi perch\u00e9 radicano male in quanto meno ricchi di carboidrati) di circa 50 centimetri che si aggrappa agli alberi vicini o che si arrampica a sporgenze dei muri. Favoriscono questa azione gli alberi dal tronco grinzoso. Le piante non devono essere molto folte ma tali da favorire l'ombra e permettere la ventilazione. Le radici vanno coperte di strame ed i germogli vanno potati due volte l'anno. Su suoli secchi le piante devono essere irrigate ogni due giorni, per i primi tre anni, nella stagione calda. Le piante producono frutti dal quarto/quinto anno e continuano a fruttificare per circa sette anni.\nLe variet\u00e0 vengono scelte per la qualit\u00e0 del frutto e per la loro longevit\u00e0. Un singolo ramo produce in media dai 20 ai 30 germogli. La raccolta inizia appena una o due drupe alla base del peduncolo diventano rosse e prima che i frutti arrivino a maturazione. I frutti che restano sulla pianta cadono da soli e sono perduti per il raccolto. Le drupe raccolte vengono messe al sole per l'essiccazione e quindi vengono sgranate per estrarre i frutti.\nSapori ed aromi.\nIl pepe riceve la sua piccantezza quasi completamente dalla piperina, una sostanza che si trova sia nella polpa che nel seme.\nLa piperina raffinata \u00e8 piccante circa l'uno per cento rispetto alla capsaicina contenuta nei peperoncini. La polpa, lasciata nel pepe nero, contiene anche importanti aromi quali: terpeni, pinene, sabinene, limonene, caryophyllene e linalolo che danno sapore di limone, di legno e di fiori. Questi profumi sono molto ridotti nel pepe bianco in quanto completamente privo della polpa. Il pepe bianco pu\u00f2 contenere altri sapori (compreso odore di stant\u00eco) a causa della lunga fermentazione.\nIl pepe perde sapore ed aroma per evaporazione, pertanto la conservazione sotto vuoto aiuta a mantenere pi\u00f9 a lungo l'originale fragranza della spezia. Il pepe perde sapore quando viene esposto alla luce, a causa della trasformazione della piperina.\nIl pepe macinato perde subito il suo aroma e pertanto molte ricette di cucina raccomandano di macinare il pepe al momento. Macina pepe manuali vengono usati per macinare le spezie sia a tavola che in cucina. Macinini si trovavano nelle cucine europee sin dal XIV secolo ma il mortaio ed il pestello usati in precedenza rimasero in uso ancora per secoli.\nCommercio mondiale.\nIl pepe rappresenta, in valore monetario, il 20% del commercio di spezie nel mondo (2002). Il prezzo del pepe \u00e8 volatile e fluttua molto di anno in anno. Ad esempio nel 1998 il valore del pepe rappresent\u00f2 il 39% di tutte le spezie commercializzate. Il mercato mondiale del pepe \u00e8 a Kochi.\nIl Vietnam \u00e8 recentemente diventato il maggior produttore mondiale di pepe. I maggiori produttori mondiali sono: Vietnam (85.000 tonn.), Indonesia (67.000 tonn.), India (65.000 tonn.), Brasile (35.000 tonn.), Malesia (22.000 tonn.), Sri Lanka (12.750 tonn.), Thailandia e Cina. Inoltre anche la Cambogia \u00e8 stata un importante produttore storico di pepe. Celebre era infatti quello proveniente dalla localit\u00e0 di Kampot. Il Vietnam domina l'esportazione mondiale vendendo sul mercato quasi totalmente la sua produzione."}
{"id": "588190", "revid": "125869697", "url": "https://it.wikipedia.org/wiki?curid=588190", "title": "Muscolo deltoide", "text": "Il deltoide \u00e8 un muscolo della spalla, a forma di mezza coppa allungata che ricopre tutta la corrispondente articolazione; ha uno spessore medio di circa 2\u00a0cm.\n\u00c8 il muscolo pi\u00f9 voluminoso di questo distretto corporeo e conferisce la sua tipica rotondit\u00e0 alla spalla.\n\u00c8 formato da tre parti e trae origine dall'estremit\u00e0 laterale del margine anteriore della clavicola (parte clavicolare), dall'acromion (parte acromiale) e dal margine posteriore della spina della scapola (parte scapolare), proseguendo inferiormente e distalmente sull'omero su cui prende inserzione con un robusto tendine a livello della tuberosit\u00e0 deltoidea.\nPrende il nome dalla somiglianza con la figura della lettera greca \u0394 (delta).\nIn questo muscolo vengono iniettati intramuscolarmente la maggior parte di Vaccini\nRisulta innervato dal nervo ascellare C5 - C6 facente parte del Plesso brachiale. \nFunzione.\nLa sua funzione generalizzata e semplificata sarebbe quella di sollevare il braccio in tutte le direzioni fino a 180\u00ba, essendo muscolo sia abduttore che elevatore. Tuttavia i fasci specifici intervengono diversamente in movimenti anche opposti a seconda del piano di lavoro del braccio. Nonostante risulti come un unico muscolo, i fasci anteriore e posteriore sono antagonisti in gran parte dei casi.\nAllenamento ed Esercizi per il Deltoide.\nI vari esercizi per allenare il deltoide:"}
{"id": "588193", "revid": "292162", "url": "https://it.wikipedia.org/wiki?curid=588193", "title": "UEFA Champions League 2003-2004", "text": "La UEFA Champions League 2003-2004 \u00e8 stata la 49\u00aa edizione della massima competizione calcistica europea per club. A partire da questa edizione sono stati introdotti gli ottavi di finale ad eliminazione diretta, che hanno sostituito la seconda fase a gironi.\nA trionfare furono i portoghesi del , guidati da Jos\u00e9 Mourinho, che nella finale di Gelsenkirchen sconfissero per 3-0 il . Per il fu il secondo successo in questa competizione, dopo quello del 1986-1987.\nFase a gironi.\nErano ammessi alla fase a gruppi le 16 squadre vincitrici del terzo turno preliminare, le 10 vincitrici dei campionati delle nazioni classificate dal 1\u00ba al 10\u00ba posto dalla UEFA e le 6 seconde classificate nei campionati delle nazioni dal 1\u00ba al 6\u00ba posto secondo il coefficiente UEFA. Gli 8 gruppi erano da quattro squadre ciascuno. Le prime due classificate di ogni girone avanzavano agli ottavi di finale, mentre le terze classificate erano ammesse al terzo turno della Coppa UEFA.\nI criteri di classificazione in caso di parit\u00e0 di punti erano, nell'ordine, i seguenti:\nLe squadre qualificate agli ottavi di finale sono indicate in grassetto.\nLe squadre ammesse alla Coppa UEFA sono indicate in grassetto corsivo.\nLe squadre eliminate dalle coppe europee sono indicate in \"corsivo\".\nFase a eliminazione diretta.\nPer la prima volta, nel 2004, nella fase ad eliminazione diretta della Champions League vennero introdotti gli ottavi di finale che, nelle precedenti edizioni, erano sostituiti dal secondo turno eliminatorio.\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "588195", "revid": "287204", "url": "https://it.wikipedia.org/wiki?curid=588195", "title": "Cane da pastore di Piccardia", "text": "Il cane da pastore di Piccardia (anche chiamato Berger de Picardie, Berger Picard o Picardy Sheepdog) \u00e8 una razza canina di origine francese riconosciuta dalla FCI (Standard N. 326, Gruppo 1, Sezione 1).\nStoria.\nUn'immagine di cani da pastore francesi risale al 1800, ma c'\u00e8 chi ritiene che arrivarono con i Celti molti secoli prima. Un primo standard venne stilato nel 1912, ma \u00e8 solamente nel 1925 che il Club francese del cane da pastore ufficializz\u00f2 la razza stendendo uno standard definitivo. In seguito, ulteriori accoppiamenti hanno permesso che si fissassero i caratteri genetici e caratteriali della nuova razza. I primi esemplari si trovavano in Piccardia, dove le loro caratteristiche vennero molto apprezzate. Rischi\u00f2 l'estinzione a causa dell'impiego bellico, oggi la razza \u00e8 salva ma certo meriterebbe maggiore notoriet\u00e0.\nDescrizione.\nLa coda pende dritta con una leggera curvatura all'estremit\u00e0. A riposo deve raggiungere l'articolazione del garretto. I colori: Grigio, grigio-nero, grigio-blu, grigio-rosso, fulvo chiaro o scuro. Senza grandi macchie bianche. Il mantello \u00e8 duro, di media lunghezza (5-6 cm), non arricciato n\u00e9 liscio, deve essere ruvido e scricchiolare sotto le dita. Gli occhi sono di media grandezza, scuri. N\u00e9 chiari, n\u00e9 di colori diversi. Le orecchie: medie, larghe alla base, portate dritte. Punte leggermente arrotondate. La testa \u00e8 ben proporzionata. Pelo di una lunghezza di 4 cm, sopracciglia ben marcate. Stop molto leggero. Muso forte e non troppo leggero. Baffi e pizzo. I piedi sono moderatamente arcuati con forti unghie nere.\nCarattere.\nIl suo temperamento \u00e8 equilibrato e adattabile, \u00e8 un buon cane da famiglia molto sportivo, pieno di energia. Per questo, in mano a padroni troppo permissivi, pu\u00f2 rivelarsi un po' indipendente. L'allevamento moderno ha certamente \"ammorbidito\" il temperamento focoso, ma resta un cane rustico, deciso e volitivo. \u00c8 anche un buon guardiano, che si esprime bene nella difesa. Ama moltissimo l'acqua. Non \u00e8 un cane di difficile gestione, purch\u00e9 le regole siano chiare fin dall'inizio, e soprattutto non vengano trasgredite. La convivenza con altri animali e simili non crea problemi purch\u00e9 vi sia abituato da cucciolo.\n\u00c8 fedele e si attacca al padrone.\nCure.\nAnche se la razza non \u00e8 una di quelle che si devono toelettare, il pettine e la spazzola sono comunque accessori indispensabili. Si pu\u00f2 cominciare relativamente presto a prendersi cura del pelo. Il cane si abituer\u00e0 rapidamente a questa operazione che, a seconda della lunghezza sar\u00e0 pi\u00f9 o meno indispensabile. Inoltre si deve abituare il Picard alla spazzolatura dei denti, questo esercizio permetter\u00e0, se viene fatto dalla pi\u00f9 tenera et\u00e0, di avere un cane preparato per essere manipolato \"da cima a fondo\"\nConsigli.\n\u00c8 un cane di taglia media dall'aspetto rustico ma elegante nelle sue forme, molto muscoloso e di solida costruzione. Lo caratterizzano anche l'espressione intelligente, viva, sveglia e il suo aspetto da griffone. Non \u00e8 il classico cane da appartamento, ma pu\u00f2 adattarsi a vivere tra quattro mura, purch\u00e9 possa avere la possibilit\u00e0 di sfogare tutte le sue energie con l'Agility Dog o la ricerca su pista, perch\u00e9 ha un ottimo olfatto. \u00c8 un cane eclettico, frugale e mai stanco, \u00e8 un vigile conduttore di pecore e di bovini, attivo con la pioggia, nel fango, con il freddo, insomma un vero atleta\nDiffusione.\nNel 2004 sono stati iscritti 4 cuccioli ai libri genealogici ENCI e sono i primi mai venduti in Italia"}
{"id": "588200", "revid": "1305772", "url": "https://it.wikipedia.org/wiki?curid=588200", "title": "Michael Atiyah", "text": "Biografia e carriera.\nDi madre scozzese e padre libanese, bench\u00e9 nato a Londra, Atiyah pass\u00f2 i primi anni della sua vita soprattutto a il Cairo e nel Sudan. Intraprese gli studi presso la \"Manchester Grammar School\" e il Trinity College di Cambridge. Fu studente di Hodge a Cambridge, dove rimase anche per la tesi di dottorato, che concluse nel 1955. Pass\u00f2 quindi un anno all'Institute for Advanced Study di Princeton. Nel 1961 si spost\u00f2 da Cambridge a Oxford presso il St Catherine's College.\nNel 1969 torn\u00f2 a Princeton per tre anni, per tornare poi ancora a Oxford. Nel 1990 si spost\u00f2 definitivamente verso Cambridge, ove divenne direttore dell\"'Isaac Newton Institute for Mathematical Sciences\" al momento della sua fondazione. Ha collaborato con Raoul Bott, Friedrich Hirzebruch e Isadore Singer, tutti incontrati a Princeton nel 1955. Con Hirzebruch ha fondato la K-teoria topologica, un importante strumento della topologia algebrica, che descrive le modalit\u00e0 in cui pu\u00f2 essere alterato una spazio in un numero pi\u00f9 alto di dimensioni. Il suo risultato pi\u00f9 noto \u00e8 il teorema dell'indice di Atiyah\u2013Singer, dimostrato con Singer nel 1963, un risultato fondamentale e ampiamente utilizzato che pu\u00f2 essere usato per contare il numero di soluzioni indipendenti di molte equazioni differenziali importanti. Pi\u00f9 recentemente ha lavorato su argomenti ispirati dalla fisica teorica, quali gli istantoni e i monopoli, responsabili di alcune sottili correzioni alla teoria quantistica dei campi.\nPer le sue ricerche ha ricevuto numerosi riconoscimenti tra i quali la Medaglia Fields nel 1966, la Medaglia Copley nel 1988 e il Premio Abel nel 2004. Ha inoltre ricevuto numerose onorificenze tra le quali l'Ordine al Merito. Figlio dello scrittore libanese Edward Atiyah e di Scot Jean Levens, Michael Atiyah \u00e8 nato a Hampstead, Londra. Ha due fratelli e una sorella: Patrick, professore di legge, Joe, e Selma. Tra il 1934 e il 1941 ha frequentato la scuola elementare presso la scuola diocesana a Khartoum, nel Sudan. Tra il 1941 e il 1945 ha frequentato le scuole superiori al Victoria College del Cairo, una scuola frequentata anche dalla nobilt\u00e0 europea rifugiatasi nel Paese in seguito alla seconda guerra mondiale e da molti dei futuri leader delle nazioni arabe.\n\u00c8 tornato in Inghilterra per concludere gli studi superiori alla Manchester Grammar School (1945\u22121947), dove ha anche svolto il servizio nazionale presso i Royal Electrical and Mechanical Engineers (1947\u22121949). Si \u00e8 laureato al Trinity College di Cambridge nel 1955 e ha vinto un posto per il dottorato di ricerca con William V. D. Hodge per una tesi dal titolo: \u201cAlcune applicazioni dei metodi topologici nella geometria algebrica\u201d.\nIl 30 luglio 1955 Michael Atiyah ha sposato Lily Brown, con la quale ha avuto tre figli. Ha trascorso l'anno accademico 1955\u22121956 presso l'Institute for Advanced Study di Princeton, per poi tornare all'Universit\u00e0 di Cambridge, dove \u00e8 stato ricercatore e assistente (1957\u22121958), poi professore e tutor al Pembroke College (1958\u22121961). Nel 1961 si \u00e8 trasferito all'Universit\u00e0 di Oxford, dove \u00e8 stato lettore e tutor al St Catherine's College (1961\u22121963). Dal 1963 al 1969 \u00e8 stato professore di geometria e borsista al New College di Oxford. In seguito ha accettato un incarico triennale presso l'Institute for Advanced Study di Princeton, dopo il quale \u00e8 tornato a Oxford come Professore della Royal Society Research e borsista al St Catherine's College. \u00c8 stato presidente della Societ\u00e0 matematica di Londra dal 1974 al 1976.\nAtiyah \u00e8 stato molto attivo sulla scena internazionale, ad esempio come presidente delle Conferenze Pugwash sulla Scienza e gli Affari mondiali dal 1997 al 2002. Ha inoltre contribuito alla fondazione del Comitato interaccademico sulle questioni internazionali, dell'Associazione delle Accademie europee (ALLEA) e della Societ\u00e0 matematica europea (EMS).\nNel Regno Unito fu cofondatore dell'Isaac Newton Institute for Mathematical Sciences a Cambridge, del quale fu il primo direttore (1990\u22121996). \u00c8 stato presidente della Royal Society (1990\u22121995), Master del Trinity College a Cambridge (1990\u22121997) e Cancelliere dell'Universit\u00e0 di Leicester (1995\u22122005). Nel 2005 divenne presidente della Royal Society di Edimburgo.\nContributi.\nAtiyah fu uno dei fondatori, assieme a Hirzebruch, della \"K-teoria topologica\", una branca della topologia algebrica. Collabor\u00f2 con molti altri matematici, tra cui Raoul Bott e Isadore M. Singer; con quest'ultimo formul\u00f2 il \"Teorema dell'indice di Atiyah-Singer\". Questo lo port\u00f2 quindi a studiare la teoria delle rappresentazioni e l'equazione del calore sulle variet\u00e0.\nSuccessivamente si interess\u00f2 della teoria di gauge, soprattutto alla teoria di Yang-Mills, aprendo le porte al lavoro di molti altri fisici e matematici, come Witten.\nTra i molti studenti di Atiyah ci sono molti matematici illustri, come Simon Donaldson e Nigel Hitchin.\nAtiyah ricevette la medaglia Fields nel 1966, la medaglia Copley nel 1988, il Premio Abel nel 2004. Fu decorato dell'Order of Merit nel 1992. Negli anni novanta fu presidente della Royal Society e direttore del Trinity College. Nel 1981 ricevette anche il Premio Internazionale Feltrinelli dell'Accademia Nazionale dei Lincei.\nAtiyah \u00e8 socio straniero dell'Accademia dei Lincei.\nAtiyah ha collaborato con molti altri matematici. Le sue tre principali collaborazioni sono state quelle con Raoul Bott sul teorema del punto fisso di Atiyah-Bott; quella Isadore M. Singer sul teorema dell'indice di Atiyah\u2013Singer; e con Friedrich Hirzebruch sulla K-teoria topologica.\nTra le sue altre collaborazioni quella con John F. Adams (sul problema delle invarianti di Hopf), Jurgen Berndt (piani proiettivi), Roger Bielawski (problema di Berry\u2013Robbins), Howard Donnelly (funzioni L), Vladimir G. Drinfeld (istantoni), Jochan L. Dupont (singolarit\u00e0 dei campi vettoriali), Lars Garding (equazioni differenziali iperboliche), Nigel J. Hitchin (monopoli), William V. D. Hodge (integrali del secondo tipo), Michael Hopkins (teoria K), Lisa Jeffrey (lagrangiane di tipo topologico), John D. S. Jones (teoria di Yang\u2013Mills), Juan Maldacena (teoria M), Yuri I. Manin (istantoni), Nick S. Manton (Skyrmioni), Vijay K. Patodi (asimmetria dello spettro), A. N. Pressle (convessit\u00e0), Elmer Rees (fasci di vettori), Wilfried Schmid (rappresentazioni delle serie discrete), Graeme Segal (teoria K equivariante), Alexander Shapiro (algebra di Clifford), L. Smith (gruppi di sfere in omotopia), Paul Sutcliffe (poliedri), D. O. Tall (anelli lambda), John A. Todd (variet\u00e0 di Stiefel), Cumrun Vafa (teoria M), Richard S. Ward (istantoni) e Edward Witten (teoria M, teorie topologiche dei campi quantistici).\nLe sue ricerche successive sulle teorie del campo di gauge, in particolare sulla teoria di Yang\u00a0\u2013 Mills, hanno stimolato importanti interazioni tra geometria e fisica, soprattutto grazie al lavoro con Edward Witten.\nTra gli studenti di Michael Atiyah ricordiamo Peter Braam (1987), Simon Donaldson (1983), David Elworthy (1967), Howard Fegan (1977), Eric Grunwald (1977), Nigel Hitchin (1972), Lisa Jeffrey (1991), Frances Kirwan (1984), Peter Kronheimer (1986), Ruth Lawrence (1989), George Lusztig (1971), Jack Morava (1968), Michael Murray (1983), Peter Newstead (1966), Ian Porteous (1961), John Roe (1985), Brian Sanderson (1963), Rolph Schwarzenberger (1960), Graeme Segal (1967), David Tall (1966) e Graham White (1982).\nTra i matematici contemporanei che hanno influenzato il lavoro di Atiyah si ricordano Roger Penrose, Lars H\u00f6rmander, Alain Connes e Jean-Michel Bismut. Atiyah ha dichiarato che il matematico da lui pi\u00f9 ammirato \u00e8 Hermann Weyl, e che i suoi matematici preferiti prima del XX secolo sono Bernhard Riemann e William Rowan Hamilton.\nNel 2018 annuncia di aver dimostrato il secolare problema dell'ipotesi di Riemann, mediante una dimostrazione per assurdo. Non \u00e8 stata ancora fatta nessuna verifica della dimostrazione da parte della comunit\u00e0 scientifica.\nAltri progetti.\n Sar\u00e0 presente anche Michael Atiyah."}
{"id": "588215", "revid": "115861074", "url": "https://it.wikipedia.org/wiki?curid=588215", "title": "Rappresentazione dei numeri relativi", "text": "In matematica, i numeri negativi in qualunque base\nvengono rappresentati normalmente ma viene prefisso il segno \"-\"; nei computer, per\u00f2, vi sono vari metodi per estendere il sistema numerico binario per rappresentare i numeri relativi:\nPer vari motivi i moderni computer usano principalmente la rappresentazione a complemento a due, anche se le altre rappresentazioni vengono usate in altre circostanze.\nTipi di rappresentazione.\nEccesso N.\nLa rappresentazione dei numeri a Eccesso N \u00e8 una convenzione per permettere il calcolo in base 2 con numeri negativi.\nSi definisce un \"eccesso\" N, solitamente determinato come N=2k-1, con k:=numero di bit della parola, in modo che la parola con tutte le cifre uguali a 0 valga -N, e lo zero sia rappresentato dalla parola che in notazione binaria non a eccesso vale proprio N.\nTavola comparativa.\nLa seguente tavola mette a confronto la rappresentazione degli interi compresi fra otto e meno otto, usando 4 bit."}
{"id": "588223", "revid": "287204", "url": "https://it.wikipedia.org/wiki?curid=588223", "title": "Capanna Alpe Sponda", "text": "La capanna Alpe Sponda \u00e8 un rifugio alpino situato a 2000\u00a0m s.l.m. nella valle di Chironico (frazione di Faido) sul versante sud-ovest del Pizzo Forno, nella catena delle Alpi Lepontine, in Cantone Ticino (Svizzera).\nStoria.\nIl primo edificio fu inaugurato nel 1948, ma venne distrutto da una valanga nel 1975; in seguito la capanna venne ricostruita e di nuovo inaugurata nel 1977.\nCaratteristiche e informazioni.\nCostruzione in pietra disposta su tre piani: consta di due refettori, sono a disposizione due piani di cottura, uno a legna e uno a gas, completi di utensili di cucina. I 52 posti letto sono suddivisi in 4 camerate, con doppi servizi interni con essiccatoio. La terrazza esterna ha tavoli e fontana."}
{"id": "588225", "revid": "6923", "url": "https://it.wikipedia.org/wiki?curid=588225", "title": "McCartney (album)", "text": "McCartney \u00e8 il secondo album da solista di Paul McCartney, il primo dopo la separazione dai Beatles, uscito il 17 aprile 1970 nel Regno Unito, il 20 aprile negli USA. L'album \u00e8 pubblicato dalla Apple Records. \u00c8 notevole il fatto che l'album sia stato realizzato interamente dal solo McCartney, tranne che per alcune parti vocali effettuate da sua moglie Linda. McCartney stesso ha dichiarato di aver suonato, tra gli altri strumenti: basso, batteria, chitarra, organo, pianoforte e archi.\nIl disco.\nOrigine e registrazione.\nRegistrato privatamente fra la sua casa a Londra e gli studi di Abbey Road, tra la fine del 1969 e il marzo del 1970 sotto lo pseudonimo di \"Billy Martin\", lo sviluppo di \"McCartney\" \u00e8 stato intrapreso quando ormai i Beatles si stavano separando.\nLe registrazioni cominciarono poco prima del Natale 1969: la prima canzone registrata sul quattro piste di Paul nella casa di St.John's Wood fu \"The Lovely Linda\", in cui McCartney suon\u00f2 chitarra acustica, basso e percussioni, ottenute picchiettando su alcuni libri.\nPaul McCartney era stato il pi\u00f9 impegnato fra i quattro a cercare di mantenere solidit\u00e0 e unione nel gruppo, ma con John Lennon impegnato sia in ambito musicale e privato con Y\u014dko Ono, e con George Harrison, che sentendosi poco considerato dal resto del gruppo, stava debuttando come solista, cap\u00ec che ormai era solo questione di tempo e che la loro unione era solo una facciata per il pubblico dopo la registrazione della loro ultima fatica, \"Abbey Road\".\nCapendo che ormai la situazione era irreparabile, decise di trasferirsi con Linda e le sue due figlie Heather e la neonata Mary, dagli studi di Liverpool alla sua casa di Londra.\nIl compositore aveva portato con s\u00e9 un registratore portatile a nastro per registrare e successivamente esaminare il primo brano dell'album, \"The Lovely Linda\", obiettivo che si era prefissato di completare entro la fine dell'anno. Nel frattempo, assieme ai Beatles stava completando il vero ultimo progetto della band, \"Let It Be\". Entrambi i progetti furono pronti per il marzo del 1970 e McCartney, inizi\u00f2 a pensare di pubblicare per primo il suo album da solista.\nLa pubblicazione dell'album fu quindi pianificata per il 17 aprile 1970 ma agli altri tre Beatles apparve subito evidente che sarebbe potuto entrare in competizione con \"Let It Be\", album e pellicola. Ringo Starr allora, che dopo aver saputo del progetto di McCartney cap\u00ec che era davvero finita, essendo quello che aveva mantenuto i rapporti migliori con McCartney, fu inviato da John e George a casa di Paul per proporgli soltanto di posticipare la data dell'uscita del suo album in modo da non scontrarsi con l'ultima fatica dei Beatles. Dopo una furibonda litigata, Starr venne cacciato in malo modo e McCartney rest\u00f2 irremovibile sulla data del 17 aprile per la pubblicazione, ma non prima di aver fatto un annuncio ufficiale.\nL'annuncio dell'uscita dai Beatles.\nIl 10 aprile, in una conferenza stampa, Paul McCartney annuncia ufficialmente di lasciare il gruppo e di voler cominciare la propria carriera da solista. La notizia fu uno shock per il mondo intero e, anche se intenzionalmente o no, fu l'ultima di una serie di avvenimenti che port\u00f2 allo scioglimento dei Beatles, la cosa contribu\u00ec molto a lanciare \"McCartney\" sul mercato internazionale. Inoltre nel disco fu anche inclusa la trascrizione di una intervista di Paul McCartney dove egli afferma di essersi divertito a lavorare da solo e, soprattutto esclude che in futuro possa scrivere ancora canzoni insieme a John Lennon.\nIl tono delle parole nell'intervista \u00e8 molto risoluto e deciso, ma in realt\u00e0 sono ben lungi dal rivelare il reale stato emotivo di McCartney all'epoca. Come confermer\u00e0 in seguito lo stesso Paul, in quel periodo si sentiva depresso e svuotato, emotivamente annientato dalla fine della sua avventura con i Beatles, a cui aveva dato tutto se stesso, e che aveva cercato di tenere insieme contro tutte le apparenze. Il 1970 si chiuder\u00e0 su toni ancora pi\u00f9 cupi, quando McCartney far\u00e0 causa agli altri tre ex compagni dei Beatles per sciogliere la societ\u00e0 che lo legava al passato. Inizi\u00f2 cos\u00ec una serie di battaglie legali a base di citazioni in giudizio e carte bollate che terminer\u00e0 solamente nel 1989 e avvelener\u00e0 ulteriormente i rapporti tra gli ex Beatles.\nAccoglienza e critica.\nL'album si piazz\u00f2 immediatamente al numero 1 negli Stati Uniti e vi rimase per tre settimane. In Gran Bretagna all'inizio l'album si piazz\u00f2 soltanto fra i migliori 20, ma si riprese presto, raggiungendo il secondo posto dove rimase per tre settimane. Nel resto del mondo raggiunge la seconda posizione in Norvegia e Nuova Zelanda, la terza in Italia, Olanda ed Australia e la quarta in Francia.\nL'album contiene tracce molto apprezzate fra le quali in particolare \"Every Night\" e \"Maybe I'm Amazed\". George Harrison in seguito defin\u00ec \"magnifici\" questi ultimi pezzi, ma giudic\u00f2 \"mediocre\" il resto dell'album.\nLa critica pi\u00f9 comune che venne fatta all'album all'epoca era quella di sembrare un lavoro completato solo a met\u00e0, non rifinito e con delle canzoni non all'altezza di quelle dei precedenti album di McCartney con i Beatles. \"Melody Maker\" scrisse che a fronte di pezzi splendidi come \"Maybe I'm Amazed\", che se fosse stata per esempio su \"Abbey Road\", sarebbe considerata un classico dei Beatles, sono presenti brani come \"Man We Was Lonely\" o \"Kreen-Akrore\" che se non fossero stati incisi da Paul McCartney nessuno li avrebbe degnati di un ascolto. Penny Valentine su \"Disc &amp; Music Echo\" disse: \"\u00abNon so a cosa stava pensando Paul quando ha deciso di fare questo album. Probabilmente si sta prendendo gioco di noi. Sar\u00e0 anche simpatico, ma \u00e8 un po' crudele, quasi come un tradimento\u00bb\". \nNel 1999 Neil Young introdusse McCartney nella Rock and Roll Hall of Fame e lod\u00f2 \"McCartney\", dicendo: \u00abAmavo quel disco perch\u00e9 era cos\u00ec semplice. E c'era cos\u00ec tanto da vedere e da ascoltare. Era solo Paul. Non c'erano abbellimenti o altro;... Non era un tentativo di competere con le cose che aveva gi\u00e0 fatto. E cos\u00ec usc\u00ec dall'ombra dei Beatles\u00bb. Successivamente McCartney disse a \"Rolling Stone\" che, data la qualit\u00e0 casalinga della registrazione, egli considerava il disco essere il primo album indie della musica rock. Citando la registrazione e il missaggio casalinghi, Brent Day della rivista \"Paste\" disse di ritenere \"McCartney\" \"uno dei primi grandi dischi lo-fi del suo tempo\". L'album \u00e8 uno dei due dischi della carriera solista di McCartney post-Beatles ad essere stato incluso nel libro \"1001 Albums You Must Hear Before You Die\".\nLuca Perasi nel suo libro \"Paul McCartney: Recording Sessions (1969-2011)\" ha definito \"Maybe I'm amazed\" \"il brano pi\u00f9 notevole\" della carriera solista di McCartney, che mostra il \"McCartney pi\u00f9 autentico dal punto di vista musicale ed umano\".\nTracce.\nTutte le tracce hanno come unico autore Paul McCartney.\nRistampa 2011: The Paul McCartney Archive Collection.\nNel 2011 l'album \u00e8 stata ripubblicato dalla Hear Music/Concord Music Group come parte della serie \"The Paul McCartney Archive Collection\".\nL'album \u00e8 uscito in tre versioni differenti: una edizione speciale su due CD con il secondo disco contenente varie bonus track, su doppio vinile, e una deluxe edition comprendente due CD e un DVD, e un libro di 128 pagine con note e foto inedite."}
{"id": "588227", "revid": "125769872", "url": "https://it.wikipedia.org/wiki?curid=588227", "title": "FN FAL", "text": "Il FAL (acronimo francese di \"fusil automatique l\u00e9ger\", in italiano \"fucile automatico leggero\") \u00e8 un fucile da battaglia in calibro 7,62 \u00d7 51 mm NATO, prodotto a Liegi dalla Fabrique Nationale de Herstal a partire dal 1953.\nIn servizio per decenni in oltre 90 paesi del mondo, il FAL \u00e8 uno dei fucili pi\u00f9 utilizzati della storia. Durante la Guerra Fredda fu adottato come arma d'ordinanza da molte delle forze armate occidentali ed appartenenti alla NATO, guadagnandosi il soprannome di \"braccio destro del mondo libero\".\nStoria.\nIl primo prototipo fu progettato per impiegare la cartuccia 7,92 \u00d7 33 mm Kurz sviluppata ed usata dai tedeschi durante la seconda guerra mondiale per l'StG44. Per rispondere alle esigenze del Regno Unito, la FN costru\u00ec degli ulteriori prototipi, incluso uno in configurazione bullpup, camerati per la cartuccia intermedia .280 British.\nIn principio venne concepito come un fucile d'assalto, ma ci\u00f2 incontr\u00f2 l'opposizione degli americani i quali ritenevano che un calibro al di sotto del .30 non avesse sufficiente potenza. Al suo posto venne adottato il 7,62 \u00d7 51 mm come cartuccia standard NATO e, di conseguenza, la FN dovette adeguare il FAL al nuovo calibro rendendolo di fatto un fucile da battaglia.\nL'arma fu formalmente annunciata nel 1951 dal suo progettista Dieudonne Saive e la produzione inizi\u00f2 due anni dopo. A partire dal secondo dopoguerra \u00e8 stata utilizzata in vari conflitti negli Stati del mondo, subito dopo la vittoria della rivoluzione cubana nel gennaio 1959, il nuovo governo di Fidel Castro acquist\u00f2 ingenti quantit\u00e0 del FAL direttamente dal Belgio ma un carico importante di tali armi fu distrutto da un attentato della CIA nel 1961 che fece moltissimi morti nel porto di La Habana e determin\u00f2 l'affondamento della nave belga \"La Couvre\". Venne anche utilizzato nella guerra delle Falkland dalle parti in conflitto ed \u00e8 poi divenuto fucile d'ordinanza presso varie forze armate mondiali.\nCaratteristiche.\n\u00c9 un'arma a recupero di gas molto simile allo statunitense B.A.R. (Browning Automatic Rifle). Il sistema a gas \u00e8 azionato da un pistone a corsa breve caricato a molla, alloggiato sopra la canna, e il meccanismo di blocco \u00e8 noto come \"culatta basculante\". Per bloccare, esso scivola in una spalla solida di metallo nel pesante corpo dell'arma, come l'estrattore della carabina russa SKS e della serie francese MAS-49 di fucili semi-automatici. La capacit\u00e0 del caricatore del FAL varia da 5 a 30 colpi, e la maggior parte dei caricatori ne contengono 20.\n\u00c8 disponibile sia in versione semiautomatica che automatica. Nonostante l'impiego di una potente cartuccia, il rinculo del FAL \u00e8 relativamente lieve. Questo \u00e8 dovuto al peso dell'arma ed al funzionamento a gas. Tuttavia, soprattutto in caso di fuoco automatico, l'arma tende a allontanarsi dalla linea di mira a causa del rinculo.\nProduzione ed impiego.\nIl FAL \u00e8 stato prodotto su licenza in molti Stati ed anche in India che ne ha prodotto una versione non ufficiale. Il Messico ha prodotto FAL assemblando pezzi prodotti dalla FN. Il FAL \u00e8 stato largamente esportato anche in altri paesi alcuni dei quali (come il Venezuela) vi hanno apportato delle modifiche.\nPer gli standard moderni, uno svantaggio del FAL \u00e8 la quantit\u00e0 di lavoro che finisce nel movimento complesso dell'estrattore. Inoltre, il movimento oscillante del meccanismo estrattore tende a ritornare diversamente ad ogni colpo, influenzando la precisione intrinseca dell'arma. La cassa del FAL \u00e8 normalmente ricavata dal pieno per fresatura, a differenza della maggior parte degli altri fucili da combattimento moderni, che usano casse in lamiera stampata, meno costose e pi\u00f9 veloci da realizzare.\nArgentina.\nL'Argentina adott\u00f2 ufficialmente il FAL nel 1955 ma le prime forniture giunsero nell'autunno del 1958. Nel 1960 inizi\u00f2 la produzione su licenza che dur\u00f2 fino alla met\u00e0 degli anni 1990. I FAL argentini erano prodotti dall'arsenale governativo FM (Fabricaciones Militares) presso la Fabrica Militar de Armas Portatiles \"Domingo Matheu\" (FMAP \"DM\") di Rosario. La denominazione ufficiale di questi fucili fu, perci\u00f2, di FM FAL. La produzione includeva la versione 'Standard' e la versione 'Par\u00e0' (con calcio ribaltabile). Tutti i fucili destinati al mercato militare erano automatici. Ne \u00e8 stata prodotta anche una versione a canna pesante denominata FAP (\"Fusil Automatico Pesado\" cio\u00e8 fucile automatico pesante) impiegata come arma di supporto di squadra.\nLo stabilimento di Rosario ha prodotto FAL esportati in Bolivia (nel 1971), Colombia, Croazia (durante la guerra nella ex-Jugoslavia), Honduras, Nigeria (per quest'ultimo paese non esistono certezze visto che la maggior parte dei FAL nigeriani provengono dal Belgio o sono L1A1 inglesi), Per\u00f9, e Uruguay (che ha ricevuto anche forniture di FAL prodotti dalla brasiliana IMBEL). Una derivazione del FAL che usava le cartucce 5.56 x 45\u00a0mm NATO venne sviluppata nei primi anni 1980; venne denominata FARA 83 (\"Fusil Automatico Republica Argentina\"). Il disegno prendeva a prestito alcune caratteristiche del FAL come il sistema di recupero dei gas e il calcio ripiegabile. Sembra sia stato influenzato in vari modi anche da altri fucili occidentali (Beretta AR70/223, M16, e Galil). Una quantit\u00e0 stimata tra 2.500 e 3.000 esemplari venne prodotta per le prove sul campo, ma i tagli alla spesa militare chiusero il progetto a met\u00e0 degli anni 1980.\nCi fu anche una versione solo semi-automatica, l'FSL, pensato per il mercato civile. Cambi legislativi nel 1995 (precisamente l'entrata in vigore del \"Decreto Presidenziale N\u00ba 64/95\") imposero un bando di fatto sulle \"armi da assalto semi-automatiche\". Oggi possono occorrere fino a due anni per ottenere un permesso per possedere un FSL. L'FSL veniva offerto con calcio fisso o ripiegabile, mire ottiche e faceva uso di materiali plastici invece del legno. I FAL argentini furono impiegati durante la Guerra delle Falklands ed in varie operazioni di peacekeeping a Cipro e nella ex-Jugoslavia.\nAustralia.\nL'Esercito australiano ha usato la versione inglese del FAL, denominata L1A1 SLR (Imperial), finch\u00e9 non \u00e8 stata sostituita negli anni novanta dallo Steyr AUG. In Australia \u00e8 stata anche impiegata la variante FN FAL 50.41/42 dotata di bipiede e priva di paramano designata anche L2A1.\nPer i FAL \u00e8 stata anche sviluppata una modifica al caricatore da 30 colpi dei Bren.\nMolti soldati australiani usarono il fucile SLR durante la guerra del Vietnam, nonostante non fosse adatto al combattimento ravvicinato nella giungla. In effetti, molti soldati australiani preferivano quest'arma di grosso calibro rispetto all'M16 statunitense, semplicemente perch\u00e9 avevano fiducia che il colpo da 7,62 \u00d7 51\u00a0mm uccidesse un soldato nemico all'istante. Le tattiche australiane per la guerra nella giungla durante la guerra del Vietnam erano molto pi\u00f9 conservatrici di quelle impiegate dalle truppe USA, e spesso determinate dai punti di forza e dai limiti dell'SLR e del suo pesante carico di munizioni. L'uso dell'SLR con fuoco completamente automatico era scoraggiato. A causa di limiti finanziari, ai soldati non era permesso gettare i caricatori vuoti \u2014 dovevano riempirli quando ne avevano l'opportunit\u00e0.\nIn Vietnam alcuni FAL furono modificati sul campo per migliorarne la maneggevolezza e su alcuni fu montato un lanciagranate coassiale da 40mm XM148.\nL'Australia produsse anche la versione a canna pesante del FAL, che per\u00f2 fu un mezzo fallimento:conosciuta come \"The bitch\", l'arma soffriva di quello che in gergo viene chiamato \"bang bang jam\", ovvero, l'arma in modalit\u00e0 di fuoco automatico sparava due colpi e poi spesso si inceppava.\nAustria.\nL'Austria ha adottato il FAL nel 1958 con la denominazione di Sturmgewehr 58 (StG 58).Tutti i FAL Austriaci sono dotati di un particolare tromboncino spegnifiamma/lanciagranate, ideato dal Maggiore Stell, che pu\u00f2 essere utilizzato come tagliafili. Questo congegno \u00e8 munito di tre aperture attraverso le quali viene fatto passare il filo spinato che pu\u00f2 essere tranciato sparando un colpo. Alcuni StG 58 hanno il guardamano in lamiera. Sostituito negli anni 80 dallo Steyr AUG.\nBrasile.\nIl Brasile acquis\u00ec un piccolo numero di FAL nel 1954 per prove di valutazione che vennero condotte dal 1958 al 1962. Nel 1964, il Brasile adott\u00f2 ufficialmente il fucile designandolo M964.\nLa produzione su licenza fu iniziata poco dopo dalla \"Ind\u00fastria de Material B\u00e9lico do Brasil\" (IMBEL) in Itajub\u00e1 nello stato di Minas Gerais.\nLa versione con calcio pieghevole fu designata M969A1. Tra i tardi anni '80 e i primi anni '90, la IMBEL ha prodotto qualcosa come 200,000 fucili M964\nI fucili FAL di produzione brasiliana sono caratterizzati dalla loro semplicit\u00e0, e dal corpo non fresato, una caratteristica che semplifica la produzione e abbassa il costo. I primi fucili FAL prodotti dalla FN per il Brasile sono tipici modelli FN 1964 con corpi Type 1 o Type 2, calcio di plastica, astina paramano e impugnatura a pistola, un cilindro cavo da 22mm con funzione per lanciagranate, e un'impugnatura in plastica modello \"D\". Si pensa che fucili FAL prodotti in Brasile siano stati esportati in Uruguay.\nIl Brasile ha costruito anche delle varianti del FAL, conosciute come fucili d'assalto MD-2 e MD-3.\nIl primo prototipo MD-1 fu prodotto nel 1983.\nNel 1985 l'MD-2 fu adottato ufficialmente.\nI cambiamenti rispetto al FAL sono secondari e riguardano l'otturatore che \u00e8 stato sostituito con quello rotante dell'M16 e la ricameratura per impiegare munizioni calibro 5.56 x 45\u00a0mm NATO.\nInoltre MD-2 e MD-3 possono usare i caricatori del M16. L'MD-2 \u00e8 anche equipaggiato con un calcio pieghevole di lato, mentre l'MD-3 utilizza lo stesso calcio fisso del FAL.\nLa IMBEL ha anche prodotto una versione semiautomatica per la Springfield Armory, Inc. (da non confondere con l'arsenale US military Springfield Armory) venduto negli USA come SAR-48 a partire da met\u00e0 degli anni ottanta.\nCanada.\nIl Canada \u00e8 stato il primo paese ad usare il FAL, fin dagli anni cinquanta al 1984 quando fu sostituito dal pi\u00f9 leggero Colt Canada C7.\nVennero usate diverse versioni, la pi\u00f9 comune delle quali \u00e8 la FN C1A1, simile all'inglese L1A1, costruito su licenza dal Canadian Arsenal Limited. La tacca di mira era tarata per tiri compresi tra 200 e 600 iarde.\nIl Canada ha anche impiegato la versione di arma di supporto di squadra FN FAL 50.41/42 designata localmente FN C2A1. La tacca di mira di quest'ultima \u00e8 invece tarata per tiri compresi tra 200 e 1000 metri.\nLa marina canadese (Royal Canadian Navy) ha impiegato le versioni C1D e C1A1D in grado di effettuare anche il tiro in automatico.\nGermania.\nI primi FAL furono ordinati dalla Germania a cavallo tra il 1955 e il 1956 in alcune centinaia e denominati\n'Canada'.\nQueste armi erano destinate all'impiego solo nei \"Bundesgrenzschutz\" (guardie di confine) e non nell'esercito (Bundeswehr).\nNel novembre 1956 la Germania Ovest ordin\u00f2 altri 100.000 FAL, designati G1.\nNel 1959 i FAL furono sostituiti dallo spagnolo CETME Modelo 58.\nI G1 avevano l'astina paramano in acciaio stampato identica a quelli usati nelle versioni austriache, olandesi e greche, dato che \u00e8 meno ingombrante di quella in plastica.\nMolti G1 sono stati trasferiti alla Turchia dopo la dismissione.\nIndia.\nI modelli adottati dall'India, designati 1A SLR (Self Loading Rifle), sono basati sull'inglese L1A1.\nL'arma fu adottata ufficialmente nel 1962 ed era una versione non autorizzata del FAL; ci\u00f2 caus\u00f2 contenziosi con la FN che rifiut\u00f2 all'India la licenza di costruzione.\nEsso \u00e8 stato il fucile di ordinanza dell'Esercito indiano per 45 anni e vide il battesimo del fuoco nel 1965 nella guerra contro il Pakistan.\nL'arma \u00e8 solo semiautomatica ed \u00e8 in corso di sostituzione con AKM acquisiti in Romania, Russia e Ungheria.\nLa sostituzione sar\u00e0 completata con l'acquisizione dell'INSAS che \u00e8 un'arma, di fabbricazione indiana e basata sul FAL e sul AKM, che per\u00f2 ha incontrato dei forti ritardi nello sviluppo.\nGli 1A SLR indiani sono stati forniti anche al Bangladesh ed al Nepal.\nIsraele.\nIn seguito alla Guerra d'indipendenza (1948), l'esercito israeliano (Israeli Defence Forces, IDF) affront\u00f2 una serie di problemi logistici (rifornimento di munizioni, riparazioni, parti di ricambio, ecc.), conseguenza del numero e dell'anzianit\u00e0 degli armamenti in servizio. Nel 1955 IDF adott\u00f2 il mitragliatore Uzi, prodotto dalla IMI. Pur essendo un'eccellente arma, aveva un raggio molto ridotto. Per compensare tale difetto, l'IDF decise lo stesso anno di adottare l'FN FAL come fucile standard della fanteria, sotto il nome \"Romat\" (\u05e8\u05d5\u05de\"\u05d8): abbreviazione per \"fucile semi-automatico\". La versione del FAL ordinata da IDF aveva due varianti, standard e pesante (completamente automatico); quest'ultima versione, a causa di \"cronici problemi di alimentazione\", era soprannominata \"bang bang jam\"; utilizzava munizioni NATO da 7,62\u00a0mm. Inizialmente i FAL israeliani erano dotati di selettore per modalit\u00e0 di fuoco, ma in seguito la versione fabbricata localmente \u00e8 stata limitata al solo fuoco semi-automatico.\nIl FAL israeliano ha visto l'azione per la prima volta in quantit\u00e0 relativamente ridotte durante la Crisi di Suez del 1956, ed entro la Guerra dei sei giorni nel giugno 1967, era il fucile standard dell'esercito israeliano. Durante la Guerra dello Yom Kippur dell'ottobre 1973 era ancora in servizio di prima linea come fucile standard dell'esercito israeliano, nonostante le crescenti critiche che avrebbero alla fine condotto al ritiro dell'arma. Le forze israeliane erano principalmente di natura meccanizzata, e le dimensioni e il peso eccessivi del FAL hanno rallentato le esercitazioni di dispiegamento e hanno provato l'eccessiva difficolt\u00e0 del maneggiare l'arma dentro le pareti di un veicolo. In pi\u00f9, le forze israeliane hanno sperimentato ripetuti inceppamenti del FAL, dovuti alle grosse entrate di sabbia nei deserti del Medio Oriente, inceppamenti che hanno richiesto ripetuti interventi di pulizia, a volte anche sotto il fuoco nemico. Durante i combattimenti, numerosi soldati israeliani sono stati visti gettare i propri FAL, preferendo gli AK-47 catturati, fucili M16A1 americani o mitragliette Uzi. Il fucile \u00e8 stato in seguito rimpiazzato dall'M16 e dal Galil calibro 5.56 x 45mm.\nNuova Zelanda.\nDiversamente dall'Esercito, che usa il fucile F88 Steyr fabbricato in Australia, la Royal New Zealand Air Force (RNZAF) continua ad usare il FAL denominato localmente 7.62mm SLR (Self Loading Rifle).\nLa maggior parte dei FAL neozelandesi \u00e8 a canna leggera e pu\u00f2 sparare solo in semiautomatico.\nPaesi Bassi.\nI Paesi Bassi adottarono il FAL con bipede e senza capacit\u00e0 di fuoco automatico nel 1961. Venne prodotto su licenza dall'azienda Armtech e venne denominato FAL SAS. Esso ha un'unica mira e l'astina paramano sullo stile di quello tedesco; alcuni sono stati dotati di sistemi di visione notturna e ne sono state prodotte versioni da sniper e a canna pesante (FAL 50.42) da impiegare come arma di squadra. Questa arma \u00e8 stata sostituita negli anni novanta dal Diemaco C7.\nPortogallo.\nSebbene il Portogallo avesse adottato il CETME (pi\u00f9 tardi, G3) come arma di ordinanza, adott\u00f2 alcune centinaia di FN FAL per le forze speciali durante i conflitti post-coloniali in Angola e Mozambico (guerra coloniale portoghese).\nRegno unito.\nIl Regno Unito ha adottato il FAL nel 1957 come L1A1 SLR (Self-Loading Rifle).\n\u00c8 stato prodotto usando il Sistema imperiale britannico e furono introdotti cambiamenti minori, inclusi un rompifiamma ridisegnato, una diottra abbattibile per permettere il montaggio di un'ottica da combattimento (la L2A1 e L2A2 successivamente \"Sight Unit, Infantry, Trilux\" (SUIT)), delle scanalature sul portaotturatore per la rimozione della sabbia, una leva di sgancio del caricatore maggiorata e una manetta di armamento pieghevole. Fu inoltre eliminata la funzione di blocco dell'otturatore a serbatoio vuoto (hold-open) per evitare l'ingresso di sporcizia nell'azione in fase di ricarica. (Ma mantenuto il meccanismo solo con funzionalit\u00e0 manuale)\nLa versione inglese del FAL \u00e8 solo semiautomatica, tale versione prende anche il nome di 'FAL inch'.\nL'arma pu\u00f2 impiegare i caricatori da 30 colpi dei Bren. L'L1A1 \u00e8 stato sostituito a met\u00e0 degli anni ottanta dall'Enfield SA-80 (ovvero L85A1) calibro 5,56 \u00d7 45 mm NATO.\nStati Uniti.\nGli USA hanno testato il FAL sotto differenti aspetti; inizialmente come prodotto dell'FN con configurazioni sperimentali, e successivamente nella configurazione finale T48 come competitore ufficiale per il nuovo US Light Self-Loading Rifle, inteso come rimpiazzo dell'M1 Garand. L'esercito statunitense si \u00e8 procurato i fucili T48 da tre societ\u00e0 diverse per tastarlo, incluse due compagnie statunitensi con lo scopo di stabilire il design FN negli USA. Il T48 \u00e8 stato prodotto per test dalla Fabrique Nationale (FN), di Herstal, Belgio, Harrington &amp; Richardson (H&amp;R) di Worcester, Massachusetts e la High Standard Company di Hartford, Connecticut.\nIl T48 ha gareggiato contro il fucile T44. Il T44 era una versione pesantemente modificata del precedente M1 Garand. I test hanno provato che il T48 e il T44 avevano performance comparabili, con un vincitore incerto. Tuttavia, la facilit\u00e0 di produzione del T44 con macchinari gi\u00e0 in loco per la produzione dell'M1 Garand, combinata con l'origine straniera del progetto del T48, hanno presumibilmente fatto pendere la decisione verso il T44. Alla fine gli Stati Uniti scelsero di adottare il T44, che divent\u00f2 il fucile M14. Gli Stati Uniti hanno anche ricevuto un piccolo numero di FAL Heavy Barrel Rifles (HBAR) per dei test sotto la designazione di T48E1, ma nessuno di questi fucili fu adottato. Varie forze non convenzionali degli Stati Uniti pare abbiano utilizzato il FAL piuttosto che l'M16 per alcune missioni.\nSud Africa.\nDopo una competizione con il tedesco G3 e lo statunitense M16, la forza di difesa del Sudafrica (South African National Defence Force) adott\u00f2 tre varianti del FAL.\nL'R2 era costruito da Lyttelton Engineering Works, Armaments Development and Production Corporation of South Africa (LEW, ARMSCOR).\nL'R1 \u00e8 stato sostituito dall'R4, una copia costruita su licenza dell'israeliano Galil."}
{"id": "588233", "revid": "181699", "url": "https://it.wikipedia.org/wiki?curid=588233", "title": "2005 FY9", "text": ""}
{"id": "588237", "revid": "1543377", "url": "https://it.wikipedia.org/wiki?curid=588237", "title": "Orbit@home", "text": "Orbit@home \u00e8 un progetto di calcolo distribuito che usa la ricostruzione e simulazione orbitale per valutare i danni di un eventuale impatto sulla Terra degli oggetti vicini alla Terra.\nStato del progetto.\nOrbit@home a gennaio 2008 \u00e8 ancora in fase di beta privata. La creazione di nuovi account \u00e8 stata disabilitata per gestire meglio la fase precedente al testing.\nIl 16 febbraio 2013 il progetto \u00e8 stato sospeso per mancanza di fondi.\nSoftware.\nLa parte di calcolo \u00e8 svolta da un software che utilizza la struttura del Berkeley Open Infrastructure for Network Computing e sono disponibili applicazioni per GNU/Linux e Microsoft Windows. "}
{"id": "588238", "revid": "896083", "url": "https://it.wikipedia.org/wiki?curid=588238", "title": "Loggia dei Carraresi", "text": "La Loggia dei Carraresi \u00e8 un edificio storico di Padova situato in via Accademia. Costituisce l'ultima parte sopravvissuta per intero della Reggia Carrarese, la grande residenza dei Da Carrara, signori di Padova. Dal 2021 \u00e8 inclusa dall'UNESCO tra i patrimoni dell'umanit\u00e0 nel sito dei cicli di affreschi del XIV secolo di Padova.\nStoria.\nIl complesso della Reggia, fatto costruire fra il 1339 e il 1343, comprendeva un \"Palazzo di ponente\" (pi\u00f9 antico) e un \"Palazzo di levante\", collegati fra loro mediante un edificio centrale e con un ampio cortile interno che corrispondeva grossomodo all'odierna piazza Capitaniato. Dal Palazzo di ponente partiva il cosiddetto traghetto alle mura, un passaggio sopraelevato, percorribile anche a cavallo, che univa la Reggia alla cinta muraria, al Castello e alla Torlonga. Questo permetteva al Signore un pi\u00f9 facile spostamento, oltre che una maggior possibilit\u00e0 di fuga in caso di pericolo.\nDescrizione.\nEsterno.\nNel corso dei secoli, il complesso degli edifici della Reggia ha subito un inevitabile degrado con demolizioni e modifiche, e il fronte della loggia \u00e8 l'unica struttura rimasta quasi intatta. Caratterizzata da un doppio ordine di nove snelle colonne in marmo rosa di Verona disposte su due livelli, a formare due portici sovrapposti con copertura aggettante, la loggia fu realizzata su disegno di Domenico da Firenze e fu voluta da Ubertino da Carrara per \"poter passeggiare in terra e in alto riparato dalla pioggia\".\nInterno.\nNelle stanze retrostanti, si trova la Sala delle Adunanze dove \u00e8 presente ci\u00f2 che resta della Cappella privata, terminata prima del 1354 quando fu ospite il futuro imperatore Carlo IV; vi si trovano alcuni affreschi del Guariento raffiguranti episodi biblici. La copertura era decorata di blu con stelle d'oro e aveva al centro tondi lignei raffiguranti La Madonna con il Bambino e i quattro Evangelisti (di cui ai Musei Civici rimangono la Madonna e san Matteo). Tra le pareti e il soffitto erano disposte cinquanta tavole dipinte con le Gerarchie Angeliche, in parte conservate ai Musei Civici.Un'ala della loggia fu demolita nel 1877 dall'architetto Camillo Boito per fare posto all'adiacente scuola elementare Reggia Carrarese, all'indomani dell'entrata in vigore della \"legge Coppino\" del 15 luglio 1877 sull'obbligo dell'istruzione primaria. Tale progetto fu premiato alla Mostra Didattica di Roma e all'Esposizione nazionale italiana di Milano del 1881. Dove \u00e8 collocata la scuola esisteva il \"bruollo dai pozuoli di soto\", dalla cronaca del Gatari, cio\u00e8 un frutteto adiacente ai parapetti del portico inferiore.\nLa Loggia \u00e8 ci\u00f2 che resta del Palazzo di ponente ed \u00e8 tuttora sede dell'Accademia Galileiana di Scienze, Lettere ed Arti. Nelle sue sale \u00e8 esposta la famosa mappa di Padova realizzata in china e acquarellata a seppia dal cartografo e accademico Giovanni Valle nel 1784, che si avvalse per primo dei calcoli trigonometrici per le sue piante e prima pianta di Padova realizzata con misure in scala. All'interno si trovano l'Anticamera dei Cimieri dove trionfano i medaglioni contenenti i cimieri Carraresi alternati al simbolo del carro e la Camera dei Carri dove \u00e8 rimasta una decorazione a finto tessuto ad arabeschi con cimieri e carri."}
{"id": "588240", "revid": "339392", "url": "https://it.wikipedia.org/wiki?curid=588240", "title": "Persecuzione dei testimoni di Geova", "text": ""}
{"id": "588242", "revid": "2121638", "url": "https://it.wikipedia.org/wiki?curid=588242", "title": "AT&amp;T", "text": "AT&amp;T Inc. (abbreviazione di American Telephone and Telegraph Incorporated) \u00e8 una societ\u00e0 telefonica statunitense con sede a San Antonio, Texas. Ha la sede principale negli Stati Uniti, gli uffici principali sono in Gran Bretagna (Londra) da cui viene gestita la parte europea, ed in Italia (sede principale a Torino; filiali a Roma e Milano). La sua rete di telecomunicazione copre 127 nazioni nel mondo. Oggi fornisce servizi vocali, video e trasferimento dati via Internet a privati, aziende e agenzie governative.\nStoria.\nLe origini.\nLe origini della AT&amp;T risalgono alla Bell Telephone Company, la compagnia telefonica americana fondata nel 1877. Nel 1880 i dirigenti della \"American Bell\" idearono quella che sarebbe diventata la \"AT&amp;T Long Lines\". Si trattava del primo progetto del suo genere per la realizzazione di una rete telefonica nazionale con collegamenti a lunga distanza fra le diverse citt\u00e0. Per realizzare il progetto venne costituita una societ\u00e0 apposita con sede a New York, la American Telephone and Telegraph Company, nel 1885. La rete telefonica si diffuse a partire da New York e raggiunse Chicago nel 1892.\nIl 30 dicembre 1899 i beni della \"American Bell\" vennero trasferiti alla \"American Telephone and Telegraph Company\". L'operazione era dovuta al fatto che nello stato del Massachusetts, dove aveva sede la Bell, il diritto societario era molto restrittivo e il capitale delle societ\u00e0 per azioni non poteva superare i dieci milioni di dollari: questo, evidentemente, impediva l'ulteriore svipluppo dell'impresa. In seguito all'operazione la AT&amp;T divenne la controllante di tutte le societ\u00e0 del gruppo Bell e della stessa American Bell.\nIl servizio a lunga distanza raggiunse San Francisco nel 1915, realizzando il primo collegamento telefonico da una costa all'altra del continente.\nIl monopolio.\nPer buona parte del Novecento la AT&amp;T mantenne un quasi monopolio sul servizio telefonico negli Stati Uniti ed in Canada attraverso una rete di filiali locali che costituivano il cosiddetto \"Bell System\". A quest'epoca la AT&amp;T era soprannominata \"Ma Bell\".\nNel 1907 assunse la presidenza della societ\u00e0 Theodore Newton Vail.\nSotto la sua presidenza la AT&amp;T cominci\u00f2 a comprare molte piccole compagnie telefoniche, fra cui la Western Union. Queste operazioni attirarono l'attenzione dei commissari \"antitrust\". Al fine di evitare azioni legali governative la AT&amp;T ed il governo federale trovarono un accordo, chiamato \"Kingsbury Commitment\", in base al quale la AT&amp;T poteva continuare ad operare in regime di monopolio. Secondo questo compromesso la AT&amp;T poteva acquisire piccole societ\u00e0 telefoniche locali a patto di cederne altrettante. Di fatto, la Bell e le compagnie indipendenti si scambiarono le piccole societ\u00e0 locali in modo che ognuna avesse il monopolio assoluto su di un'area. In questo modo venne eliminata la concorrenza sui prezzi. I collegamenti a lunga distanza, ovvero fra le areee delle diverse compagnie, rimanevano quelli gestiti dalla AT&amp;T, che perci\u00f2 manteneva un controllo sull'intera nazione.\nBench\u00e9 l'impresa fosse periodicamente sottoposta a controlli, questo stato di cose dur\u00f2 fino al 1984.\nA causa delle polemiche circa il monopolio e degli interventi governativi in materia, il presidente della societ\u00e0 Walter Sherman Gifford cedette quasi tutte le partecipazioni all'estero nel 1925, ad eccezione della Bell Telephone Company of Canada e della Northern Electric.\nLe filiali europee vennero cedute alla International Telephone &amp; Telegraph Company di Cuba e questo rappresent\u00f2 l'inizio dell'affermazione internazionale di questa societ\u00e0.\nBell Laboratories.\nNel 1925 la \"Western Electric Research Laboratorier\", un dipartimento di ricerca della AT&amp;T viene separato per formare la \"Bell Telephone Laboratories, Inc.\" Il primo presidente del laboratorio fu Franck B. Jewett che rimase in carica fino al 1940. La propriet\u00e0 della societ\u00e0 era divisa tra la AT&amp;T e la \"Western Electric\". I laboratori in quel periodo sviluppavano principalmente apparecchiature e strutture per la Western Electric, i prodotti venivano realizzati dalle compagnie operative del gruppo Bell. Il laboratorio svolse anche alcuni lavori di consulenza per il governo Statunitense, tra i quali il progetto Nike.\nIl laboratorio svolse anche alcune ricerche di base che suscitarono molto interesse: il transistor, i MOSFET, i CCD, il linguaggio C e C++, il sistema operativo Unix, WaveLAN la prima rete wireless e molto altro. Diversi ricercatori dei Bell Laboratories hanno vinto il premio Nobel per le scoperte effettuate nei laboratori. La sede principale era a New York.\nLo smembramento.\nNel 1974 il Dipartimento della Giustizia degli U.S.A. apr\u00ec il giudizio United States v. AT&amp;T, fondato sul sospetto che la AT&amp;T utilizzasse i profitti del monopolio della Western Electric per finanziare i costi della rete telefonica, pratica proibita dalla legge \"antitrust\". Nel 1982 fu raggiunto un patteggiamento che port\u00f2 allo smembramento del Bell System, a partire dal 1\u00ba gennaio 1984, in sette compagnie telefoniche regionali, dette le \"Baby Bells\", che accorpavano le precedenti compagnie locali:\nNegli anni successivi le sette compagnie regionali si riorganizzarono in tre gruppi.\nLa \"Southwestern Bell\" (SBC) acquis\u00ec la \"Pacific Telesis\" nel 1997 e la \"Ameritech\" nel 1999; nel 2005 assorb\u00ec la ex casa madre AT&amp;T Corporation e prese l'attuale nome di AT&amp;T Inc.; nel 2006 prese il controllo anche della \"BellSouth\".\nLa \"Bell Atlantic\" nel 1996 acquis\u00ec la NYNEX; nel 2000 inglob\u00f2 anche la GTE ed assunse il nome di Verizon Communications.\nLa \"US West\", infine, venne comprata nel 2000 dalla Qwest, che a sua volta fu acquisita nel 2011 dalla CenturyLink.\nNel 1991 la casa madre AT&amp;T acquis\u00ec la NCR Corporation. Nel 1995 la societ\u00e0 annunci\u00f2 che si sarebbe scorporata in tre imprese distinte: una di produzione e ricerca, una di informatica ed una di servizi telefonici a lunga distanza. NCR, Bell Labs ed AT&amp;T Technologies avrebbero dovuto separarsi entro il 1997. In preparazione della separazione, la \"AT&amp;T Technologies\" venne ribattezzata Lucent Technologies. Questa impresa \u00e8 diventata completamente autonoma dalla AT&amp;T nel 1996.\nDa allora la funzione di ricerca e sviluppo di AT&amp;T \u00e8 svolta da AT&amp;T Labs, che conta circa 3500 scienziati (per lo pi\u00f9 negli USA) dediti alla ricerca e sviluppo di nuove tecnologie nel settore delle telecomunicazioni.\nAnni 2000.\nNel 2004 AT&amp;T ha venduto la sua divisione di rete cellulare (AT&amp;T Wireless) a Cingular Wireless LLC. Nel 2005 \u00e8 stata acquistata dalla SBC (Southwestern Bell Corporation fino al 1995) per 16 miliardi di dollari, la quale ha poi cambiato nome in AT&amp;T Inc.. AT&amp;T controlla parte del capitale di Cingular. Il 5 marzo 2006 AT&amp;T ha ufficializzato la riacquisizione di BellSouth per 86 miliardi di dollari. Risultato dell'acquisizione \u00e8 che Cingular, joint venture tra le due societ\u00e0, nel dicembre dello stesso anno \u00e8 passata completamente sotto il controllo della nuova AT&amp;T.; Cingular ha di conseguenza cambiato nome nel 2007 in AT&amp;T Mobility.\nIl 3 dicembre 2007 la AT&amp;T \u00e8 uscita dal mercato della telefonia pubblica a pagamento, visto il giro d'affari della telefonia mobile.\nIl 13 giugno 2018 AT&amp;T si unisce a Time Warner, al termine di un processo antitrust vinto contro l'amministrazione Trump che tent\u00f2 di bloccare la fusione multimiliardaria (valse 85 miliardi di dollari).\nNel settembre 2019 il fondo Elliott Management pubblica una lettera in cui annuncia di avere acquisito l'1,2% del capitale (ma \u00e8 disposto anche ad aumentare la partecipazione) con un investimento di 3,2 miliardi di dollari e chiede una riorganizzazione della societ\u00e0 con la cessione di alcune propriet\u00e0 in modo da ridurre il forte indebitamento causato dalle acquisizioni e far salire il titolo del 65%. Un'intesa viene raggiunta quasi due mesi pi\u00f9 tardi, ai primi di novembre: la guida della societ\u00e0 resta sino al 2020 nelle mani di Stephenson dopodich\u00e9 i ruoli di presidente e amministratore delegati saranno divisi e viene varato un nuovo piano triennale che prevede una serie di dismissioni, nell'ordine dei 5-10 miliardi di dollari gi\u00e0 a partire dal 2020, e la riduzione dell'indebitamento che a met\u00e0 2019 era attorno ai 153 miliardi.\niPhone.\nAT&amp;T era inizialmente l\u2019unico gestore telefonico negli Stati Uniti a permettere l'utilizzo del telefono iPhone prodotto da Apple. Il telefono fu rilasciato a fine giugno 2007 e si fece notare per la sua interfaccia innovativa e per la campagna mediatica che Apple riusc\u00ec a impostare sul prodotto. L'elevata attesa produsse code davanti ai negozi AT&amp;T ed Apple. Attualmente il telefono \u00e8 venduto anche in versione \"Sim-Unlocked\", si ha quindi la possibilit\u00e0 di inserire una sim card di terzi."}
{"id": "588243", "revid": "339392", "url": "https://it.wikipedia.org/wiki?curid=588243", "title": "Argentaroggia", "text": ""}
{"id": "588253", "revid": "125766171", "url": "https://it.wikipedia.org/wiki?curid=588253", "title": "Mino Milani", "text": "Biografia.\nDi famiglia benestante, viene avviato agli studi liceali presso il Liceo Classico Ugo Foscolo di Pavia per poi proseguirli nella facolt\u00e0 di medicina dell'ateneo pavese, con l'obiettivo di fargli continuare la professione di due zii materni, entrambi affermati medici. Grazie ai buoni uffici del padre Carlo, all'epoca sindaco di Pavia, viene contemporaneamente accettato come praticante nell'istituto di anatomia annesso al policlinico cittadino. \nIn breve tempo Milani capisce che la professione medica non fa per lui e, dopo aver casualmente assistito a una lezione sul Medioevo, decide di iscriversi alla facolt\u00e0 di lettere. Dopo la laurea in lettere moderne nel 1950, con una tesi sul brigantaggio nelle Calabrie, basata sul carteggio del concittadino Gaetano Sacchi, che diventer\u00e0 pi\u00f9 tardi \"Romanzo militare\", venne assunto nella Biblioteca Civica di Pavia, divenendone direttore e lavorandovi fino al 1964.\nLa sua attivit\u00e0 di giornalista e scrittore inizi\u00f2 nel 1953 con saltuarie collaborazioni al \"Corriere dei Piccoli\", al tempo diretto da Giovanni Mosca, periodico poi trasformatosi nel \"Corriere dei Ragazzi\", del quale Milani divenne , e al quale collabor\u00f2 fino al 1977. In questo periodo, Milani adottava vari pseudonimi, come \"Eugenio Ventura\", \"Piero Selva\", \"Stelio Martelli\", \"Mungo Graham Alcesti\" o \"T. Maggio\" per alternare le firme nella sua produzione.\nTra i suoi libri per ragazzi si ricordano i volumi dedicati alle avventure del cow-boy Tommy River, di Martin Cooper e le collaborazioni con i pi\u00f9 importanti disegnatori italiani, tra i quali Hugo Pratt, Milo Manara, Grazia Nidasio, Mario Uggeri, Aldo Di Gennaro, Dino Battaglia, Sergio Toppi e Attilio Micheluzzi.\nTerminata la collaborazione con il \"Corrierino\",\ntenne su La Domenica del Corriere la rubrica \"La realt\u00e0 romanzesca\", che divenne famosa. In seguito assunse la direzione del quotidiano \"La Provincia Pavese\", incarico che lasci\u00f2 ben presto per dedicarsi alla scrittura di romanzi e, soprattutto, di saggi e biografie di argomento storico.\nNotevole anche la produzione di genere \"fantasy\" per adulti, della quale occorre citare \"Fantasma d'amore\", trasposto nell'omonima opera cinematografica da Dino Risi, e \"Selina\", dal quale Carlo Lizzani ha tratto lo sceneggiato televisivo \"La trappola\".\nAssai originale l'approccio al genere poliziesco con la produzione di alcuni gialli storici incentrati sulla figura di Melchiorre Ferrari, commissario dell\u2019Imperiale Regia Delegazione di Polizia del Lombardo-Veneto e ambientati nella Pavia di met\u00e0 Ottocento.\nAssumono particolare importanza i libri sulla storia di Pavia, le biografie di Giuseppe (del 1982) e Anita Garibaldi (del 1995), parte di un percorso risorgimentale che era iniziato nel 1971, con la meticolosa ricostruzione della Battaglia di Solferino e San Martino, quest'ultima firmata con lo pseudonimo di \"Stelio Martelli\" nell'edizione originale e riedita, quasi quarant'anni dopo, con una corposa appendice curata dall'Associazione Storica Medolese.\nVincitore di numerosi premi letterari, in occasione dell'ottantesimo compleanno, \u00e8 stato celebrato a Pavia con la mostra \"Le mani di Mino\", curata da Grazia Nidasio e dal MUF, che ripercorre le tappe pi\u00f9 significative della sua sterminata produzione letteraria e fumettistica.\nPer la sua opera di storico, nel 2011 il Comune di Medole ha conferito a Mino Milani la cittadinanza onoraria.\nNel 2019 gli \u00e8 stata dedicata l'intera edizione del Festival di letteratura per ragazzi \"La vallata dei libri bambini\". Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\n\u00c8 morto il 10 febbraio 2022 nella sua casa di Pavia, all'et\u00e0 di 94 anni.\nStile.\nGianni Rodari dice di lui: \nOpere.\nRomanzi e racconti.\nCiclo di romanzi di Tommy River:\nCiclo dell'Imperial Regio commissario Melchiorre Ferrari:"}
{"id": "588254", "revid": "38120", "url": "https://it.wikipedia.org/wiki?curid=588254", "title": "Marvel comics", "text": ""}
{"id": "588255", "revid": "78273", "url": "https://it.wikipedia.org/wiki?curid=588255", "title": "Moskvitch 410", "text": ""}
{"id": "588256", "revid": "21079", "url": "https://it.wikipedia.org/wiki?curid=588256", "title": "Curva differenziabile", "text": ""}
{"id": "588258", "revid": "110157", "url": "https://it.wikipedia.org/wiki?curid=588258", "title": "Arrondissement di \u00c9tampes", "text": "L'arrondissement di \u00c9tampes \u00e8 una suddivisione amministrativa francese, situata nel dipartimento dell'Essonne e nella regione dell'\u00cele-de-France.\nComposizione.\nL'arrondissement di \u00c9tampes raggruppa 79 comuni in 6 cantoni:"}
{"id": "588264", "revid": "125693448", "url": "https://it.wikipedia.org/wiki?curid=588264", "title": "Fort-de-France", "text": "Fort-de-France (in creolo martinicano: \"Fodfwans\", letteralmente \u201cForte di Francia\u201d) \u00e8 un comune francese di 89890 abitanti, nonch\u00e9 il capoluogo del dipartimento e regione d'oltremare francese della Martinica.\nStoria.\nLa citt\u00e0 venne fondata nel 1635 con il nome di \"cul-de-sac du Fort-Royal\", nome che conserv\u00f2 fino al 1672 quando venne chiamata \"Fort-Royal\" nel 1807 fu ribattezzata\" Fort de France\" da Napoleone Bonaparte. Nel biennio 1793-1794 si chiam\u00f2 \"Fort-de-la-R\u00e9publique\" o \"R\u00e9publique-Ville\". Capitale amministrativa della Martinica, ospita i principali organismi della regione. Prospiciente alla \"Savane\", un'enorme piazza-giardino, vi \u00e8 la biblioteca Schoelcher, opera dell'architetto francese Henri Picq. Altre opere di Henri Picq presenti in citt\u00e0 sono la cattedrale di Saint-Louis, inaugurata nel 1895, e il mercato coperto. La citt\u00e0 ospita anche il Museo Dipartimentale d'Archeologia, con una collezione di oltre 2 000 oggetti ritrovati a Martinica e sulle altre isole dei Caraibi, e il Museo Regionale di storia e di etnografia.\nSport.\nClubs sportivi.\nFort-de-France conta diversi club sportivi: \nStadi.\nAltri:"}
{"id": "588266", "revid": "92723", "url": "https://it.wikipedia.org/wiki?curid=588266", "title": "Boris e Arkady Strugatsky", "text": ""}
{"id": "588268", "revid": "124865971", "url": "https://it.wikipedia.org/wiki?curid=588268", "title": "Modalit\u00e0 di funzionamento dei cifrari a blocchi", "text": "In crittografia la modalit\u00e0 di funzionamento dei cifrari a blocchi \u00e8 una serie di procedimenti standard di un algoritmo che operi tramite cifratura a blocchi per garantire la sicurezza di testi o messaggi di lunghezza a piacere.\nLe modalit\u00e0 furono definite inizialmente dal National Institute of Standards and Technology (NIST) nel 1980 con lo standard FIPS 81 intitolato \"Data Encryption Standard modes of operation\" affinch\u00e9 l'algoritmo di cifratura DES potesse essere applicato a una variet\u00e0 di situazioni differenti.\nLo standard ebbe successivamente delle estensioni, codificate nella 800-38A.\nTali modalit\u00e0 possono essere utilizzate con qualsiasi algoritmo di cifratura simmetrica a blocchi, tra cui Triple DES e AES.\nElectronic CodeBook (ECB).\nLa modalit\u00e0 ECB \u00e8 la pi\u00f9 semplice. Il testo in chiaro viene gestito 64 bit per volta; ognuno dei blocchi di 64 bit viene cifrato con la stessa chiave. Per messaggi pi\u00f9 lunghi di 64 bit, si procede suddividendo il messaggio in blocchi di 64 bit, utilizzando, se necessario, bit di riempimento nell'ultimo blocco.\nPer una data chiave, esiste un unico testo cifrato per ogni blocco di testo in chiaro di 64 bit; in altre parole, se nel messaggio compare pi\u00f9 volte lo stesso blocco di 64 bit di testo in chiaro, verr\u00e0 prodotto sempre lo stesso testo cifrato. Per questo motivo, il metodo ECB \u00e8 ideale per limitati volumi di dati (ad esempio, la trasmissione di una chiave di cifratura), poich\u00e9 per messaggi pi\u00f9 lunghi potrebbe essere insicuro: se si trattasse di dover cifrare un messaggio molto strutturato, l'analisi crittografica potrebbe sfruttarne le regolarit\u00e0.\nCipher Block Chaining (CBC).\nPer superare i limiti di sicurezza di ECB, \u00e8 necessario l'utilizzo di una tecnica in cui lo stesso blocco di testo in chiaro, se ripetuto, produce blocchi di testo cifrato differenti. Questo \u00e8 ci\u00f2 che accade con la modalit\u00e0 CBC, in cui l'input dell'algoritmo di crittografia \u00e8 il risultato dello XOR tra il blocco di testo in chiaro corrente e il blocco di testo cifrato precedente; per ciascun blocco viene utilizzata la stessa chiave.\nIn fase di decifratura, ciascun blocco di testo cifrato passa attraverso l'algoritmo di decrittografia; il risultato subisce uno XOR con il blocco di testo cifrato precedente, per produrre il blocco di testo in chiaro.\nPer dimostrare la correttezza del meccanismo, si pu\u00f2 scrivere:\nformula_1\nQuindi:\nformula_2\nformula_3\nformula_4\nPer produrre il primo blocco di testo cifrato, lo XOR viene effettuato tra un vettore di inizializzazione \"IV\" (dall'inglese \"initialization vector\") e il primo blocco di testo in chiaro. In decifratura, l\"'IV\" subisce uno XOR con l'output dell'algoritmo di decrittografia in modo da ottenere nuovamente il primo blocco di testo in chiaro.Il vettore di inizializzazione \"IV\" deve essere dunque noto non solo al mittente ma anche al destinatario, che tipicamente lo riceve assieme alla chiave; entrambi i valori vengono cifrati in modalit\u00e0 ECB.Per aumentare il livello di sicurezza ed evitare replay attack, si utilizza un \"IV\" casuale per ogni processo di cifratura.Questo permette di produrre un testo cifrato differente anche a parit\u00e0 di testo in chiaro e chiave di crittografia. In questi casi \u00e8 desiderabile poter evitare di condividere con il destinatario ogni \"IV\" generato; questo \u00e8 possibile, semplicemente premettendo al testo in chiaro un blocco di testo casuale: in questo modo verr\u00e0 generato un primo blocco cifrato comunque utilizzabile nel processo di cifratura. Implementando questa modalit\u00e0, in fase di decifratura sar\u00e0 necessario generare un nuovo \"IV\" casuale, quindi scartare il primo blocco di testo in chiaro che verr\u00e0 prodotto.\u00c8 possibile utilizzare un \"IV\" casuale e senza la necessit\u00e0 di condividerne ogni valore con il destinatario, anche nei cifrari a blocco in modalit\u00e0 CFB e OFBIn conclusione, questa modalit\u00e0 \u00e8 la pi\u00f9 appropriata per cifrare messaggi pi\u00f9 lunghi di 64 bit. Inoltre, la modalit\u00e0 CBC pu\u00f2 essere utilizzata anche per l'autenticazione.\nCipher Feedback (CFB).\nLa modalit\u00e0 CFB \u00e8 stata ideata per convertire idealmente una cifratura a blocchi in una cifratura a flusso. La cifratura a flussi non necessita di eseguire riempimenti e pu\u00f2 inoltre operare in tempo reale.Nell'operazione di cifratura, l'input della funzione di crittografia \u00e8 un registro a scorrimento a 64 bit che inizialmente viene impostato con un vettore di inizializzazione \"IV\" (Initialization Vector). Gli \"s\" bit pi\u00f9 significativi (ovvero quelli pi\u00f9 a sinistra) dell'output subiscono uno XOR con il primo segmento di testo in chiaro \"P1\" per produrre la prima unit\u00e0 di testo cifrato \"C1\". Il contenuto del registro di scorrimento viene fatto scorrere a sinistra di \"s\" bit, e negli \"s\" bit meno significativi (quelli pi\u00f9 a destra) del registro viene inserito \"C1\". Il processo viene reiterato fino all'esaurimento di tutte le unit\u00e0 di testo in chiaro.All'atto della decifratura, si utilizza il medesimo schema, tranne per il fatto che le unit\u00e0 di testo cifrato ricevute sono sottoposte ad uno XOR con l'output della funzione di crittografia. Non si utilizza dunque la funzione di decrittografia, perch\u00e9, se \"SS(X)\" sono gli \"s\" bit pi\u00f9 significativi di \"X\", allora:\nformula_5\nPertanto\nformula_6\ne lo stesso ragionamento vale per i passi successivi.\nOutput Feedback (OFB).\nLa modalit\u00e0 OFB \u00e8 molto simile alla CFB. Il vantaggio della OFB \u00e8 che non propaga gli errori di trasmissione dei bit. Il suo svantaggio \u00e8 che \u00e8 pi\u00f9 vulnerabile a un attacco a modifica del flusso dei messaggi.\nCounter (CTR).\nQuesta quinta modalit\u00e0 \u00e8 stata introdotta successivamente alle altre quattro, per poter essere applicata a ATM (Asynchronous Transfer Mode) e a IPsec (IP security).In questa modalit\u00e0 viene utilizzato un contatore corrispondente alle dimensioni del blocco di testo in chiaro. Il requisito essenziale \u00e8 che il suo valore sia differente per ciascun blocco da cifrare; in genere viene inizializzato con un determinato valore e poi incrementato di un'unit\u00e0 per ogni blocco successivo (modulo 2b dove b corrisponde alle dimensioni del blocco).Per la cifratura, il contatore viene crittografato e poi si applica uno XOR col blocco di testo in chiaro per produrre il blocco di testo cifrato.Per la decifratura si utilizza la stessa sequenza di valori del contatore ai quali si applica lo XOR con i blocchi di testo cifrato.\nI vantaggi della modalit\u00e0 CTR sono:"}
{"id": "588270", "revid": "287204", "url": "https://it.wikipedia.org/wiki?curid=588270", "title": "Dario Biasi", "text": "Carriera.\nInizia la sua carriera professionistica nella stagione 1997-1998, in Serie B, con l'Hellas Verona. Poi partecipa a due campionati di Serie C1 con Carpi e .\nNel 2000 raggiunge la serie A di nuovo con l'Hellas Verona, ma non fa il suo debutto nella massima serie. Gioca nella squadra scaligera fino alla stagione 2005-2006, tranne per una parentesi col nella stagione 2001-2002.\nPer la prima parte del campionato di Serie B 2006-2007 \u00e8 al Genoa, dove scende in campo in 12 occasioni, mentre dopo il mercato di riparazione del gennaio 2007 torna a vestire la maglia giallobl\u00f9 del Verona in altre 9 partite, oltre alle 2 dei playout.\nNel luglio 2007 si trasferisce al , dove disputa il campionato di B e l'anno dopo quello di Serie C1 festeggiando la promozione in cadetteria.\nResta nella squadra bianconera anche nella stagione 2009-2010, nuovamente in Serie B.\nIl 14 luglio 2010 firma un contratto biennale che lo lega al Cagliari, ma dopo un inizio di stagione di Serie A 2010-2011 molto complicato dove non colleziona alcuna presenza, a gennaio viene ceduto a titolo definitivo al Frosinone. in Serie B. Con i ciociari colleziona 6 presenze ed un gol, messo a segno nella partita casalinga vinta per 1-0 contro il Torino.\nDopo 3 anni a Frosinone, culminati con la promozione in Serie B, nel luglio 2014 ritorna al Pavia in Lega Pro. Nell'estate 2016 viene ingaggiato dall'ArzignanoChiampo.\nNel 2017 passa al Valgatara, club veronese del campionato di Eccellenza, mentre l'anno successivo torna in Serie D con l' di Sant'Ambrogio di Valpolicella. Dopo il triennio con la maglia dell'Ambrosiana passa al Vigasio, formazione veronese, militante in Eccellenza. "}
{"id": "588271", "revid": "22416", "url": "https://it.wikipedia.org/wiki?curid=588271", "title": "Circuito di Brands Hatch", "text": "Il circuito di Brands Hatch \u00e8 un tracciato motoristico britannico che si trova nei pressi di West Kingsdown, nella contea inglese del Kent.\nIl nome del circuito deriva da \"de Brondehach\", termine arcaico che significa \"entrata per la foresta\".\nFu sede di dodici edizioni del Gran Premio di Gran Bretagna di Formula 1 tra il 1964 e il 1986 e 14 edizioni del Gran Premio di Gran Bretagna di Campionato mondiale Superbike tra il 1995 e il 2008.\nIl circuito automobilistico misurava metri, e il record di velocit\u00e0 sul giro appartiene al pilota brasiliano Nelson Piquet che nel 1986 con Williams FW11 fiss\u00f2 il limite a 1'06\"961 (210,1 km/h).\nNel 2012 fu sede delle prove di ciclismo su strada dei XIV Giochi paralimpici estivi di Londra.\nIl tracciato.\nBrands Hatch \u00e8 conosciuto come uno dei circuiti pi\u00f9 tecnici della Gran Bretagna. Costruito in un anfiteatro naturale, il tracciato contiene molti cambi di pendenza e ondulazioni e permette agli spettatori una visuale eccellente di quasi tutta la pista. Questi fattori hanno permesso al circuito, anche grazie alla sua vicinanza con la capitale Londra, di essere inserito nel calendario della Formula 1 dal 1964 al 1986. Brands Hatch ha scritto alcuni momenti storici di questa specialit\u00e0 motoristica come l'incredibile duello tra Jo Siffert e Chris Amon nel 1968 e la prima vittoria del futuro campione del mondo Nigel Mansell nel 1985.\nLa corsa inizia alla Brabham Straight, un finto rettilineo in pendenza dove \u00e8 situata la zona paddock e i box. La curva seguente \u00e8 la \"Paddock Hill Bend\", una curva a destra in notevole pendenza, unica in tutto il mondo delle corse. Successivamente si affronta il rettifilo della Hailwood Hill per entrare poi nel tornante a destra Druids Bend. Si scende poi nuovamente in pendenza alla curva Graham Hill Bend per poi curvare a sinistra nella leggera Cooper Straight, che corre parallela ai box. Il circuito Indy prosegue affrontando parte della curva a sinistra Surtees per poi curvare a destra prima nella salita McLaren e poi in discesa nella Clark Curve che riconduce al traguardo. Il circuito GP affronta invece interamente la salita della curva Surtees per poi affrontare il \"Pilgrim's Drop\" e la discesona Hawthorn Hill.\nIl tracciato cambia nuovamente pendenza affrontando la curva in salita a destra Hawthorn Bend e il rettilineo Derek Minter Straight, per poi rientrare a destra nella Westfield Bend e nella successiva piega a destra Dingle Dell (che durante gli anni novanta era una variante destra-sinistra-destra) arrivando poi al curvone a destra denominato Sheene Curve. Si entra cos\u00ec nel tratto finale del circuito che presenta una curva secca a sinistra, la Stirling Bend, un rettilineo, il \"Clearways\", che immette il circuito GP in quello Indy affrontando la finale Clark Curve, proiettando i piloti sul traguardo.\nStoria.\nLe origini.\nIl circuito era originariamente un campo di addestramento militare, poi trasformato da un gruppo di ciclisti, capitanato da Ron Argent, in un circuito in terra battuta adatto per gli allenamenti. La prima gara avvenne nel 1928, una 4 miglia ciclistica. Pochi anni dopo i motociclisti incominciarono ad usare il tracciato prima che lo stesso venisse usato come parcheggio di mezzi militari durante la Seconda guerra mondiale.\nMiglioramenti.\nLa \"Brands Hatch Stadium Limited\" si form\u00f2 nel 1947 e ristruttur\u00f2 interamente il circuito creando una pista di pianta ovale adatta alle gare automobilistiche. Nel 1951 fu corsa la prima gara della Formula 3 e nel 1953 la \"Universal Motor Racing Club\" si stabil\u00ec sul circuito e vi fond\u00f2 una scuola corse. Il tracciato fu ingrandito nel 1954 con la creazione della \"Druids Bend\", ottenendo una lunghezza complessiva di 1,24 miglia. Inoltre furono costruiti i box e le tribune per gli spettatori. Molti circuiti furono chiusi dopo l'incidente avvenuto alla 24 Ore di Le Mans nel 1955, ma Brands Hatch riusc\u00ec a proseguire e organizz\u00f2 la sua prima gara di Formula 2 nel 1956.\nFormula 1.\nIl circuito GP fu costruito nel 1959 e ospit\u00f2 il suo primo gran premio Formula 1 nell'agosto del 1960, vinto da Jack Brabham. Presto il circuito fu venduto alla \"Grovewood Securities\" e \"John Webb\" lo diede in controllo alla \"Motor Racing Developments\". La nuova gestione ottenne ottime negoziazioni con la \"RAC\" per portare il \"British Grand Prix\" in alternanza tra il Circuito di Silverstone e Brands Hatch. L'11 luglio 1964 Brands Hatch ospit\u00f2 il primo gran premio ufficiale del mondiale Formula 1, vinto da Jim Clark. Ogni 2 anni il circuito continu\u00f2 ad ospitare i gran premi, ci\u00f2 nonostante gli incidenti mortali alla Paddock Hill Bend di George Crossman, Tony Flory e Stuart Duncan, oltre al serio infortunio di altri 2 piloti negli anni 1965 e 1966.\nDopo la morte di Jo Siffert nell'Ottobre 1971 il circuito fu dotato di maggiori impianti di sicurezza e pot\u00e9 cos\u00ec continuare ad ospitare gare di Formula 1 oltre che competizioni delle serie Formula Ford e IndyCar. L'ultimo Gran Premio di F1 corso a Brands Hatch risale al 1986 e fu vinto da Nigel Mansell, in una gara caratterizzata da un maxi-incidente al via che caus\u00f2 la fine della carriera del pilota francese Jacques Laffite.\nAnni recenti.\nNel 1986 John Foulston compr\u00f2 i circuiti di Brands Hatch, di Oulton Park e di Snetterton, oltre che quello di Cadwell Park l'anno seguente, dalla Grovewood Securities. La nuova compagnia fece s\u00ec che il circuito di Brands Hatch ospitasse due nuovi campionati, quello della Formula 3000 e della Superbike. Nel 1988 fu modificato il tracciato: la curva Westfield Bend divent\u00f2 pi\u00f9 stretta e meno veloce, la curva Dingle Dell divent\u00f2 una chicane destra sinistra destra; inoltre furono costruiti nuovi box. Proprio in quell'anno, ci fu un pauroso incidente nella gara di Formula 3000 che coinvolse una decina di piloti, tra cui anche l'inglese Johnny Herbert, (futuro pilota di Formula 1 negli anni successivi), che riport\u00f2 ferite gravissime alle gambe che quasi gli costarono la carriera.\nTutti questi incidenti dimostravano come il tracciato, malgrado le modifiche subite negli anni, restava comunque molto pericoloso, con spazi di fuga in certi punti del tutto inadeguati.\nNel 1999 Nicola Foulston annunci\u00f2 che a Brands Hatch sarebbe tornata la F1 ma vendette la compagnia alla Octagon Motorsports che perse l'occasione datagli da Foulston. Il circuito fu ancora venduto nel 2004 alla \"Motorsport Vision\" finanziata dall'ex pilota di F1 Jonathan Palmer.\nNel 2003 la Champ Car gareggi\u00f2 a Brands Hatch e la gara fu vinta da S\u00e9bastien Bourdais.\nEventi attuali.\nIl circuito di Brands Hatch ha ospitato i campionati mondiali Superbike e Supersport fino al 2008 (edizione in cui tra l'altro mor\u00ec Craig Jones), il neonato campionato A1 Grand Prix, il FIA WTCC (World Touring Car Championship) e il campionato tedesco turismo Deutsche Tourenwagen Masters (DTM), oltre a varie competizioni europee e britanniche.\nIl 3 agosto 2008, proprio durante gara 1 del campionato mondiale Supersport, perde la vita il giovane pilota inglese Craig Jones, 23 anni appena. Durante il sedicesimo dei venticinque giri previsti dalla gara, quando transitava sul rettilineo del traguardo, ha perso il controllo della moto, finendo disarcionato. Nella caduta \u00e8 stato colpito prima dalla sua moto, poi dalla ruota anteriore della moto di Andrew Pitt, che, al momento della caduta, era subito dietro di lui. Trasportato in un ospedale di Londra, \u00e8 morto nella notte, a causa delle gravi ferite.\nQuesto incidente ha portato di nuovo l'attenzione sui pericoli che ancora riserva il circuito anche se, ad onor del vero, questa volta la tragedia non \u00e8 imputabile alla pur appurata pericolosit\u00e0 del tracciato.\nLo stesso dibattito si \u00e8 riacceso dopo la morte di Henry Surtees, avvenuta durante la seconda gara della Formula 2. Surtees viene colpito alla testa da una ruota della macchina di Jack Clarke che si era staccata dopo che la vettura si era scontrata con un muro. La ruota colpisce il casco di Surtees. L'auto, con il suo conducente ormai inconscio, continua dritta contro una barriera alla curva Sheene. Surtees viene estratto dalla macchina e portato al centro medico del circuito, dove \u00e8 stato stabilizzato prima di essere trasferito al Royal London Hospital. La sua morte \u00e8 stata attribuita a gravi ferite alla testa, inflitte dalla collisione con la ruota, piuttosto che il seguente scontro con le barriere. La sua morte verr\u00e0 annunciata in serata."}
{"id": "588272", "revid": "1936754", "url": "https://it.wikipedia.org/wiki?curid=588272", "title": "Giulio Carpioni", "text": "Biografia.\nNato probabilmente a Venezia nel 1613, Carpioni fu allievo del Padovanino che segu\u00ec a Bergamo nel 1631. \u00c8 possibile che poco dopo il pittore si sia recato a Roma, al fine di completare la sua preparazione classicistica attraverso lo studio dei Baccanali di Tiziano e delle opere di Nicolas Poussin. Dal 1636 \u00e8 documentato a Vicenza dove dimorer\u00e0 quasi ininterrottamente, fino alla morte.\nLe sue opere pi\u00f9 eccellenti figurano nei musei di Vienna e di Budapest, Bordeaux, Digione, Dresda; in Italia sono presenti a Firenze, Padova, Ancona oltre naturalmente a Vicenza, dove pass\u00f2 la maggior parte della sua vita.\nTra le tante opere dipinte dal Carpioni si ricordano: la \"Glorificazione Dolfin\" (1647), l\"'Allegoria Grimani\" (1651), la pala con \"Sant'Antonio da Padova, la Vergine e due santi\" ed il \"Trionfo di Sileno\" delle Gallerie dell'Accademia a Venezia. Importanti sono anche i cicli affrescati a Vicenza nell'Oratorio delle Zitelle, nell'Oratorio di San Nicola da Tolentino e a Caldogno nella Villa Caldogno.\nOltre che dai soggetti religiosi, la pittura carpionesca trae ispirazione dagli argomenti della mitologia classica, come nei celebri Baccanali e nelle storie di Ercole, Pan ed Apollo.\nNel Seicento vicentino lo stile di Carpioni si contrappose a quello baroccheggiante di Francesco Maffei, come \u00e8 possibile ad esempio notare nelle diversit\u00e0 stilistiche presenti nelle pitture dei due artisti nell'Oratorio di San Nicola da Tolentino a Vicenza, dove il pittore fu presente in due riprese. Le tele sul soffitto di quest'oratorio sono le ultime opere dipinte dall'artista, che fu colto dalla morte proprio mentre stava completando il ciclo delle tele da inserire negli stucchi del soffitto. Nel 1631, a Bergamo, realizz\u00f2 la tela Deposizione di Nostro Signore conservata nella chiesa di Santo Spirito.\nLa formazione del Carpioni \u00e8 una sintesi di vari elementi, cio\u00e8 l'aspirazione verso l'ideale classicistco neotizianesco e l'inclinazione naturalistica derivatagli dalla conoscenza di Carlo Saraceni, di Jean Le Clerc da un lato e le esperienze veronesi del trio Alessandro Turchi, Marcantonio Bassetti e Pasquale Ottino dall'altro. A queste componenti si devono aggiungere lo studio del naturalismo della pittura lombarda, del realismo dei Bamboccianti romani, della carica grottesca di Pietro Vecchia e, infine, delle istanze classiciste di Poussin trasmessegli dalle incisioni di Pietro Testa, Odoardo Fialetti e Simone Cantarini. Nel sesto decennio la sua produzione sar\u00e0 caratterizzata da ideali di rigorosa austerit\u00e0 formale e cromatica."}
{"id": "588273", "revid": "599013", "url": "https://it.wikipedia.org/wiki?curid=588273", "title": "Myv", "text": ""}
{"id": "588275", "revid": "7336", "url": "https://it.wikipedia.org/wiki?curid=588275", "title": "Maronita", "text": ""}
{"id": "588286", "revid": "481349", "url": "https://it.wikipedia.org/wiki?curid=588286", "title": "Omosessualit\u00e0 e santit\u00e0", "text": ""}
{"id": "588287", "revid": "339392", "url": "https://it.wikipedia.org/wiki?curid=588287", "title": "Potara", "text": ""}
{"id": "588289", "revid": "767487", "url": "https://it.wikipedia.org/wiki?curid=588289", "title": "Paolo Franzoni", "text": "Carriera.\nGiocatore.\nGli esordi nelle serie minori.\nCresciuto nel Solvay, viene acquistato diciassettenne dalla , con cui esordisce in Serie B nella stagione 1965-1966. A fine stagione passa al , con cui non riesce a esordire in prima squadra. Nelle annate successive va in prestito in Serie B al , al e al , con cui riesce a imporsi come titolare mettendo a segno 5 reti. Ceduto definitivamente agli emiliani, rimane in biancorosso fino all'ottobre 1971, quando viene ceduto al , in Serie B. In seguito passa al Brindisi, con il quale eguaglia il proprio record di marcature (5) nella Serie B 1972-1973\nLazio.\nNel mercato autunnale del 1973 viene acquistato insieme a Fausto Inselvini dalla di Tommaso Maestrelli, reduce dal terzo posto nel campionato di Serie A 1972-1973. Esordisce nel massimo campionato nel derby del 9 dicembre 1973 vinto dalla Lazio per 2-1, mettendo a segno la rete del provvisorio 1-1, che sar\u00e0 anche l'unica di quel campionato, concluso con un totale di 10 presenze e la conquista del primo scudetto della societ\u00e0 biancoceleste. Nella stessa annata vince anche il Campionato Under 23, realizzando una delle reti con cui la Lazio sconfigge in finale la .\nRimasto in forza ai campioni d'Italia anche nella Serie A 1974-1975, colleziona altre 10 presenze con 2 reti, le ultime in Serie A.\nLe esperienze in provincia.\nNel 1975 viene ceduto all', con cui disputa una stagione di Serie B mettendo a segno 4 reti. In seguito gioca nella , in Serie B, e di nuovo nel Piacenza, in Serie C. Rientrato a Terni, passa al Frosinone, dove chiude la carriera a soli 31 anni.\nAllenatore e dirigente.\nTerminata la carriera agonistica, Franzoni ricopre il ruolo di allenatore del Sorrento nel campionato di Serie C2 1981-1982 e della Giovent\u00f9 Brindisi nella stagione successiva, quando fu sostituito da Pietro Fontana. In seguito siede sulle panchine del Sant'Elena Quartu, dell'Alghero, del Bolzano e del Civitavecchia.\nNella stagione 2010-2011 \u00e8 dirigente accompagnatore della squadra Juniores della Pro Livorno Sorgenti, allenata da David Balleri. Dall'anno 2017-2018 fa parte della dirigenza del Tau Calcio Altopascio."}
{"id": "588290", "revid": "124813226", "url": "https://it.wikipedia.org/wiki?curid=588290", "title": "Massimiliano II d'Asburgo", "text": "Prima dell'inizio del suo regno, aveva mostrato tendenze a favorire il protestantesimo e pi\u00f9 volte si era legato a progetti coi principi tedeschi che avevano abbracciato questa fede, ma sul punto di ottenere la corona mostr\u00f2 definitivamente il suo impegno verso il cattolicesimo.\nSar\u00e0 in conflitto con l'Impero ottomano di Solimano il Magnifico e concluder\u00e0 gli scontri con il Trattato di Adrianopoli con uno \"status ante quo\".\nBiografia.\nI primi anni.\nNato a Vienna, era il figlio primogenito del suo predecessore Ferdinando I del Sacro Romano Impero, fratello di Carlo V, e Anna Jagellone, sorella di Luigi II. Oltre a lui tra fratelli e sorelle la famiglia vantava altri 12 bambini sopravvissuti tra cui Ferdinando, Carlo (duca di Carniola, Stiria e Carinzia), Anna (spos\u00f2 il duca Alberto V di Baviera). La sorella Elisabetta spos\u00f2 il re Sigismondo II Augusto di Polonia, il quale, pi\u00f9 tardi, spos\u00f2 Caterina sorella di Elisabetta e Massimiliano, allo scopo di rafforzare l'alleanza tra gli Asburgo d'Austria e la Polonia; le altre sorelle si sposarono, nella tradizione della politica matrimoniale asburgica, con discendenti di famiglie regnanti.\nMassimiliano trascorse la sua infanzia nella casa dei suoi genitori a Innsbruck. Qui impar\u00f2 il dialetto tirolese, fatto che, come disse in seguito lo stesso imperatore, influenz\u00f2 fortemente la sua ortografia. Massimiliano fu allevato insieme al fratello Ferdinando e godette di una formazione eccellente. Impar\u00f2, tra le altre cose, diverse lingue europee: oltre al tedesco e al francese, conosceva anche lo spagnolo, il latino, l'italiano, il ceco e l'ungherese. Tra i suoi insegnanti ci furono umanisti come Georg Caspar Ursino Velius Tannstetter. Fu fortemente influenzato dal suo precettore Wolfgang Schiefer, un luterano, prima che l'insegnante fosse allontanato nel 1538. Massimiliano cominci\u00f2 nel 1543 a intrattenere contatti epistolari con il protestante Augusto, elettore di Sassonia, fatto che venne visto dalla famiglia con sospetto.\nLa giovinezza ed il rapporto con Carlo V.\nPer distoglierlo dalle concezioni protestanti e per favorire il suo impegno militare, fu suo zio Carlo V a portarlo a soli 17 anni sul campo di battaglia. Massimiliano accompagn\u00f2 l'imperatore a Bruxelles e nella Guerra di Smalcalda, combattendo nella Battaglia di M\u00fchlberg.\nIl 13 settembre 1548 l'imperatore Carlo V lo avvi\u00f2 al matrimonio con sua figlia Maria a Valladolid. Questo matrimonio sarebbe servito, nell'ottica di Carlo V, a rafforzare la coesione tra la linea degli Asburgo di Spagna e quella degli Asburgo d'Austria. Nel 1549 venne designato quale Re di Boemia come possibile successore del padre e durante l'assenza dell'imperatore, Massimiliano fu governatore della Spagna con la moglie, governo a cui lo stesso Carlo V lasci\u00f2 ampio spazio sperando di combattere il criptoprotestantesimo del nipote con una \"spagnolizzazione\" cattolica.\nNel 1550 fu in Germania per partecipare alle riunioni famigliari per decidere la successione nell'Impero dato che Carlo V aveva annunciato di volersi ritirare dalla scena politica per lasciare spazio agli altri membri della sua casata. Nel 1551 prese parte alle discussioni del Concilio di Trento che nel frattempo proseguiva la sua opera di riforma della chiesa cattolica.\nIl suo legame sempre pi\u00f9 forte coi principi protestanti lo rese inviso a Carlo V che cerc\u00f2 in ogni modo di impedire questi legami per non vanificare i suoi sforzi di un'Europa unita e cattolica. Massimiliano divenne cos\u00ec diffidente nei confronti dello zio imperatore, cos\u00ec come nei confronti del padre che gli preferiva palesemente il fratello Ferdinando che gi\u00e0 era stato nominato governatore della Boemia.\nIl principe umanista.\nNella corte viennese dell'epoca della giovinezza di Massimiliano, moltissimo era il fervore dell'umanesimo. Nella capitale imperiale confluivano infatti studiosi non solo provenienti dall'area germanica, ma anche dai Paesi Bassi, dalla Spagna e dall'Italia.\nAppassionato di molte materie, Massimiliano sostenne gli studi del botanico Carolus Clusius dando ordine di raccogliere e registrare scientificamente diverse variet\u00e0 di piante. Da buon bibliofilo, Massimiliano raccolse libri e manoscritti antichi con l'aiuto di Kaspar von Niedbruck, collezione poi catalogata da Hugo Blotius e che fa parte della biblioteca nazionale austriaca. Era inoltre interessato dal mondo occultista.\nLa musica gioc\u00f2 un ruolo importante nella sua formazione ed egli stesso seppe essere straordinariamente innovativo: in un ambiente di preferenza olandese (secondo i gusti dettati da Carlo V), Massimiliano prefer\u00ec gli artisti italiani arrivando addirittura a chiedere a Giovanni Pierluigi da Palestrina di assumere la guida della cappella di corte, causa che si concluse senza successo per motivi finanziari.\nTra il 1558 e il 1565 fece realizzare un proprio castello a Vienna come residenza stabile, il Castello di Neugeb\u00e4ude, anche se dopo la morte del padre dimor\u00f2 poi al Palazzo imperiale. Nella sua residenza di Stallburg istitu\u00ec una scuola di equitazione, oltre ad una compagnia teatrale in stile rinascimentale.\nUn erede al trono protestante?\nPresso la corte viennese dell'epoca, venne promosso un clima protestante da parte dell'aristocrazia. Negli anni successivi alla convocazione della Pace di Augusta, erano ancora presenti se pur latenti, forti inclinazioni protestanti anche negli ambienti imperiali come nel caso del cappellano di Massimiliano, Johann Sebastian Pfauser, che spinse il giovane arciduca a non adottare puramente i dogmi cattolici, ma a riflettere anche sulla letteratura sacra evangelica, rifiutandosi di partecipare all'eucaristia secondo il rito cattolico ed entrando in conflitto col padre pi\u00f9 volte circa il tema della venerazione dei santi che egli riteneva inutile ed idolatra. La conversione di Massimiliano poi ad uno strenuo cattolicesimo per la sua ascesa al trono \u00e8 estremamente dibattuta: alcuni studiosi hanno parlato di \"cattolicesimo compromesso\" o \"cristianesimo umanistico\" (come gi\u00e0 aveva fatto Erasmo da Rotterdam). Massimiliano giunse a definirsi \u00abNon papista, non protestante, ma cristiano\u00bb.\nLe preoccupazioni della famiglia nei confronti di Massimiliano crescevano sempre pi\u00f9 anche in vista di una sua futura successione, a tal punto che nel testamento di suo padre nel 1555 leggiamo \u00ab\u2026 e soprattutto ho su di voi, Massimiliano, il pi\u00f9 caro rispetto, se vi dico come ho notato ci\u00f2 che avete fatto con la vostra caduta dalla vera religione verso una nuova setta [\u2026] Dio sa che sulla terra non vi \u00e8 pi\u00f9 grande sofferenza che non il vedere mio figlio cadere al di fuori della mia religione\u00bb. Facendo degenerare la situazione, il papa minacci\u00f2 di negare anche a Ferdinando I il suo impero. Questi prese allora seri provvedimenti: innanzitutto nel 1560 espulse il cappellano Pfauser dalla corte viennese, organizzando contestualmente un incontro tra il pontefice e Massimiliano. Massimiliano ottenne da allora molti incarichi in regioni dell'impero prevalentemente cattoliche nella speranza che le sue tendenze protestanti potessero cos\u00ec ritenersi archiviate.\nL'ascesa al trono.\nDopo la risoluzione della situazione politico-religiosa, la strada di successione di Massimiliano al padre Ferdinando era ormai libera da ostacoli. Il 20 settembre 1562, come prima cosa, venne nominato re di Boemia. Il 24 novembre 1562 Massimiliano venne prescelto quale nuovo re dei Romani, a Francoforte, dove venne incoronato un paio di giorni pi\u00f9 tardi, dopo aver assicurato gli elettori cattolici della sua fedelt\u00e0 alla loro fede, e promettendo agli elettori protestanti che avrebbe pubblicamente accettato la confessione di Augusta una volta divenuto imperatore. Contestualmente egli fece giuramento di proteggere la Chiesa, e la sua elezione venne quindi poi confermata dal papato. Egli fu il primo re dei Romani a non essere incoronato ad Aquisgrana.\nL'8 settembre 1563, a Bratislava, Massimiliano venne incoronato re d'Ungheria dall'arcivescovo di Esztergom, Nicolaus Olahus, e sulla morte del padre, nel luglio del 1564, riusc\u00ec all'impero e ai regni di Ungheria, Croazia e Boemia.\nIl 25 luglio 1564, alla morte del padre, Massimiliano gli succedette come imperatore e sovrano dei territori della casata degli Asburgo d'Austria. Malgrado questo cambiamento al vertice dell'impero, non si era verificata alcuna rottura strutturale ma piuttosto Massimiliano si era limitato a servirsi dei consiglieri che gi\u00e0 avevano assistito suo padre.\nNell'ambito della politica interna, per\u00f2, la situazione gi\u00e0 da epoche precedenti era piuttosto frastagliata e variegata: in Boemia ed in Ungheria il sostegno agli Asburgo era ancora poco sentito dalla popolazione e sull'impero incombeva sempre la minaccia ottomana, in particolare nei territori balcanici. In Ungheria, nello specifico, la societ\u00e0 era controllata essenzialmente da un ristretto gruppo di magnati composto dall'alta nobilt\u00e0 e dall'alto clero che erano pi\u00f9 favorevoli ad una politica di vicinanza a Massimiliano II, mentre il basso clero e la bassa nobilt\u00e0 erano pi\u00f9 favorevoli a sostenere idee indipendentiste in ricordo dell'antico e ricco regno ungherese. Malgrado queste tensioni interne, ad ogni modo, il pericolo dell'invasione turca aveva unito tutti nella difesa di una nazione comune. Massimiliano ebbe sempre un atteggiamento speciale nei confronti dell'Ungheria dal momento che sapeva che da essa proveniva il 40% dei fondi utili per la corte viennese.\nLa politica religiosa.\nLa politica religiosa nei territori ereditari degli Asburgo.\nLa nobilt\u00e0 austriaca intensific\u00f2 le proprie tendenze protestanti con una prima ondata settaria nel 1560, soprattutto nell'area dell'Austria interna e superiore, meno per il Tirolo ed il Vorarlberg.\nMassimiliano condusse una politica religiosa relativamente tollerante, cercando di sanare pacificamente i dissidi interni per non dispiacere o favorire alcuna parte. Sostenne grandemente il tentativo di riforma dei gesuiti che risultava a lui utile per la creazione di una vera e propria chiesa di stato. Per salvaguardare i possedimenti ecclesiastici dall'invasione ottomana, istitut\u00ec una commissione imperiale col compito di salvaguardare i diritti e le propriet\u00e0 del clero.\nPer risolvere i contrasti interni, l'11 gennaio 1571 Massimiliano II emise una \"Religionsassekuration\". Con questo documento egli assicur\u00f2 la libert\u00e0 di religione in senso moderno (e quindi senza il pagamento di una tassa per la professione di una propria religione), la quale si basava ad ogni modo su quanto ribadito dalla Confessione di Augusta del 1530, che escludeva quindi ancora i calvinisti e la professione del protestantesimo nelle citt\u00e0 con l'istituzione di chiese apposite, il che costrinse perlopi\u00f9 i luterani a spostarsi al di fuori della capitale.\nLa politica religiosa in Boemia.\nLa politica religiosa dell'imperatore Massimiliano II in Boemia fu simile a quella adottata nelle terre del patrimonio della propria casata. Egli diede ordine di fondare due collegi gesuiti a Olomouc ed a Brno in Moravia, sostenendo cos\u00ec il cattolicesimo anche in quest'area.\nLa politica religiosa nei territori del Sacro Romano Impero.\nMassimiliano II adott\u00f2 inizialmente una politica di vicinanza tra cattolicesimo e protestantesimo nell'area del Sacro Romano Impero, ma poi si risolse a richiedere semplicemente l'applicazione dei principi della Confessione di Augusta.\nMalgrado questo, nella parte settentrionale dell'Impero permaneva un duro zoccolo protestante che tra gli anni '60 e '70 del Cinquecento aveva portato alla secolarizzazione di un gran numero di vescovati, il che andava apertamente contro la confessione di Augusta. Purtroppo l'influenza di Massimiliano II in quest'artea della Germania era molto bassa e come tale egli non riusc\u00ec ad impedire che si verificassero questi fatti. A partire dal 1568 anche il Ducato di Brunswick-L\u00fcneburg si avvicin\u00f2 al protestantesimo con copiose secolarizzazioni. Egli si rifiut\u00f2 inoltre di approvar che i principi protestanti facessero reggere gli episcopati cattolici che si trovavano nei loro domini da vescovi luterani (tramutandoli cos\u00ec in episcopati protestanti), dispiacendo non pochi principi luterani che erano intenzionati a mantenere questa tradizione locale. Su principi personali, egli invece garant\u00ec la libert\u00e0 di culto alla nobilt\u00e0 tedesca protestante e si impegn\u00f2 personalmente per la riforma della chiesa cattolica, giungendo a chiedere al pontefice il diritto di matrimonio per i sacerdoti.\nPer il suo passato filoprotestante, per i suoi insuccessi e per le richieste che Massimiliano II inviava periodicamente alla Santa Sede, egli venne largamente criticato sia dai pontefici che da Filippo II di Spagna ed in particolare quest'ultimo cerc\u00f2 attraverso la sorella Maria di intervenire sull'imperatore in maniera energica. Massimiliano II d'altro canto venne quasi obbligato ad inviare i propri figli ad istruirsi presso la corte spagnola nella speranza tra le altre cose che un giorno uno di essi potesse succedere al trono e riunire le due casate degli Asburgo.\nLa politica interna.\nIn patria Massimiliano II aveva sperato di riuscire a trovare un giusto equilibrio tra cavalieri imperiali e proprietari terrieri. Purtroppo le sue aspettative furono vanificate nella Faida di Grumbach, l'ultimo tentativo dei cavalieri imperiali di prevalere sul potere territoriale dei principi del Sacro Romano Impero. Dopo la condanna e lo squartamento di Wilhelm von Grumbach, riconosciuto nel 1567 quale capo della sollevazione anti-imperiale, e la prigionia del suo protettore Giovanni Federico II di Sassonia, il pericolo delle sollevazioni interne contro il potere dell'imperatore sembrava ormai scongiurato ed anche coi cavalieri Massimiliano II riusc\u00ec a trovare un accordo concedendo privilegi in cambio del pagamento di tasse.\nPer quanto riguarda le istituzioni proprie dell'Impero, nel 1564 venne ribadito il primato generale del \"Reichstag\" come supremo organo decisionale nonch\u00e9 grande importanza assunsero le circoscrizioni imperiali nelle quali il vasto impero era suddiviso internamente. Cos\u00ec facendo, ad ogni modo, venne meno il ruolo dell'imperatore come autorit\u00e0 centrale nella gestione dell'impero ed i suoi poteri vennero di molto limitati rispetto al passato.\nLa politica estera.\nMassimiliano utilizz\u00f2 la politica matrimoniale per dirigere la prima fase della sua politica estera. Purtroppo il suo tentativo di far sposare Carlo II dell'Austria Interna con Elisabetta I d'Inghilterra fallirono, ma il vero successo gli pervenne nel 1570 col matrimonio tra sua figlia Elisabetta col re Carlo IX di Francia, e di sua figlia Anna con Filippo II di Spagna. Tre delle sue sorelle sposarono principi italiani, mentre due delle sue sorelle furono mogli del re Sigismondo II di Polonia.\nLa rivolta dei Paesi Bassi contro il dominio spagnolo nella seconda met\u00e0 del Cinquecento aveva portato ad una nuova disputa dinastica tra Asburgo di Spagna e Asburgo d'Austria. Massimiliano II era preoccupato del fatto che l'insurrezione avrebbe potuto colpire tutto l'Impero e soprattutto avrebbe potuto mettere a rischio le norme stabilite dalla Confessione di Augusta. Pertanto egli tent\u00f2 di mediare tra le due parti in causa, ma Filippo di Spagna respinse le richieste di Massimiliano II tacciandole di ingerenza in affari che non lo riguardavano.\nCol tempo, i rapporti tra Massimiliano II e Filippo II di Spagna migliorarono, fatto che sembrerebbe essenzialmente spiegarsi con una maggiore prudenza e moderazione nella politica religiosa portata avanti dall'imperatore dopo la morte del figlio di Filippo, Don Carlos, che aveva aperto la strada per la successione di Massimiliano, o di uno dei suoi figli, al trono di Spagna. La prova di questo sentimento amichevole \u00e8 stata data nel 1570, quando la figlia dell'imperatore, Anna, divenne la quarta moglie di Filippo.\nAlla morte di Sigismondo II Augusto di Polonia, nel 1573, Massimiliano era stato candidato quale suo successore al trono polacco, ma era stato battuto sul campo dal duca francese Enrico d'Angi\u00f2. Enrico, dopo nemmeno un anno di regno, venne chiamato a divenire re di Francia col nome di Enrico III e Massimiliano II ripropose nuovamente la sua candidatura al trono di Polonia. Ad appoggiarlo, oltre al papa ed a Filippo II di Spagna, c'erano questa volta i magnati lituani e polacchi che lo candidavano in opposizione a Stefano I B\u00e1thory. In quest'ennesima disputa, Massimiliano II non riusc\u00ec per\u00f2 a farsi accettare dalla popolazione e fu costretto a lasciare la Polonia cedendo il trono a Stefano I.\nLa guerra austro-turca.\nIn politica estera, la guerra contro l'Impero ottomano gioc\u00f2 un ruolo fondamentale all'epoca di Massimiliano II. Le dispute che gi\u00e0 esistevano tra Massimiliano e Giovanni II Sigismondo Z\u00e1polya, governatore dell'Ungheria e di parte della Transilvania, erano aumentate ancora di pi\u00f9 da quando quest'ultimo si era alleato con gli ottomani senza rendere conto di quest'azione all'imperatore, coi quali erano in guerra. Giovanni II Sigismondo, dal canto suo, dopo la morte di Ferdinando e le debolezze di Massimiliano, aveva visto l'opportunit\u00e0 per s\u00e9 e per i propri discendenti di procedere contro gli Asburgo ed espandere il proprio potere. Le forze locali vennero represse da quelle imperiali che invasero la Transilvania, con un apporto di 1,7 milioni di fiorini stanziati dal \"Reichstag\" per proseguire un'eventuale guerra contro i turchi.\nIl comandante imperiale Lazarus Schwend riusc\u00ec a catturare le fortezze di Tokaj e Szerencs con 86.000 uomini al proprio comando. Sull'altro fronte, le truppe di Giovanni II Sigismondo erano in minima parte, mentre l'Impero ottomano era intervenuto con una forza di quasi 100.000 uomini, condotti personalmente da Solimano il Magnifico. Gli ottomani erano in marcia sin dal 1566 e raggiunsero velocemente l'Ungheria, con l'obbiettivo di catturare le fortezze di Gyula, Sarangi ed Eger. L'esercito imperiale era attestato a Raab con al seguito l'imperatore ed alcuni dei suoi figli, di modo da dare maggior forza agli uomini ed impedire il dilagare delle truppe ottomane verso la citt\u00e0 di Vienna. In quel momento, tra gli alleati degli austriaci presenti sul campo, vi era anche Alfonso II d'Este, che aveva da poco sposato la sorella di Massimiliano. La posizione difensiva assunta dagli imperiali li rese quindi relativamente inattivi durante lo scontro. Solimano assedi\u00f2 la citt\u00e0 di Sarangi con furia ma mor\u00ec durante l'assalto. Dopo la sua morte, la citt\u00e0 venne conquistata ma l'invasione ottomana croll\u00f2 in gran parte da s\u00e9. Malgrado quest'opportunit\u00e0, Massimiliano prefer\u00ec non inseguire il nemico ed attese semplicemente la ritirata, mostrando le proprie scarse doti militari. Selim II, il nuovo sultano ottomano, decise di firmare una tregua con gli imperiali con la pace di Adrianopoli che sostanzialmente riconobbe uno \"status quo ante\" allo scontro, riportando Z\u00e1polya al suo ruolo di principe di Transilvania, ma dovette rinunciare alle proprie pretese sul trono reale ungherese nel 1570 ed il pagamento annuale di un tributo di 30.000 ducati all'impero. La guerriglia di confine prosegu\u00ec ancora, ma l'Impero e buona parte dell'Ungheria asburgica vennero risparmiate da grandi battaglie con l'Impero ottomano per i successivi 25 anni. L'Imperatore e l'Impero si unirono alla Lega Santa contro i turchi all'inizio degli anni '70 del Cinquecento.\nGli ultimi anni e la morte.\nGi\u00e0 precocemente, Massimiliano II aveva iniziato a stilare il proprio testamento designando il proprio successore. Il prescelto dall'imperatore era il suo figlio primogenito, Rodolfo, che era stato educato alla corte spagnola e che quindi era ben visto dagli ambienti del regno di Spagna, fatto che indubbisamente contribuir\u00e0 poi a riavvicinare i rapporti tra i due paesi. Massimiliano d'altro canto era conscio del fatto che il cattolicesimo di Rodolfo si sarebbe esteso a tutto l'Impero ed avrebbe probabilmente vanificato i suoi sforzi di mediare tra cattolici e luterani. Gi\u00e0 dal 1572, pertanto, Massimiliano II nomin\u00f2 Rodolfo quale re d'Ungheria e nel 1575 gli concesse anche la corona di Boemia e la sovranit\u00e0 dei territori ereditari degli Asburgo. Nel 1575, il giovane arciduca venne prescelto quale Re dei Romani a Ratisbona.\nMassimiliano mor\u00ec il 12 ottobre 1576 a Ratisbona mentre si preparava a invadere la Polonia. Sul letto di morte si rifiut\u00f2 di ricevere gli ultimi sacramenti della Chiesa. \u00c8 sepolto nella Cattedrale di San Vito a Praga.\nMatrimonio e discendenza.\nIl 13 settembre 1548 a Valladolid spos\u00f2 Maria di Spagna, figlia dell'imperatore Carlo V. Questo matrimonio \u00e8 servito per il rafforzamento della Casa d'Asburgo.\nDalla moglie Maria, Massimiliano II ebbe 16 figli di cui solo otto raggiunsero l'et\u00e0 adulta:"}
{"id": "588291", "revid": "125453361", "url": "https://it.wikipedia.org/wiki?curid=588291", "title": "Utilizzatori dell'Airbus A300", "text": "L'Airbus A300 \u00e8 un aereo di linea per rotte a medio raggio. \u00c8 stato il primo modello prodotto dall'europea Airbus ed il primo bimotore wide-body. L'A300 ha effettuato il suo primo volo il 28 ottobre 1972 sull'aeroporto di Tolosa ed \u00e8 entrato in servizio con la compagnia aerea Air France nel maggio 1974. La sua produzione \u00e8 terminata nel luglio del 2007 con la consegna al vettore cargo FedEx del 561\u00ba esemplare (un A300-600), in data 12 luglio 2007.\nOrdini e consegne.\nLegenda tabella:\nNote:\nConfigurazioni di bordo.\nLegenda tabella:"}
{"id": "588297", "revid": "712828", "url": "https://it.wikipedia.org/wiki?curid=588297", "title": "Vegeth", "text": ""}
{"id": "588298", "revid": "640129", "url": "https://it.wikipedia.org/wiki?curid=588298", "title": "Aleksandr Sokurov", "text": "Biografia.\nL'autore trascorre l'infanzia in Polonia e Turkmenistan al seguito del padre, militare. Nel 1974 si laurea in Storia e Filosofia all'Universit\u00e0 di Gor'kij, e dopo aver lavorato come documentarista per la televisione si diploma alla prestigiosa scuola nazionale di cinema di Mosca VGIK nel 1979. In quegli anni diviene amico di Andrej Tarkovskij, che lo difese quando fu osteggiato dalle autorit\u00e0 per le sue scelte stilistiche. Da alcuni \u00e8 considerato suo erede, appellativo da lui comunque rifiutato.\nTra le sue prime opere figurano numerosi documentari, tra i quali un'intervista ad Aleksandr Sol\u017eenicyn. \"Madre e figlio\" (1997) \u00e8 il suo primo film ad essere acclamato internazionalmente. Sua immagine speculare \u00e8 il pi\u00f9 recente \"Padre e figlio\" (2003), . L'autore ha prodotto una trilogia su tre personaggi chiave della storia del XX secolo: \"Moloch\" (1999) su Hitler (Premio per la migliore sceneggiatura a Cannes), \"Toro\" (2001) su Lenin, e \"Il Sole\" (2005) sull'imperatore Hirohito. Ha manifestato l'intenzione di girare un lungometraggio sulla \"Divina Commedia\" in italiano.\n\"Arca russa\" (2002) rappresenta un notevole esempio della padronanza tecnica dell'autore: girato al Museo dell'Hermitage, \u00e8 un unico piano sequenza di 96 minuti, con l'utilizzo contemporaneo di 33 set e circa 4.000 persone tra attori e comparse. Nel 2003 il Torino Film Festival gli ha dedicato una retrospettiva completa, la prima in Italia sul regista russo. Nel 2006 il Reykjav\u00edk International Film Festival gli ha conferito il premio alla carriera. Nel 2009 pubblica presso Bompiani la sua raccolta di scritti \"Nel centro dell'oceano\". Ha vinto il Leone d'oro a Venezia 2011 con il film \"Faust\", che chiuse la tetralogia sul potere iniziata con \"Moloch\". I suoi film sono stati premiati da vari festival, tra cui Berlino, Cannes, Mosca, Toronto e Locarno (Pardo d'onore 2006).\nFilmografia.\nOpere sul cinema di Alexandr Sokurov.\nDiane Arnaud, \"Le cin\u00e9ma de Sokourov: figures d'enfermement\", Paris-Budapest-Kinshasa, l'Harmattan, 2005;\nDenis Brotto, \"Osservare l'incanto. Il cinema e l'arte di Aleksandr Sokurov\", Roma, Ente dello Spettacolo, 2010;\n\"I corpi del potere. Il cinema di Alexandr Sokurov\" (a cura di M. Pezzella e A. Tricomi), Milano, Jaca Book, 2012."}
{"id": "588299", "revid": "599013", "url": "https://it.wikipedia.org/wiki?curid=588299", "title": "Fk", "text": ""}
{"id": "588304", "revid": "17351", "url": "https://it.wikipedia.org/wiki?curid=588304", "title": "BAC Buccaneer", "text": ""}
{"id": "588305", "revid": "599013", "url": "https://it.wikipedia.org/wiki?curid=588305", "title": "Francesco Bega", "text": "Carriera.\nGiocatore.\nInizia la sua carriera nel . Con i biancorossi gioca in Serie B dal 1992 al 1994 totalizzando 2 presenze e restandovi fino alla stagione 1996-1997 disputando solo campionati di C1. Nel 1997 passa al dove vince un campionato di C1. Resta in Calabria anche all'inizio della stagione successiva ma, a causa delle discussioni avute con il tecnico Sonzogni, viene ceduto nell'ottobre del 1998 all'Atletico Catania in serie C1. Con i siciliani riesce a disputare solo 9 partite perch\u00e9 nel gennaio del 1999 si trasferisce all'Alzano Virescit. Con la societ\u00e0 lombarda vince il campionato di C1 e viene riconfermato anche nella successiva stagione di B dove gioca 34 partite.\nNel 2000 passa al , con cui gioca due stagioni, la prima in C1 conclusasi con la promozione e la seconda in B, anche questa terminata trionfalmente. Nonostante la promozione in A raggiunta con i lariani, non viene riconfermato e nel 2002 cambia ancora casacca, ingaggiato dalla , con la quale disputa due ottimi campionati di Serie B. Nel 2004 debutta in Serie A con il Cagliari, con cui gioca per due stagioni, mettendo a segno (nella sua seconda annata rossoblu) anche il primo e unico gol nella massima serie. L'esordio in massima serie \u00e8 arrivato il 12 settembre nella partita Cagliari-Bologna (1-0).\nTerminata l'esperienza sarda, si trasferisce nel 2006 al Genoa, club di serie B che punta alla promozione. L'obiettivo alla fine viene raggiunto poich\u00e9 la squadra ligure conquista la promozione in A. Resta con i grifoni anche in serie A fino al gennaio del 2008 quando si trasferisce al Brescia di Serse Cosmi in B dove colleziona 18 presenze. Viene confermato nella squadra lombarda anche per le due successive stagioni cadette. Il 21 agosto 2009 a 4 anni di distanza dal suo ultimo gol ritorna a segnare. Grazie a un suo gol, il Brescia (allenato da Cavasin) supera il per 1-0 e conquista i primi 3 punti in campionato, in quella settimana Francesco era stato duramente contestato dalla tifoseria lombarda.\nIl 16 gennaio 2011 sigla il suo secondo gol in Serie A (quarto con la casacca bresciana) contro il Parma con un gran sinistro da fuori area portando il Brescia sul momentaneo 1-0.\nIl 6 luglio 2011, lascia il Brescia per accasarsi al Genoa che lo gira lo stesso giorno alla societ\u00e0 svizzera del Lugano.\nDopo il ritiro.\nIl 30 giugno 2012 viene nominato team manager del Genoa. Rescisso il contratto con la societ\u00e0 ligure, nell'aprile 2016 diventa osservatore del ."}
{"id": "588313", "revid": "767487", "url": "https://it.wikipedia.org/wiki?curid=588313", "title": "Il calendario del pastore", "text": "Il calendario del pastore (in inglese \"The Shepheardes Calender\") \u00e8 la prima opera in poesia di Edmund Spenser scritta intorno al 1579 e dedicata a Philip Sidney. \n\u00c8 una raccolta di 12 egloghe che segue le \"Bucoliche\" di Publio Virgilio Marone. Il tema di ogni ecloga varia per ogni mese dell'anno, e il mese pi\u00f9 interessante \u00e8 \"April\", dedicato alla regina Elisabetta I d'Inghilterra, embrione del poema epico \"La regina delle fate\".\n\u00c8 scritto secondo il punto di vista di vari pastori dotti, che commentano i difetti della vita di corte. L'intero poema \u00e8 un'allegoria dello stato dell'umanit\u00e0. Vi \u00e8 una grande variet\u00e0 di metri e di stili."}
{"id": "588319", "revid": "76963", "url": "https://it.wikipedia.org/wiki?curid=588319", "title": "Edmund Spenser", "text": "\u00c8 stato \"Poet Laureate\" (poeta di Stato) sotto il regno di Elisabetta I d'Inghilterra.\nBiografia.\nFigura controversa a causa del suo zelo nella distruzione della cultura irlandese, Edmund Spenser nacque intorno al 1552. Studi\u00f2 nella Merchant Taylors School ed in seguito si laure\u00f2 all'Universit\u00e0 di Cambridge. Inizi\u00f2 come militare andando negli anni settanta in Irlanda, al servizio di Arthur Grey, nuovo Lord Luogotenente d'Irlanda. Nel 1579-80 combatt\u00e9 nella seconda ribellione di Desmond, vinta dagli inglesi. In questo modo gli furono assegnate delle terre a Cork confiscate alla piantagione di Munster.\nAttraverso la poesia Spenser sperava di assicurarsi un posto a corte, dove present\u00f2 la sua opera pi\u00f9 famosa, \"The Faerie Queene\"; ebbe dei contrasti con William Cecil (lord Burghley) ma nonostante ci\u00f2 ricevette una \"pensione\" nel 1591.\nNel 1596 scrisse un pamphlet intitolato \"A View of the Present State of Ireland\", che venne pubblicato soltanto a met\u00e0 del XVII secolo. Probabilmente fu pubblicato postumo a causa del contenuto \"scottante\": in esso si sostiene che l'Irlanda non avrebbe potuto essere \"pacificata\" dagli inglesi finch\u00e9 fossero rimaste la lingua e i costumi locali; bisognava fare terra bruciata per causare una carestia che avrebbe decimato il popolo (era una strategia che aveva visto mettere in pratica durante la sua carriera militare).\nIl paradosso proposto da Spenser era che solo non rispettando la legge essa poteva essere stabilita in Irlanda.\nDopo la pubblicazione l'opera \u00e8 stata vista come una prosa polemica e fonte storica per l'Irlanda del XVI secolo, ma oggi si ritiene che l'intento di Spenser fosse il genocidio.\nMalgrado faccia alcuni elogi alla tradizione poetica in gaelico, Spenser tenta di dimostrare che gli irlandesi discendano dai barbari sciti.\nSpenser fu cacciato dalla sua casa dai ribelli irlandesi durante la guerra dei nove anni nel 1598; il suo castello a Kilcolman fu bruciato e nell'incendio mor\u00ec uno dei suoi figli.\nRitorn\u00f2 a Londra nel 1598, dove mor\u00ec nella depressione nel 1599 a 47 anni.\nPoesia.\nLa prima opera che port\u00f2 fama a Spenser fu una collezione di egloghe chiamata \"The Shepheards Calendar\"; essa \u00e8 un'opera allegorica scritta dal punto di vista di vari pastori attraverso i mesi dell'anno, suddivisa in 12 ecloghe (brevi poesie pastorali nella forma di un soliloquio o di un dialogo tra pastori). Chiaramente ispirata alle Bucoliche di Virgilio. La pi\u00f9 nota delle ecloghe \u00e8 la quarta, \"April,\" dedicata a Elisabetta \u00abregina dei pastori\u00bb.\n\"The Faerie Queene\" un poema allegorico cavalleresco. Dei 12 libri progettati, riusc\u00ec a completarne soltanto 6 prima della sua morte. L'opera resta tuttavia il pi\u00f9 lungo poema epico scritto in lingua inglese e ha ispirato diversi autori (John Milton, John Keats, James Joyce, Ezra Pound). Invent\u00f2 un tipo di verso che divenne poi noto come \"Strofa spenseriana\" (Spenserian stanza) e fu ripreso nelle poesie di poeti come William Wordsworth, John Keats, Lord Byron e Alfred Tennyson.\nIl linguaggio che usa nelle sue poesie \u00e8 volutamente arcaico; richiama opere precedenti come \"I racconti di Canterbury\" di Geoffrey Chaucer, che Spenser ammirava molto.\n\"Epithalamion\" \u00e8 l'opera pi\u00f9 apprezzata, nel suo genere, in lingua inglese. Fu scritta in occasione del matrimonio per la sua giovane moglie Elizabeth Boyle e fu pubblicato contemporaneamente agli \"Amoretti\" nel 1595.\nCitazioni dalle opere\nBlatant Beast.\n\"Blatant Beast\" \u00e8 un epiteto con cui Spenser si riferiva agli schiamazzi ignoranti e diffamatori della plebe. Comunque l'espressione in \"The Faerie Queene\" indica la maldicenza in generale e Spenser mostra come essa rovini il mondo, nascendo dapprima dalla Corte (non dai villaggi o dai bassifondi) e causando rovina dovunque vada, finch\u00e9 addirittura penetra nei monasteri. Soltanto Calidoro, il pi\u00f9 cortese dei cavalieri, \u00e8 in grado di domare, incatenare e imprigionare la \"Blatant Beast\", che alla fine riesce a liberarsi e tuttora causa rovina nel mondo."}
{"id": "588332", "revid": "599013", "url": "https://it.wikipedia.org/wiki?curid=588332", "title": "Fp", "text": ""}
{"id": "588338", "revid": "628767", "url": "https://it.wikipedia.org/wiki?curid=588338", "title": "Distretto di Plovdiv", "text": "Il distretto di Plovdiv (in bulgaro: \u041e\u0431\u043b\u0430\u0441\u0442 \u041f\u043b\u043e\u0432\u0434\u0438\u0432, \"Oblast Plovdiv\") \u00e8 uno dei 28 distretti della Bulgaria.\nComuni.\nIl distretto \u00e8 diviso in 18 comuni:"}
{"id": "588344", "revid": "104485", "url": "https://it.wikipedia.org/wiki?curid=588344", "title": "Napoletana", "text": "La napoletana (\"cuccumella\" in napoletano) \u00e8 un tipo di caffettiera. A differenza della moka, non fa uso della pressione generata dal vapore per spingere l'acqua attraverso il caff\u00e8, bens\u00ec esclusivamente della forza di gravit\u00e0.\nStoria.\nInventata dal francese Morize nel 1819, si \u00e8 poi diffusa in tutta Italia come strumento utilizzato per la preparazione casalinga del caff\u00e8. A partire da circa la met\u00e0 del XX secolo \u00e8 stata gradualmente soppiantata dalla pi\u00f9 moderna caffettiera moka, brevettata da Alfonso Bialetti, di pi\u00f9 veloce e facile utilizzo.\n\u00c8 comunque ancora prodotta nel suo aspetto tradizionale e anche in pi\u00f9 moderne tipologie di \"design\". Prodotta, in origine, in rame, dopo il 1886 il materiale con cui \u00e8 prodotta nella versione tradizionale diventa l'alluminio. Ne vengono prodotti comunque modelli anche in acciaio, che si possono utilizzare anche sulle piastre ad induzione.\nIl termine \"cuccumella\", usato a Napoli, \u00e8 un diminutivo di \"cuccuma\", \"vaso di rame o terracotta\" (cfr. anche il veneto \"cogoma\", con lo stesso significato), e deriva dal latino tardo \"cucuma\" (o \"cuccuma\", \"cocuma\") \"paiolo\", attestato in Petronio, di origine sconosciuta (alcuni propongono una derivazione da \"coqu\u014d\", \"cuocio\"; Devoto propende per un'origine mediterranea pre-latina).\nCaratteristiche.\nLa caffettiera napoletana \u00e8 formata da cinque elementi che si montano a incastro tra di loro:\nLa particolarit\u00e0 della caffettiera napoletana \u00e8 il serbatoio della bevanda. Esso \u00e8 infatti dotato di un beccuccio che, in fase di preparazione, \u00e8 voltato verso il basso per poi tornare verso l'alto al momento di servire il caff\u00e8. \nCome per la moka, le dimensioni variano a seconda della quantit\u00e0 di caff\u00e8 che si desidera ottenere; la capienza della caffettiera si misura in tazze o in persone.\nPreparazione del caff\u00e8.\nIl tempo di \"discesa\" completa dell'acqua varia dai cinque ai dieci minuti.\nCuppetiello.\nPer meglio conservare l'aroma del caff\u00e8 mentre questo scende nell'apposto serbatoio (operazione che, nel caso in cui la polvere di caff\u00e8 sia molto densa o costipata, pu\u00f2 durare anche pi\u00f9 di dieci minuti) \u00e8 suggerito dalla tradizione napoletana l'utilizzo del \"cuppetiello\", ossia un piccolo pezzo di carta piegato a forma di cono posto a coprire il foro del beccuccio, da togliere al momento di versare il caff\u00e8."}
{"id": "588345", "revid": "110157", "url": "https://it.wikipedia.org/wiki?curid=588345", "title": "Swim - Re-Released", "text": "Swim - Re-Released \u00e8 la ristampa dell'album \"Swim\" (1996) del gruppo gallese dei Feeder, avvenuta dopo il successo di dell'album \"Echo Park\".\nUscito nel luglio 2001 comprende, oltre alle 6 tracce del mini-album, anche 4 canzoni uscite come b-side pi\u00f9 \"Chicken on a Bone\", presente nel primo demo del gruppo \"Two Colours\". Completano il lavoro 2 video.\nSi differenzia dall'altro \"Swim\" per la copertina di colore diverso: blu la prima, rossa per questa ristampa."}
{"id": "588348", "revid": "17351", "url": "https://it.wikipedia.org/wiki?curid=588348", "title": "BAC Camberra", "text": ""}
{"id": "588350", "revid": "17351", "url": "https://it.wikipedia.org/wiki?curid=588350", "title": "English Electric Camberra", "text": ""}
{"id": "588360", "revid": "92723", "url": "https://it.wikipedia.org/wiki?curid=588360", "title": "Campo vettoriale hamiltoniano", "text": "In matematica e fisica, un campo vettoriale hamiltoniano, il cui nome \u00e8 dovuto a William Rowan Hamilton, \u00e8 un particolare tipo di campo vettoriale indotto da una funzione detta hamiltoniana, che \u00e8 la trasformata di Legendre della lagrangiana di un sistema.\nDefinizione.\nIn generale il concetto di \"campo hamiltoniano\" \u00e8 definito nelle variet\u00e0 simplettiche. Una variet\u00e0 simplettica formula_1 \u00e8 una variet\u00e0 differenziabile dotata di una 2-forma differenziale formula_2 che definisce su formula_3 una struttura complessa non degenere (questo implica necessariamente che la variet\u00e0 formula_3 debba avere dimensione pari). Dal momento che la 2-forma formula_2 \u00e8 non degenere, questa induce fra il fibrato tangente formula_6 e il fibrato cotangente formula_7 della variet\u00e0 un'applicazione biunivoca, che associa a ogni vettore tangente a un punto formula_8 una forma lineare (covettore) sullo stesso punto:\nper ogni formula_8, l'applicazione formula_11 \u00e8 un isomorfismo di spazi lineari:\nIn virt\u00f9 di questo fatto, ad ogni 1-forma differenziale su formula_3 si pu\u00f2 far corrispondere un campo vettoriale. Sotto questa corrispondenza, in particolare, una 1-forma differenziale esatta, ricavata da una qualsiasi funzione differenziabile formula_14, che determina univocamente un campo vettoriale formula_15, detto campo vettoriale hamiltoniano rispetto all'hamiltoniana formula_16. Il campo in questione si ottiene richiedendo che per ciascun campo vettoriale formula_17 su formula_3 sia verificata l'identit\u00e0:\nA seconda delle convenzioni, il campo vettoriale hamiltoniano pu\u00f2 essere definito in maniera equivalente con un segno opposto. Un esempio di variet\u00e0 simplettica cui \u00e8 applicata \u00e8 lo spazio delle fasi in cui evolve il sistema meccanico descritto dalle equazioni di Hamilton, il fibrato cotangente dello spazio delle configurazioni. Questo \u00e8 dotato di una struttura geometrica naturale, detta \"1-forma di Liouville\" formula_20, il cui differenziale formula_21, detto \"forma simplettica canonica\", gioca un ruolo chiave nella struttura delle equazioni di Hamilton. \nPropriet\u00e0.\nOgni campo vettoriale formula_22 pu\u00f2 indurre una trasformazione della variet\u00e0 formula_3 su cui \u00e8 definito in s\u00e9, rispetto alla quale ogni punto della variet\u00e0 viene traslato lungo le rispettive linee del flusso del campo (cio\u00e8 quelle curve in cui il vettore tangente alla curva coincide punto a punto con il campo vettoriale formula_22). Questo tipo di trasformazione \u00e8 chiamato gruppo a un parametro di diffeomorfismi generato da formula_22 ed \u00e8 effettivamente un gruppo se \u00e8 rispettata la condizione completezza. Il campo vettoriale hamiltoniano ha la propriet\u00e0 di generare un gruppo a un parametro di diffeomorfismi che \u00e8 anche una mappa simplettica, cio\u00e8 una mappa che preserva la 2-forma differenziale formula_2. In formule:"}
{"id": "588365", "revid": "124495404", "url": "https://it.wikipedia.org/wiki?curid=588365", "title": "Unit\u00e0 amministrativa locale", "text": "Le unit\u00e0 amministrative locali (UAL, in francese: \"Unit\u00e9s administratives locales\"; o LAU, dall'inglese: \"local administrative units\") sono, in generale, unit\u00e0 amministrative che stanno al di sotto della classificazione di provincia, regione, stato o altra suddivisione statale. Non tutti gli Stati fanno uso di tale classificazione, ma essa pu\u00f2 essere adottata dovunque.\nA livello dell'Unione europea, le UAL costituiscono l'elemento base per determinare i livelli NUTS delle varie regioni europee. \nSul piano locale, si possono individuare due livelli unit\u00e0 amministrative:"}
{"id": "588366", "revid": "628767", "url": "https://it.wikipedia.org/wiki?curid=588366", "title": "Distretto di Razgrad", "text": " \nIl distretto di Razgrad (in bulgaro: \u041e\u0431\u043b\u0430\u0441\u0442 \u0420\u0430\u0437\u0433\u0440\u0430\u0434) \u00e8 uno dei 28 distretti della Bulgaria. \nComuni.\nIl distretto \u00e8 diviso in 7 comuni:"}
{"id": "588367", "revid": "599013", "url": "https://it.wikipedia.org/wiki?curid=588367", "title": "Lau", "text": ""}
{"id": "588368", "revid": "33689", "url": "https://it.wikipedia.org/wiki?curid=588368", "title": "Penta Pinguino", "text": ""}
{"id": "588370", "revid": "65069", "url": "https://it.wikipedia.org/wiki?curid=588370", "title": "Puritanesimo", "text": ""}
{"id": "588371", "revid": "478814", "url": "https://it.wikipedia.org/wiki?curid=588371", "title": "Palazzo delle Debite", "text": "Il Palazzo delle Debite \u00e8 un palazzo di Padova, realizzato su progetto di Camillo Boito nel 1874.\nIl palazzo si affaccia su Piazza delle erbe, sull'area anticamente occupata dalla prigione (\"Carcer Novus\", pi\u00f9 tardi detto Prigione delle Debite) dove venivano rinchiusi i debitori insolventi.\nLo stile \u00e8 neoromanico e cerca una continuit\u00e0 con il prospiciente Palazzo della Ragione."}
{"id": "588372", "revid": "79547", "url": "https://it.wikipedia.org/wiki?curid=588372", "title": "Teorema della variazione continua", "text": ""}
{"id": "588374", "revid": "77358", "url": "https://it.wikipedia.org/wiki?curid=588374", "title": "Vasily Zhukovsky", "text": ""}
{"id": "588375", "revid": "237256", "url": "https://it.wikipedia.org/wiki?curid=588375", "title": "Mikhail Yuryevich Lermontov", "text": ""}
{"id": "588376", "revid": "228587", "url": "https://it.wikipedia.org/wiki?curid=588376", "title": "Ecb", "text": ""}
{"id": "588378", "revid": "599013", "url": "https://it.wikipedia.org/wiki?curid=588378", "title": "Cbc", "text": ""}
{"id": "588382", "revid": "125476578", "url": "https://it.wikipedia.org/wiki?curid=588382", "title": "Haller (cognome)", "text": "Il cognome Haller, o anche Holler, \u00e8 piuttosto frequente in Svizzera e in tutte le zone italiane e austriache del Tirolo storico.\nEtimologia.\nNell'alto tedesco medio \"hal\" pu\u00f2 significare \"costa\" o \"pendio\", come nella parola \"Halde\" (\"macereto\", \"pietraia\"), quindi Haller indicarebbe una persona \"dalla costa\". Con ogni probabilit\u00e0 il termine deriva dalla radice \"h\u00e5l\", che significa \"salina\" nell'alto tedesco medio. Con l'aggiunta del suffisso \"professionalizzante\" \"\", il vocabolo sta a indicare un \"lavoratore del sale\" e, pi\u00f9 nello specifico, un \"minatore di sale\" o \"trasportatore di sale\". Infatti, tradizionalmente gli \"haller\" trasportavano sale dal nord al sud e vino dal sud al nord delle Alpi su sentieri di montagna. Un antico sentiero di trasporto connetteva Merano \u2013 la vecchia capitale del Tirolo \u2013 e le zone vitivinicole altoatesine e trentine con le miniere di sale della valle dell'Inn vicino a Innsbruck, passando per la Val Passiria. \nIl cognome \u00e8 spesso pronunciato come H\u00e5ller in Tirolo, con la \u00c5 (tra \"a\" e \"o\"), per cui esiste anche la variante Holler. Questa variabilit\u00e0 tra \"Haller\" e \"Holler\" \u00e8 finanche osservabile nella medesima persona.\nDistribuzione.\nCome detto, \u00e8 un cognome diffuso soprattutto nelle zone alpine della Svizzera e del Tirolo. In Italia \u00e8 molto frequente nel Burgraviato (soprattutto nella Val Passiria) e nelle zone vicine della Val Ridanna e dell'Oltradige sudtirolese. La variante Holler \u00e8 comune soprattutto nella Val di Cembra, Trentino, e quella di H\u00f6ller a Terlano, Val d'Adige (Burgraviato). Da queste zone d'origine il cognome si \u00e8 poi diffuso in altre regioni e paesi, come \u00e8 il caso, per fare solo un esempio, dell'antica e nobile famiglia degli Haller von Hallenburg, di stirpe tedescoparlante, che svolsero un ruolo significativo nella storia della Polonia e della Galizia."}
{"id": "588383", "revid": "767487", "url": "https://it.wikipedia.org/wiki?curid=588383", "title": "Stereo Total", "text": "Gli Stereo Total sono un duo franco-tedesco di musica elettronica, attivi soprattutto nel Synthpop, con influenze ambient, dance e di musica folk.\nStoria.\nI membri sono la cantante francese Fran\u00e7oise Cactus (all'anagrafe Fran\u00e7oise Van Hove), in precedenza membro dei Lolitas e il musicista tedesco Brezel G\u00f6ring (pseudonimo di Friedrich Ziegler).\nFra le caratteristiche principali della loro musica vi \u00e8 quella di utilizzare molti suoni campionati (come ad esempio il suono di un cellulare) come sfondo alla voce.\nLe loro canzoni sono scritte principalmente in francese, ma nei loro album sono presenti anche canzoni in tedesco, spagnolo, giapponese, turco e italiano."}
{"id": "588384", "revid": "599013", "url": "https://it.wikipedia.org/wiki?curid=588384", "title": "Ofb", "text": ""}
{"id": "588385", "revid": "599013", "url": "https://it.wikipedia.org/wiki?curid=588385", "title": "Cfb", "text": ""}
{"id": "588386", "revid": "599013", "url": "https://it.wikipedia.org/wiki?curid=588386", "title": "Ctr", "text": ""}
{"id": "588387", "revid": "628767", "url": "https://it.wikipedia.org/wiki?curid=588387", "title": "Distretto di Ruse", "text": " \nIl distretto di Ruse (in bulgaro: \u041e\u0431\u043b\u0430\u0441\u0442 \u0420\u0443\u0441\u0435) \u00e8 uno dei 28 distretti della Bulgaria.\nComuni.\nIl distretto \u00e8 diviso in 8 comuni:"}
{"id": "588389", "revid": "1565102", "url": "https://it.wikipedia.org/wiki?curid=588389", "title": "Biblioteca nazionale Vittorio Emanuele III", "text": "La biblioteca nazionale \"Vittorio Emanuele III\" di Napoli (gi\u00e0 Reale biblioteca borbonica) \u00e8 una biblioteca pubblica statale che ha sede presso il palazzo reale, in piazza del Plebiscito.\nHa un patrimonio di volumi a stampa, opuscoli e manoscritti, che in termini quantitativi la rende la terza tra le biblioteche italiane, dopo le due Nazionali Centrali di Roma e di Firenze.\nDipende dalla Direzione Generale per i Beni Librari e gli Istituti Culturali del Ministero per i beni e le attivit\u00e0 culturali.\nStoria.\nLa Biblioteca fu istituita alla fine del XVIII secolo, raccogliendo nel Palazzo degli Studi, oggi sede del Museo Archeologico, le raccolte librarie provenienti dalle biblioteche Farnesiana e Palatina fino a quel momento conservate nella Reggia di Capodimonte. Al nucleo iniziale si aggiunsero i fondi provenienti dalla biblioteca dei Gesuiti, espulsi dal Regno di Napoli nel 1767, e dalla biblioteca della Reale Accademia, seguiti dai volumi della biblioteca cartesiana del principe di Tarsia. Per incrementare il patrimonio librario, fu stabilito che gli stampatori del Regno dovessero consegnare alla biblioteca una copia per ogni pubblicazione che mettevano in commercio. Agli inizi dell'Ottocento furono incorporate le raccolte librarie dei monasteri soppressi della certosa di San Martino, del monastero benedettino dei Santi Severino e Sossio e di San Giovanni a Carbonara. \nFu aperta al pubblico il 13 gennaio 1804 con il nome di \"Reale Biblioteca di Napoli\", e diretto dal grande umanista Juan Andr\u00e9s, che compose la sua memoria pi\u00f9 importante, in latin, pubblicata dall' Instituto Juan Andr\u00e9s de Comparat\u00edstica y Globalizaci\u00f3n con uno studio che amplia e rinnova la conoscenza di questo luogo chiave e molto intricato nella cultura europea.\nNel 1816 fu trasformata con il nome di Reale Biblioteca Borbonica, assumendo nel 1860, con l'Unit\u00e0 d'Italia non ancora proclamata e la dittatura di Garibaldi ancora in corso, il nome di Biblioteca Nazionale e ricevette un suo regolamento il 12 ottobre 1861. Tra le donazioni pi\u00f9 importanti del periodo post-unitario va ricordata quella del conte Lucchesi Palli, che nel 1888 destin\u00f2 alla Nazionale di Napoli la propria biblioteca e l'archivio musicale, provvedendo anche ad arredare le sale destinate ad accogliere la sua collezione.\nNel 1907, dopo una lunga controversia giudiziaria, entrarono a far parte delle collezioni numerosi manoscritti autografi di Giacomo Leopardi custoditi dopo la sua morte dall'amico Antonio Ranieri il quale li destin\u00f2 alla biblioteca per lascito testamentario. L'intero \"corpus\" leopardiano sarebbe stato riordinato dal bibliotecario abruzzese Emidio Piermarini. \nNel 1910, la biblioteca fu arricchita con l'Officina dei papiri ercolanesi, raccolta istituita da Carlo di Borbone per custodire i papiri ritrovati negli anni 1752-1754 durante gli scavi della citt\u00e0 vesuviana. A causa della continua affluenza di nuove raccolte bisognava trovare una sede pi\u00f9 grande per la biblioteca. Solo al termine della prima guerra mondiale, con la concessione del re allo Stato dei suoi palazzi reali, si decise di trasferire la Biblioteca all'interno del Palazzo Reale anche grazie all'intervento di Benedetto Croce, allora Ministro dell'Istruzione Pubblica. Il trasferimento dei fondi bibliografici inizi\u00f2 nel 1922 con la biblioteca San Giacomo, annessa alla Nazionale nel 1875, proseguendo nel 1924 con l'annessione di importanti collezioni come la biblioteca del Museo di San Martino, la Provinciale e la biblioteca Brancacciana, costituita a Roma dal cardinale Francesco Maria Brancaccio nella prima met\u00e0 del XVII secolo e collocata nel 1690 a Napoli presso il complesso di Sant'Angelo a Nilo. La nuova sede, intitolata a Vittorio Emanuele III nel 1925 e inaugurata il 17 maggio 1927, fu riaperta al pubblico il 6 giugno dello stesso anno. Nel 1932 cominci\u00f2 a ricevere una copia delle opere pubblicate nella provincia di Napoli per diritto di stampa.\nDurante la seconda guerra mondiale per salvaguardare il patrimonio della biblioteca dalle incursioni belliche, i materiali pi\u00f9 rari e preziosi furono trasferiti in localit\u00e0 dell'entroterra per iniziativa della direttrice Guerriera Guerrieri. Dopo la Seconda Guerra Mondiale la biblioteca si arricch\u00ec di altre due importanti raccolte: il fondo Palatino e la biblioteca privata di Elena d'Aosta. Nel 1957 furono aperte al pubblico le nuove sale di consultazione, la Sezione Napoletana, la Sezione Periodici e la Sala Croce. Nel 1980 a causa del terremoto dell'Irpinia un'ala dell'edificio venne seriamente danneggiata; fu quindi necessario trasferire il materiale librario in altre parti dell'edificio. Tra le donazioni pi\u00f9 recenti si ricordano il Fondo Doria e il Fondo Pontieri. Nel 1990 la Biblioteca ha aderito al Servizio Bibliotecario Nazionale (SBN). La biblioteca ospita numerose attivit\u00e0 culturali come conferenze e mostre, per evidenziare sia la ricchezza dei fondi posseduti sia i proficui rapporti di collaborazione con i diversi istituti culturali della citt\u00e0.\nSede.\nLa Biblioteca fu inaugurata il 17 maggio 1927 nella sede del Palazzo Reale di Napoli, di cui occupa i primi tre piani dell'ala nord est dell'edificio realizzato da Domenico Fontana nel XVII secolo e continuato da Vanvitelli. Quest'area, in cui si trovavano gli Appartamenti dei Reali Principi, fu ristrutturata dall'architetto Gaetano Genovese a seguito dell'incendio del 1837, che la trasform\u00f2 nell'Appartamento delle Feste.\nPer accedere alla biblioteca si attraversava il giardino ottocentesco (ex area del Maneggio) opera del botanico Denhardt. Da qui si arriva all'ingresso decorato a finto bugnato di stucco di stile neoclassico, che si ritrova nella maggior parte delle decorazioni. Il grande scalone marmoreo settecentesco con balaustra a motivi di lance incrociate e rosette e antichi lumi ad olio del 1840 ca conduce al primo piano del complesso; ai lati di questo si trovano due sculture di Danzatrici, opera di Gennaro De Crescenzo. A tutt'oggi l'ingresso \u00e8 ubicato sul portico settentrionale, accanto al piccolo giardino di camelie, nel quale spicca al centro una scultura in marmo raffigurante l'Italia, realizzata da Francesco Liberti.\nL'anticamera al primo piano \u00e8 decorata da monocromi attribuiti a Salvatore Giusti, decoratore attivo gi\u00e0 in altri ambienti del palazzo e nella Sala delle Feste del Palazzo di Capodimonte. La Sala di distribuzione \u00e8 decorata da quattro ovati dipinti a tempera su intonaco da Camillo Guerra, nei quali sono raffigurate scene allegoriche: \"Flora e Zefiro\" (primavera), \"Galatea\" (estate), \"Bacco e Arianna\" (autunno), \"Orizia e Borea\" (inverno). Questi dipinti, documentati dal 1852, illustrano gli sviluppi del neoclassicismo napoletano, introdotto in citt\u00e0 dagli artisti tedeschi attivi a Napoli. L'ambiente attiguo (oggi riservato al personale) \u00e8 decorato dagli affreschi di Giuseppe Cammarano raffiguranti \"Bacco e Arianna, Nozze di Amore e Psiche, Apollo e le Muse, Ganimede e Giove.\" La Sala di lettura, cos\u00ec come la sala di distribuzione, era un Salone delle Feste (o Salone degli specchi) decorato con raffigurazioni di danzatrici in stucco e oro, opera di Gennaro Aveta. Qui si possono ammirare le scaffalature in noce con cornici dorate nei cui angoli spiccano piramidi lignee chiuse da vetri, che dovevano contenere strumenti matematici; queste provengono dalla \"Sala della meridiana\" nel Palazzo degli Studi e furono realizzate tra il 1737 e il 1760 ca. Proseguendo sul lato destro si trova la Sezione Napoletana, decorata da quattro ovati dipinti da Filippo Marsigli che raffigurano le \"Storie di Cupido\".\nNella sala successiva si trovano decorazioni in stile pompeiano e motivi floreali. Nelle altre sale che affacciano sul cortile delle carrozze si possono osservare le volte affrescate da Gennaro Maldarelli che raffigurano \"Le storie di Psiche\" e la \"Giustizia irradiata dal genio borbonico\". La sala che ospita \"l'Ufficio relazioni con il pubblico\" \u00e8 decorata da stucchi a rilievo raffiguranti il \"Trionfo di Alessandro a Babilonia\", copia del fregio di Bertel Thorvaldsen sul Quirinale (1812). Le sale successive sono ornate da rosoni neoclassici in stucco dorato, a cui un tempo erano legati dei lampadari. Nelle stanze della sezione Manoscritti e Rari si trovavano gli appartamenti privati dei sovrani, come testimonia la presenza dell'oratorio di Ferdinando II, a cui si accede attraverso una porta lignea decorata da Vincenzo De Angelis (1858) con le figure di: \"S.Pietro, S.Paolo, S.Ferdinando, S.Elisabetta d'Ungheria, S.Luigi di Francia e una Santa martire\". L'accesso alla cappella \u00e8 completato nella parte alta da un vetro dipinto con putti, figure femminili e angeli. All'interno, sull'altare, si trova un crocifisso in argento e una tela di Luigi Rizzo raffigurante \"la Sacra Famiglia, la Speranza, la Fede\".\nAl secondo piano (ex studio di Ferdinando II, ora \"Sala d'Africa\") si trovano sale affrescate da Camillo Guerra che rappresentano avvenimenti storici: \"Fondazione della chiesa di Santa Chiara, Carlo d'Angi\u00f2 dispone la costruzione di Castel Nuovo, S.Tommaso \u00e8 chiamato presso l'Universit\u00e0 di Napoli\". Le ex stanze della regina Maria Isabella sono decorate da affreschi in stile pompeiano con figure mitologiche. Uno degli ambienti termina con uno stanzino adibito a bagno come si evince dalla nicchia affrescata con la figura di \"Venere che sorge dalle acque\". Anche al secondo piano si trova un oratorio in stile neoclassico decorato da Pietro Persico (1841), le cui pareti sono scandite da costoloni che terminano in archi acuti con porte lignee a forma ogivale, e zoccolature a file di archetti.\nLa biblioteca conserva numerosi busti e quadri provenienti da donazioni private. Tra questi si ricordano: la donazione della marchesa Marianna De Marinis in De Ruggiero di quadri di Vincenzo Morani, il ritratto di Girolamo Seripando proveniente dalla chiesa di Sant'Orsola a Chiaia, un calco in gesso attribuibile a Tommaso Solari raffigurante Paolina Ranieri, diversi busti di uomini illustri tra cui quelli di Lucchesi Palli e Croce.\nSezioni e fondi.\nLa Biblioteca Nazionale contiene quasi due milioni di volumi, circa 20.000 manoscritti, pi\u00f9 di 8.000 periodici, 4.500 incunaboli e 1.800 papiri ercolanensi.\nSezioni.\nUna parte rilevante del patrimonio della Biblioteca Nazionale di Napoli \u00e8 conservato nelle sue sezioni speciali, suddivise in base all'identit\u00e0 bibliografica dei documenti, per affinit\u00e0 di contenuti o per vicende storiche che specificano la natura delle raccolte. Ognuna delle sezioni offre ai lettori differenti servizi in base ai materiali conservati.\nFondi e Raccolte.\nLa Biblioteca Nazionale si \u00e8 arricchita negli anni di fondi, raccolte, collezioni librarie e documentarie qui confluite grazie ad accorpamenti, vicende storiche, donazioni, acquisti, o per attivit\u00e0 di studio e ricerca. La biblioteca raccoglie e conserva, oltre al materiale librario, differenti tipologie di documenti, come carte geografiche, incisioni, fotografie e le pi\u00f9 moderne risorse elettroniche (banche dati, prodotti multimediali, ecc)."}
{"id": "588392", "revid": "114385", "url": "https://it.wikipedia.org/wiki?curid=588392", "title": "Selvena", "text": "Selvena \u00e8 una frazione del comune italiano di Castell'Azzara, nella provincia di Grosseto, in Toscana.\nStoria.\nConosciuto sin dai tempi degli Etruschi e dei Romani che ne sfruttavano le ricche miniere di cinabro, il paese di Selvena ha avuto un importante ruolo durante l'et\u00e0 medievale. Il castello che vi sorge, l'imponente fortezza aldobrandesca risalente al IX secolo, \u00e8 stata teatro di continue contese, battaglie e lunghissimi assedi. Il castello, ritenuto inespugnabile, ha avuto il suo ultimo castellano nel XV secolo, il conte Giacomo Aldobrandeschi autore di un testamento che impone ai selvignani \u00abdi offrire in perpetuo la notte del giorno quattordicesimo d'agosto un cero votivo del valore di 200 denari senesi alla Madonna assunta in cielo\u00bb, tradizione che venne col tempo abbandonata.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Selvena. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nCultura.\nDieci anni fa, grazie all'associazione Pro Loco paesana l'evento del 14 agosto \u00e8 ora una fissa ricorrenza nel calendario delle feste del paese e anticipa la rivecazione storica della giornata successiva.\nOltre all'offerta del \"Cero votivo\" in onore della Madonna dell'Assunta (richiesto alla popolazione dall'ultimo castellano della Rocca, il conte Giacomo Aldobrandeschi nel XV secolo) e portato in corteo storico per le vie del paese insieme al Palio, il 15 agosto le maggiori contrade del paese si danno battaglia nel palio dei somari chiamato \"Casali Silbinae\" (gara che porta il nome latino del paese), e dal 2016 \u00e8 organizzato dal Gruppo Storico Casali Silbina. Le tre maggiori contrade (ventuno un tempo) sono:\nEconomia.\nUn importante fattore che ha contribuito allo sviluppo del paese sono le ricchissime miniere di cinabro. Il paese si trova infatti prossimo a due miniere:\nLa chiusura di queste, avvenuta all'inizio degli anni ottanta, ha avuto come conseguenza, l'abbandono del paese da parte di molti dei suoi abitanti."}
{"id": "588393", "revid": "1543377", "url": "https://it.wikipedia.org/wiki?curid=588393", "title": "Giorgio Achermann", "text": "\u00c8 il fondatore del \"Gruppo naturalistico della Brianza\".\nNote biografiche.\nDurante la Seconda guerra mondiale, dopo aver svolto il servizio militare in Svizzera, fu corrispondente di guerra nell'area Jugoslava, dove fu testimone dei massacri provocati dagli odii etnici, alla fine della guerra si stabil\u00ec in Brianza (Canzo), dove spos\u00f2 una donna del luogo.\nAppassionato escursionista, naturalista e collezionista di fossili, fond\u00f2 con pochi altri soci nel 1960 il \"Gruppo naturalistico della Brianza\", di cui fu il primo presidente, promuovendo nell'Italia, che in quel periodo si godeva la nascita del boom economico e del consumismo, la difesa dell'ambiente naturale con il motto: \"difendiamo oggi il mondo di domani\", divenendo uno dei pionieri in Italia per lo sviluppo di una \"coscienza ecologica\".\nAttivit\u00e0 in difesa dell'ambiente.\nLa sua azione di difesa per l'ambiente era basata su due cardini:\nPoco prima di morire organizz\u00f2 a Canzo la \"69\u00aa Riunione annuale\" della Societ\u00e0 Paleontologica Svizzera.\nTra le battaglie che condusse si ricorda la partecipazione alla mobilitazione capitanata da Orlando Prina, presidente dell'Associazione pescatori del Lago del Segrino, definito dai giornali dell'epoca \u00abguida carismatica\u00bb del gruppo, per la difesa del Lago del Segrino. Propose anche l'abolizione della uccellagione e si batt\u00e9 per il divieto del transito di moto da fuoristrada sui sentieri e pascoli di montagna, per la creazione del Parco naturale del Monte Barro e delle Groane, per il divieto di raccolta della flora montana spontanea, l'abolizione della pratica di tiro al piccione in Italia.\nNel 1986 idea, introducendo in Italia pratiche di salvaguardia delle specie gi\u00e0 adottate in Svizzera, e mette in opera il primo salvataggio di anfibi in migrazione in Italia, installando una lunga barriera laterale alla trafficatissima strada provinciale costeggiante il Lago del Segrino che ne impedisce l'attraversamento della strada da parte dei rospi, che in precedenza venivano travolti dalle automobili mentre cercavano di raggiungere le rive del lago per la riproduzione. Questa tecnica verr\u00e0 poi ripresa ed applicata in molte localit\u00e0, per la protezione degli anfibi attorno ai laghi lombardi.\nCerc\u00f2 di contrastare, ancora una volta a fianco di Orlando Prina, l'edificazione della torre del ripetitore di telefonia in cima al Monte Rai, temendo che la costruzione della connessa strada di servizio fornisse il pretesto per una lottizzazione e speculazione sui pendii del versante meridionale del Monte Cornizzolo.\nLa sua giovanile vocazione giornalistica non lo abbandon\u00f2, e la coltiv\u00f2 fondando la rivista ufficiale del Gruppo Naturalistico della Brianza il mensile \"Natura e Civilt\u00e0\", di cui in gran parte era anche l'estensore degli articoli e che diresse fino alla morte.\nA lui \u00e8 stato dedicato, dopo la sua morte, avvenuta all'ospedale di Erba, il Sentiero Geologico Naturalistico a Canzo, che Achermann istitu\u00ec e cre\u00f2 in Val Ravella nel 1980.\nIndirettamente, sempre a Giorgio Achermann \u00e8 riferita la \"Grotta del Presidente\" ubicata sopra Albavilla e scoperta da alcuni soci del Gruppo Naturalistico della Brianza, durante una campagna esplorativa speleologica sostenuta da questa organizzazione negli anni ottanta."}
{"id": "588401", "revid": "97126", "url": "https://it.wikipedia.org/wiki?curid=588401", "title": "Duomo di Cagliari", "text": ""}
{"id": "588407", "revid": "484362", "url": "https://it.wikipedia.org/wiki?curid=588407", "title": "Golfo del Leone", "text": "Il golfo del Leone (in francese \"golfe du Lion\", in occitano \"golf del Leon\", in latino \"sinus Gallicus\") \u00e8 una grande insenatura localizzata tra il confine spagnolo e la citt\u00e0 di Tolone in Francia, tra il Cap de Creus, situato in Catalogna a ovest, e il capo Sici\u00e9, o la Penisola di Giens, entrambe situate nel dipartimento di Varo, a est. Il suo litorale quindi appartiene principalmente alle regioni francesi dell'Occitania a ovest e della Provenza-Alpi-Costa Azzurra a est. La parte estrema a sud-ovest appartiene invece alla spagnola Catalogna.\nI porti principali del Golfo sono Marsiglia, S\u00e8te e Tolone. I fiumi che sfociano in questo tratto di costa sono il Tech, il T\u00eat, l'Aude, l'Orb, l'H\u00e9rault, il Vidourle ed il Rodano."}
{"id": "588412", "revid": "124706089", "url": "https://it.wikipedia.org/wiki?curid=588412", "title": "Super Santos", "text": " \nSuper Santos \u00e8 un modello di pallone in pvc, di colore arancione con bande nere, prodotto dalla ditta Mondo.\nIl prezzo molto accessibile (originariamente 350 lire) e l'inconfondibile colorazione arancio con striature nere, furono le caratteristiche che ne determinarono il successo.\nAl 2021, con circa 15 milioni di esemplari venduti, il Super Santos \u00e8 diventato il pallone pi\u00f9 venduto al mondo.\nCaratteristiche.\nIl Super Santos \u00e8 uno dei palloni pi\u00f9 diffusi in Italia.\nLa nascita del Super Santos risale al 1962 grazie a Stefano Seno, un operaio della Mondo spa, che si ispir\u00f2 alla vittoria del Brasile nei campionati del mondo. Si tratta di una sfera di pvc, di colore arancione e percorsa da strisce nere che riprendono lo schema dei vecchi palloni da calcio formati da strisce di cuoio.\nLe strisce nere stampate sulla superficie percorrono un'incisione in bassorilievo sul pvc che ha lo stesso identico disegno, ma le bande nere e l'incisione difficilmente coincidono, per via del processo di stampaggio.\nIl diametro pu\u00f2 cambiare a seconda della pressione di gonfiaggio, ma \u00e8 circa 23 centimetri.\nUna versione del Super Santos era il pallone Yashin, in omaggio al famoso portiere della nazionale sovietica, di colore marrone e pi\u00f9 pesante.\nNel corso degli anni i font e le scritte sulla superficie del Super Santos sono cambiate pi\u00f9 volte ma il pallone ha mantenuto la propria colorazione arancio, imitata anche da altri produttori.\nLa pi\u00f9 grande peculiarit\u00e0 del Super Santos \u00e8 l'effetto (boomerang) che prende se calciato di interno o di esterno, rispettivamente a uscire e a rientrare, inverso rispetto a quello preso dai palloni pi\u00f9 massicci."}
{"id": "588417", "revid": "834", "url": "https://it.wikipedia.org/wiki?curid=588417", "title": "C.A.I.", "text": ""}
{"id": "588421", "revid": "827882", "url": "https://it.wikipedia.org/wiki?curid=588421", "title": "Nomenclatura delle unit\u00e0 territoriali per le statistiche della Finlandia", "text": "La nomenclatura delle unit\u00e0 territoriali statistiche della Finlandia (NUTS:FI) si basa sui seguenti tre livelli:\nOltre alla classificazione NUTS, la Finlandia \u00e8 suddivisa anche nei due livelli di unit\u00e0 amministrative locali (LAU), costituiti dai distretti (LAU 1) e dai comuni (LAU 2)."}
{"id": "588422", "revid": "767487", "url": "https://it.wikipedia.org/wiki?curid=588422", "title": "Amor gitano (film)", "text": "Amor gitano (\"The Rogue Song\") \u00e8 un film del 1930 diretto da Lionel Barrymore e, non accreditato, Hal Roach.\nConosciuto anche come Il canto del bandito e vagamente ispirato all'operetta di Franz Leh\u00e1r, fa parte di un filone denominato \"cinelirica\". Il film \u00e8 considerato perduto, a causa del difettoso Technicolor dell'epoca, che caus\u00f2 il deterioramento delle copie.\nSegn\u00f2 il debutto cinematografico del baritono Lawrence Tibbett, cantante del Metropolitan, che tuttavia era stato in precedenza anche attore in una compagnia teatrale specializzata in rappresentazioni shakespeariane. Stanlio e Ollio vi hanno dei piccoli ruoli. Il film era completamente a colori e completamente sonoro, e segn\u00f2 la prima apparizione a colori della famosa coppia.\nFu il quarto ed ultimo film di Lionel Barrymore come regista per la MGM. Girer\u00e0 in seguito ancora due pellicole per la Columbia per poi tornare alla recitazione. In Italia fu distribuito nelle sale a partire dall'aprile 1931.\nTrama.\nDurante un viaggio la principessa russa Vera incontra Ygor, rude capo trib\u00f9 del Caucaso che si innamora perdutamente della bella aristocratica. Ma anche lei \u00e8 attratta dai modi poco cortigiani dell'uomo e riesce a salvarlo da un complotto facendolo fuggire. Rientrata nel suo palazzo di Riga, Vera viene raggiunta da Ygor che \u00e8 riuscito a penetrare nelle sue stanze per dichiararle il suo amore, che Vera confessa di ricambiare. Rientrato alla sua trib\u00f9, Ygor, trova sua sorella Nadia uccisa da un principe che egli sfida e, a sua volta, uccide in duello. Costui, per\u00f2, era il fratello di Vera e lei, disperata, fa arrestare e torturare Ygor. Poi l'amore prevale, e lo fa liberare decisa a sposarlo nonostante le differenze sociali\nStanlio e Ollio.\nStanlio e Ollio apparivano nel film in dieci scene, ma oggi solo una di queste \u00e8 sopravvissuta interamente. La scena si svolge cos\u00ec: una tempesta spazza via la tenda dei due, che cercano lo stesso di dormire, ma c'\u00e8 pioggia, e quindi i due si riparano in una caverna ignari che l\u00ec dentro ci vive un orso, dentro la caverna \u00e8 buio pesto e i due non vedono l'animale, Ollio \u00e8 convinto che Stanlio abbia addosso una coperta di pelle. L'orso inizia a ruggire e i due scappano.\nRimangono comunque altri due segmenti di scene di L&amp;H dal trailer del film, anch'esso sopravvissuto intatto.\nStato della conservazione.\nNonostante lunghe ricerche, nessuna copia completa del film \u00e8 stata ritrovata, oltre lo sketch di L&amp;H e il trailer (ritrovati nel 1981) \u00e8 sopravvissuta una scena di 5 minuti che raffigura un ballo (ritrovato nel 1998), un altro sketch centrale \u00e8 stato ritrovato, entrambi negli archivi della Repubblica Ceca e nell'universit\u00e0 UCLA della California e sono stati proiettati tutti insieme in un filmato (ancora oggi reperibile) per la prima volta in una conferenza nel 1995. In queste sequenze, seppur adeguatamente restaurate, \u00e8 comunque possibile notare come prevalgano i colori rosso e blu, a causa del deterioramento della pellicola \u00c8 stata inoltre rintracciata l'intera colonna sonora incisa su dischi separati col sistema Vitaphone, il negativo originale and\u00f2 distrutto in un incendio e tutte le altre copie scomparvero, lo stesso Tibbett ne possedeva una copia, ma la distrusse poich\u00e9 era troppo rovinata. La MGM ha posseduto il negativo della quarta bobina fino al 1974"}
{"id": "588423", "revid": "287204", "url": "https://it.wikipedia.org/wiki?curid=588423", "title": "Heller", "text": "LHeller, o Haller, era una moneta di origine tedesca dal valore di mezzo Pfennig.\nFu coniata per la prima volta dall'imperatore Federico I Barbarossa nella zecca imperiale di Hall (oggi Schw\u00e4bisch Hall) da cui in nome di Haller o H\u00e4ller. \nSi diffuse in Svizzera verso il 1330. Fu coniato tra la fine del XIV secolo e l'inizio di quello successivo a San Gallo, Lucerna. In seguito fu coniato nell'Appenzello Interno, a Berna, dai Vescovi di Coira, a Zugo, Zurigo etc.Nella Svizzera francofona, ad es. a Friburgo, era chiamato \"maille\".\nIn Assia il Groschen era diviso in 12 Heller, e quindi un Pfennig prussiano, mentre in Sassonia-Gotha i \"Dreiheller\" (tre Heller) erano monete di rame da 1 1/2 Pfennig.\nNegli stati della Germania meridionale i rapporti erano:\nIn Germania gli ultimi furono coniati in Baviera prima del 1880.\nIl termine \u00e8 stato usato in periodi pi\u00f9 recenti da stati di lingua tedesca. Nell'Austria-Ungheria nel 1892 fu introdotta la corona divisa in 100 Heller. \nLa corona e l'Heller circolarono in Austria subito dopo la Prima guerra mondiale, fino all'immissione dello scellino austriaco. \nIn Ungheria la Corona austro-ungarica era divisa in 100 fill\u00e9r. La corona ungherese fu sostituita nel 1926 dal Peng\u0151 sostituito a sua volta dal Fiorino ungherese nel 1946. Tutte queste monete erano divise in 100 fill\u00e9r. \nDa Heller vengono anche hal\u00e9\u0159, halier, frazioni della Corona ceca e della Corona slovacca, come in precedenza della Corona cecoslovacca."}
{"id": "588433", "revid": "834", "url": "https://it.wikipedia.org/wiki?curid=588433", "title": "Arthur Wellesley, primo Duca di Wellington", "text": ""}
{"id": "588441", "revid": "486946", "url": "https://it.wikipedia.org/wiki?curid=588441", "title": "Gela Juveterranova", "text": ""}
{"id": "588444", "revid": "339392", "url": "https://it.wikipedia.org/wiki?curid=588444", "title": "Radiotelevisione della Repubblica di San Marino", "text": ""}
{"id": "588448", "revid": "1543377", "url": "https://it.wikipedia.org/wiki?curid=588448", "title": "Osasco (Brasile)", "text": "Osasco \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Osasco.\nOsasco confina con i seguenti comuni: San Paolo (nord, est e sud), Tabo\u00e3o da Serra (sud), Cotia (sud-ovest), Barueri e Carapicu\u00edba (ovest), Santana de Parna\u00edba (nord-ovest).\nGeografia fisica.\nTopografia.\nOsasco si trova a 760 metri sopra il livello del mare.\nClima.\nOsasco ha un clima umido, subtropicale.\nStoria.\nOsasco fu fondata da emigrati italiani alla fine del XIX secolo, il cui massimo rappresentante fu l'imprenditore Antonio Ag\u00f9, che operava nel campo dei laterizi insieme al socio, il Barone Sensaud di Lavaud. Ad Ag\u00f9 si deve il nome stesso della citt\u00e0, in omaggio alla cittadina piemontese dalla quale proveniva: Osasco, nell'attuale citt\u00e0 metropolitana di Torino.\nL'immigrazione straniera ha origini principalmente da: Italia, Spagna, Portogallo, Germania, Irlanda, Armenia (commercio), Libano (commercio), Israele (commercio) e Giappone (campagna).\nL'autonomia comunale di Osasco avvenne nel 19 febbraio 1962, quando si separ\u00f2 dalla citt\u00e0 di San Paolo.\nSociet\u00e0.\nEvoluzione demografica.\n\"Fonte: IPEA DATA - Dati del Censimento 2000\"\nEtnie e minoranze straniere.\nSecondo le statistiche della IBGE, la popolazione di Osasco \u00e8 composta da:\n\"Fonte: IBGE\"\nEvoluzione demografica\n\"Fonte: IBAM\"\nReligione.\n\"Fonte: IBGE 2000 \"\nCrimine.\nLa citt\u00e0 di Osasco, cos\u00ec come in tutta la Regione Metropolitana di San Paolo, ha visto un calo della criminalit\u00e0 dalla fine degli anni novanta, soprattutto nel tasso di omicidi ogni 100\u00a0000 abitanti:\nIl tasso di morti violente \u00e8 sceso da 70,93 / 100.000 abitanti nel 1999 a 37,61 ogni 100\u00a0000 abitanti nel 2004 con una riduzione del 47%, secondo Seade.\nAmministrazione pubblica.\nSindaci di Osasco:"}
{"id": "588459", "revid": "256896", "url": "https://it.wikipedia.org/wiki?curid=588459", "title": "Isee", "text": ""}
{"id": "588461", "revid": "6923", "url": "https://it.wikipedia.org/wiki?curid=588461", "title": "Effetto (musica)", "text": "Un effetto \u00e8 il risultato di un dispositivo elettrico o elettronico che modifica il segnale emesso da uno strumento musicale elettrico o amplificato, o da un'altra sorgente analoga, per esempio un registratore.\nGli effetti.\nGli effetti sono ampiamente impiegati in tutta la musica pop e alcuni di essi addirittura sono considerati elementi fondamentali di determinati generi (come nel caso dell'overdrive per hard rock, bossa nova e heavy metal).\nSe fino agli anni settanta gli effetti erano realizzati da dispositivi elettrici che modificavano il segnale di ingresso attraverso un circuito analogico, oggi predominano gli effetti digitali, talvolta realizzati da un programma per computer. L'introduzione del digitale ha portato una notevole evoluzione sia del numero degli effetti disponibili che della personalizzabilit\u00e0; per contro, un effetto digitale comporta un'operazione di conversione analogico-digitale, tramite un processo di digitalizzazione, e una successiva conversione digitale-analogico che, se affidata a circuiti di bassa qualit\u00e0 (come avviene in alcune apparecchiature economiche) pu\u00f2 inficiare quindi la resa finale del suono.\nEffetti analogici.\nGli effetti analogici sono quelli in cui la forma d'onda del suono originale non subisce alcun tipo di campionamento, restando quindi una forma d'onda con valori continui. Un tipico effetto analogico \u00e8 l'overdrive in cui il suono viene alterato da una valvola, come nel caso degli amplificatori a valvole, o da un transistor ma, in entrambi i casi, senza che avvenga alcuna conversione in digitale.\nTra gli effetti analogici pi\u00f9 comuni ancora in uso ci sono i riverberi a molla presenti negli amplificatori per chitarra e i pedali di wah wah.\nEffetti digitali.\nCon l'evolversi dell'elettronica si sono andati sviluppando nuovi effetti e sono stati introdotti, anche in questo campo, i circuiti integrati aprendo la strada al mondo dell'effettistica digitale. Al giorno d'oggi buona parte degli effetti musicali vengono ricreati tramite algoritmi da un processore digitale; questo ha permesso di integrare sempre pi\u00f9 effetti in uno spazio sempre pi\u00f9 piccolo creando i cosiddetti multieffetti, apparecchiature elettroniche al cui interno vengono ricreati un gran numero di effetti ciascuno con una notevole quantit\u00e0 di parametri impostabili."}
{"id": "588464", "revid": "339392", "url": "https://it.wikipedia.org/wiki?curid=588464", "title": "Mimansa", "text": ""}
{"id": "588470", "revid": "834", "url": "https://it.wikipedia.org/wiki?curid=588470", "title": "Gruppo Coordinamento Newsgroup", "text": ""}
{"id": "588475", "revid": "466539", "url": "https://it.wikipedia.org/wiki?curid=588475", "title": "Ruse", "text": "Ruse (in bulgaro \u0420\u0443\u0441\u0435, in romeno \"Rusciuc\", in turco \"Rus\u00e7uk\") \u00e8 una citt\u00e0 della Bulgaria settentrionale, che con 165.283 abitanti \u00e8 la quinta agglomerazione pi\u00f9 grande del paese. Ruse \u00e8 situata sulla sponda destra del Danubio, di fronte alla citt\u00e0 romena di Giurgiu, ed \u00e8 il maggiore porto fluviale della Bulgaria.\nLa citt\u00e0 dista 200\u00a0km dalla costa del Mar Nero e 320\u00a0km dalla capitale Sofia, che \u00e8 situata pi\u00f9 a sud. Ruse \u00e8 nota per le sue architetture dei secoli XIX e XX che si ispirano al barocco e al rococ\u00f2, di notevole richiamo turistico. Il Ponte dell'Amicizia tra Ruse e Giurgiu, rende la citt\u00e0 un importante crocevia di comunicazioni.\nAcque.\nL'alta sponda su cui si trova Ruse \u00e8 invulnerabile alle inondazioni.\n\u00c8 una citt\u00e0 portuale sul fiume Danubio, che si collega con i Paesi del Danubio e con il Reno-Meno-Danubio (Europa Occidentale e Centrale).\nNegli anni '50 fu costruito un ponte sul Danubio, che apr\u00ec nuove opportunit\u00e0 per lo sviluppo della citt\u00e0.\nIl porto di Ruse \u00e8 il pi\u00f9 grande porto fluviale sul Danubio in Bulgaria.\nStoria.\nRuse \u00e8 il luogo di nascita di numerosi rivoluzionari e patrioti del Risorgimento bulgaro. Ma \u00e8 anche una citt\u00e0 cosmopolita per i suoi tempi, tollerante di varie religioni e una citt\u00e0 europea con innovazione tecnologica e sociale.\nDopo l'indipendenza, la citt\u00e0 era la pi\u00f9 popolata, ma anche la pi\u00f9 moderna del Principato di Bulgaria, prima che la nuova capitale superasse la sua popolazione. Molte delle innovazioni tecnologiche di fine Ottocento e inizio Novecento trovarono qui la loro prima applicazione in terra bulgara.\nArchitettura.\nRuse viene spesso definita \"la piccola Vienna\" per i suoi numerosi monumenti di cultura, la cui architettura \u00e8 ricoperta dagli stili neo barocco, moderno, neoclassico e secessionista. I simboli della citt\u00e0 sono l'Edificio Redditizio e il Monumento della Libert\u00e0. Lo spirito aristocratico e romantico della citt\u00e0 attira molti turisti.\nEconomia.\nNegli anni '60 la citt\u00e0 ebbe un forte sviluppo economico e la popolazione residente tocc\u00f2 nel 1963 i 198.000 abitanti, ma a partire dal 1970, una crisi causata dalle numerose chiusure di fabbriche che erano ubicate nella citt\u00e0, fece ridurre drasticamente la popolazione.\nLa citt\u00e0 era dotata di aeroporto nazionale e internazionale, dismesso negli anni '80 perch\u00e9 ritenuto poco strategico.\nNel 2000 lo sviluppo era fermo, ma dopo l'ingresso della Bulgaria nell'Unione Europea nel 2007, l'economia ha ripreso a svilupparsi, e sono stati aperti numerosi centri commerciali e supermercati.\nAmministrazione.\nGemellaggi.\nLa citt\u00e0 di Ruse \u00e8 gemellata con le seguenti citt\u00e0:\nLa citt\u00e0.\nLa via Aleksandrovska \u00e8 un punto di architettura ricca e meravigliosa. L\u00ec ci sono edifici caratteristici della fine del XIX secolo e degli inizi del XX secolo. Altri luoghi interessanti per il tempo libero sono il parco della giovent\u00f9 con i suoi vicoli e il roseto, la piazza Knjaz Aleksander Battenberg con il museo e il Keya.\nLa variet\u00e0 di aree verdi, che raggiunge quasi 3.000 ettari, domina il territorio urbano di Ruse. Il comune di Ruse usa misure complesse per l'efficienza energetica degli edifici, che mira a ridurre le emissioni di gas serra. Ci sono 14\u00a0km di piste ciclabili nella citt\u00e0 di Ruse. Ruse ha un ricco calendario culturale, che offre una variet\u00e0 di eventi agli ospiti della citt\u00e0. Il pi\u00f9 riconoscibile tra questi \u00e8 il festival \"Giorni di musica di Marzo\".\nNatura.\nRussenski Lom \u00e8 un parco naturale in Bulgaria. Si trova a circa 20\u00a0km di Russe. Il parco prende il nome dal fiume Russenski Lom. Qui vi \u00e8 l'unico monastero rupestre che opera in Bulgaria \"Santo Dimitar Basarabovski\"."}
{"id": "588477", "revid": "122465694", "url": "https://it.wikipedia.org/wiki?curid=588477", "title": "Pre-dreadnought", "text": "Con pre-dreadnought o corazzata policalibro/pluricalibro si indica una categoria di navi da battaglia progettate nel periodo compreso tra gli anni 1880 e il 1905; il nome deriva dal fatto che la realizzazione di queste unit\u00e0 fu immediatamente precedente al varo, nel 1906, della nave da battaglia HMS \"Dreadnought\", che con il suo progetto rivoluzionario fece da capostipite per una nuova generazione di navi da battaglia (le \"dreadnought\", appunto) che rese di colpo obsolete e superate tutte le unit\u00e0 realizzate precedentemente.\nEvoluzione delle \"navi corazzate\" progettate nella seconda met\u00e0 del XIX secolo, con le pre-dreadnought si arriv\u00f2 all'adozione generalizzata della sistemazione dell'armamento di artiglieria principale in postazioni rotanti lungo l'asse centrale della nave, prima in barbette e poi in torrette blindate completamente chiuse. La dotazione di artiglieria si caratterizzava per una batteria principale di pezzi di grosso calibro (generalmente quattro cannoni divisi in due torrette binate, una a prua e una a poppa), e una o due batterie di pezzi di calibro medio e leggero sistemate lungo il bordo dello scafo in torrette o casematte corazzate; questa compresenza di pezzi di calibro pesante e medio/leggero era all'origine dell'appellativo di \"corazzata pluricalibro\" usato per indicare queste unit\u00e0. Le pre-dreadnought furono le prime unit\u00e0 realizzate prevalentemente o interamente in acciaio, e videro il definitivo abbandono della propulsione tramite vela in favore unicamente di motori a vapore a tripla espansione.\nIn contrasto con il caotico sviluppo delle navi corazzate nei decenni precedenti, a partire dagli anni 1890 il modello progettuale delle pre-dreadnought si standardizz\u00f2 secondo linee chiaramente definite e adottate da tutte le principali marine militari mondiali; la similitudine dei progetti coincise con il notevole incremento delle navi costruite, sia ad opera delle tradizionali potenze navali mondiali (Regno Unito, Francia, Impero russo) che dai nuovi attori che si stavano affacciando alla competizione militare sui mari (Impero tedesco, Stati Uniti d'America, Impero giapponese, Regno d'Italia, Impero austro-ungarico). La guerra russo-giapponese del 1904-1905 rappresent\u00f2 il maggior conflitto in cui furono protagoniste le pre-dreadnought.\nLo sviluppo delle nuove dreadnought nei primi anni del XX secolo rese di colpo completamente obsolete le precedenti pre-dreadnought, superate in dotazione di artiglieria (ora standardizzata su pezzi unicamente di grosso calibro) e velocit\u00e0 (in ragione dell'adozione delle turbine a vapore); le pre-dreadnought furono ancora intensamente impiegate nel corso della prima guerra mondiale, ma solo in ragione della loro natura di unit\u00e0 \"spendibili\" e facilmente sacrificabili. Con l'adozione dei limiti agli armamenti stabiliti dal trattato navale di Washington del 1922, la gran parte delle pre-dreadnought ancora esistenti fu avviata alla demolizione e solo pochi esemplari, relegati al ruolo di nave scuola o unit\u00e0 ausiliaria, rimasero in attivit\u00e0 fino agli anni 1950. L'unica pre-dreadnought ancora esistente \u00e8 la giapponese \"Mikasa\", conservata come nave-museo.\nLe origini.\nLe unit\u00e0 navali poi note come \"pre-dreadnought\" presero origine dalle navi corazzate o \"ironclad\" sviluppate nella seconda met\u00e0 del XIX secolo. Le prime navi corazzate (la francese \"La Gloire\" e la britannica ), entrate in servizio all'inizio degli anni 1860, avevano l'aspetto di fregate a vela, con tre alti alberi e i cannoni installati lungo la fiancata su un unico ponte di batteria. Solo otto anni pi\u00f9 tardi fece la sua comparsa il primo monitore a parapetto, il britannico HMVS \"Cerberus\", dove i cannoni erano montanti in torrette rotanti, seguito dopo altri tre anni dalla , una nave corazzata dotata di torrette che rassomigliava nella sua architettura pi\u00f9 alle future pre-dreadnought che alle navi corazzate precedenti e contemporanee a essa; sia il \"Cerberus\" che la \"Devastation\" erano privi di alberi per le vele ed erano armati con quattro cannoni di grosso calibro installati a due a due in torrette rotanti poste a prua e a poppa. La \"Devastation\" era tuttavia ancora concepita come un monitore, ideale per attaccare le coste e i porti nemici ma incapace di affrontare unit\u00e0 simili in un combattimento in mare aperto: a causa del suo basso bordo libero, in caso di navigazione in alto mare le onde e gli spruzzi di acqua si riversavano sul ponte della nave interferendo con l'operato dei cannoni. Le varie marine militari in giro per il mondo continuarono quindi a costruire navi corazzate dotate di alberi per le vele e di torrette rotanti per i cannoni, dotate di un bordo libero sufficientemente alto per poter navigare e combattere in alto mare.\nLa distinzione tra monitori corazzati per l'attacco alle coste e le navi da battaglia capaci di navigare e combattere in alto mare divenne pi\u00f9 sfocata con le unit\u00e0 britanniche classe Admiral, impostate nel 1880. Queste navi riflettevano gli ultimi sviluppi nella progettazione delle navi corazzate, con la protezione garantita da una corazzatura composita in acciaio-ferro piuttosto che in ferro battuto come in passato; armate con cannoni a retrocarica di calibro compreso tra i 305\u00a0mm e i 413\u00a0mm, le Admiral continuarono la progressione vista nelle ultime classi di navi corazzate verso l'installazione di pezzi d'artiglieria sempre pi\u00f9 grandi. Il giudizio sulle Admiral \u00e8 piuttosto vario: alcuni storici le considerano un passo importante e vitale verso la realizzazione delle pre-dreadnought, mentre altri le bollano come un progetto confuso e di scarso successo.\nLe successive navi corazzate britanniche classe Royal Sovereign del 1889 conservarono l'armamento principale installato in barbette come sulle Admiral ma furono armate uniformemente con pezzi da 343/30 mm; le Royal Sovereign erano anche considerevolmente pi\u00f9 grandi (con un dislocamento di 14.000 tonnellate) e pi\u00f9 veloci (grazie a motori a vapore) delle Admiral, ma pi\u00f9 importante ancora le Royal Sovereign disponevano di un alto bordo libero, rendendole inequivocabilmente capaci di affrontare il mare aperto e di assumere il ruolo di navi da battaglia.\nIl design delle pre-dreadnought raggiunse la sua maturit\u00e0 con le unit\u00e0 britanniche classe Majestic del 1895. Queste navi furono realizzate interamente in acciaio e con i cannoni principali montati in barbette interamente chiuse, inevitabilmente indicate come \"torrette\"; le navi furono inoltre armate con cannoni da 305 mm che, grazie agli avanzamenti tecnologici in materia di metallurgia e produzione delle cariche di lancio, erano pi\u00f9 leggeri e pi\u00f9 potenti dei precedenti pezzi di calibro maggiore. Le Majestic funsero da modello per le navi da battaglia costruite nel Regno Unito e in molte altri paesi negli anni a venire.\nCaratteristiche.\nArmamento.\nLe tipiche pre-dreadnought erano armate con cannoni di vari calibri diversi, con differenti ruoli nel caso di combattimenti nave-contro-nave. L'armamento principale si basava su quattro cannoni di grosso calibro, montati due a due su due torri collocate a prua e poppa lungo l'asse della nave; solo pochissimi tipi di pre-dreadnought deviavano da questa sistemazione. Tali pezzi di grosso calibro avevano un basso rateo di fuoco e soprattutto all'inizio una scarsa precisione, ma erano gli unici in grado di sparare un proiettile abbastanza pesante da poter penetrare la corazzatura che proteggeva le sale macchine, i depositi e l'armamento delle navi da battaglia nemiche.\nIl calibro pi\u00f9 comune per l'armamento principale era il 305 mm, anche se alcune classi montavano calibri pi\u00f9 bassi per poter sviluppare un rateo di fuoco pi\u00f9 alto. Il 305 mm era l'armamento standard delle navi britanniche, e fu adottato anche dai francesi (a partire dalle unit\u00e0 classe Charlemagne impostate nel 1894) e dai giapponesi; gli Stati Uniti d'America impiegarono sia il calibro 305 mm che il 330 mm per gran parte degli anni 1890, ma a partire dalla classe Maine del 1899 il 305 mm divenne di adozione universale. L'Impero russo adott\u00f2 sia il 305 mm che il 254 mm come armamento principale delle sue navi da battaglia: il primo era portato dalle unit\u00e0 classe Petropavlovsk, dalla \"Cesarevi\u010d\" e dalle classe Borodino, mentre il secondo era portato dalle unit\u00e0 classe Peresvet; l'Impero tedesco mont\u00f2 sulle sue prime pre-dreadnought cannoni da 280 mm, ma adott\u00f2 il pi\u00f9 basso calibro di 240 mm per le successive due classi di unit\u00e0 e torn\u00f2 al 280 mm solo con le unit\u00e0 classe Braunschweig di inizio XX secolo.\nMentre il calibro dell'armamento principale rimase tutto sommato costante, nel corso del tempo le prestazioni dei cannoni migliorarono costantemente grazie all'introduzione di canne pi\u00f9 lunghe. L'adozione di nitrocellulosa e cordite a lenta combustione come cariche di lancio per i proiettili permise l'installazione di canne per i cannoni pi\u00f9 lunghe, con conseguente incremento della velocit\u00e0 alla volata che garantiva maggiore gittata e potere di penetrazione anche a parit\u00e0 di calibro del proiettile. A partire dalle unit\u00e0 classe Majestic, la lunghezza delle canne dei cannoni da 305 mm britannici aument\u00f2 da 35 a 45 calibri e la velocit\u00e0 alla volata da 706 a 770 metri al secondo.\nLe pre-dreadnought portavano anche una batteria di cannoni secondari. Questa era composta da pezzi di calibro pi\u00f9 piccolo rispetto ai cannoni montati in torretta, tipicamente da 152 mm anche se qualsiasi calibro compreso tra il 100 e il 240 mm poteva essere impiegato a questo scopo. Virtualmente tutti i pezzi secondari erano cannoni \"a tiro rapido\", impiegando varie innovazioni per incrementare il rateo di fuoco: le cariche di lancio erano fornite in bossoli d'ottone e sia il meccanismo di culatta che il montaggio erano adatti per un puntamento e una ricarica rapida. Lo scopo dell'armamento secondario era quello di danneggiare le parti meno corazzate delle navi da battaglia nemiche, visto che era troppo leggero per poter penetrare la cintura corazzata che cingeva lo scafo; di solito si puntava a colpire il ponte o ad appiccare incendi. Inoltre, l'armamento secondario poteva essere efficacemente impiegato contro unit\u00e0 pi\u00f9 leggere e veloci come incrociatori, cacciatorpediniere e torpediniere: un cannone di medio calibro poteva ragionevolmente penetrare la leggera corazzatura portata da queste unit\u00e0, mentre l'alto rateo di fuoco dei pezzi secondari era importante per poter piazzare colpi su bersagli piccoli e manovrieri. I cannoni secondari erano collocati in una variet\u00e0 di installazioni: bench\u00e9 a volte collocati in torrette rotanti, i cannoni di medi calibro erano di solito installati in casematte corazzate lungo la fiancata dello scafo o in postazioni sprotette sopra il ponte principale.\nAlcune delle pre-dreadnought montavano una batteria \"intermedia\", tipicamente composta da pezzi da 203 o 254 mm; la predisposizione di una batteria \"intermedia\" era un metodo per imbarcare sulla nave una maggiore potenza di fuoco, principalmente da impiegare contro altre navi da battaglia a lunga distanza. Pioniera del concetto delle batterie intermedie fu la United States Navy, che le adott\u00f2 sulle unit\u00e0 classe Indiana, sulla USS \"Iowa\" e sulle classe Kearsarge, salvo per\u00f2 abbandonare tale sistemazione sulle navi da battaglia varate tra il 1897 e il 1901. Poco dopo l'adozione delle batterie intermedie da parte della United States Navy, anche le marine britannica, francese, italiana, russa e giapponese adottarono questa sistemazione, anche se molte delle unit\u00e0 cos\u00ec impostate furono completate quando il modello stesso delle pre-dreadnought era divenuto obsoleto.\nNel corso dell'era delle pre-dreadnought, la distanza attraverso la quale venivano combattute le battaglie navali crebbe notevolmente. Nel corso della prima guerra sino-giapponese (1894-1895) gli scontri tra le opposte flotte furono combattuti a una distanza di circa 1,5 chilometri, ma nel corso della battaglia del Mar Giallo del 1904 tra russi e giapponesi le opposte navi da battagli aprirono il fuoco da pi\u00f9 di 13 chilometri prima di serrare e combattersi da 5,5 chilometri di distanza. L'aumento della distanza a cui erano combattute le battaglie era in parte dovuto all'accresciuto raggio dei siluri quanto al miglioramento tecnologico degli apparati di controllo del tiro; come conseguenza, i progettisti tesero a prediligere un armamento secondario di calibro pi\u00f9 grosso, in pratica aumentandolo fino allo stesso calibro delle batterie \"intermedie\": l'ultima classe di pre-dreadnought della Royal Navy britannica, la classe Lord Nelson, imbarcava come armamento secondario dei cannoni da 234 mm. Tali navi con una batteria di pezzi secondari in calibro uniforme e pi\u00f9 elevato del normale sono state spesso classificate come \"semi-dreadnought\".\nL'armamento delle pre-dreadnought era completato da una batteria d'artiglieria terziaria di pezzi leggeri a tiro rapido, con un calibro compreso da 76 mm in gi\u00f9 fino a quello di una mitragliatrice; la loro funzione era quella di contrastare a breve distanza le unit\u00e0 siluranti veloci, o di sventagliare il ponte superiore e le sovrastrutture di una nave da battaglia. In aggiunta al suo armamento di artiglieria, molte pre-dreadnought erano dotate anche di tubi lanciasiluri, collocati sopra o sotto la linea di galleggiamento; questi siluri erano di solito di 457 mm di calibro ed erano capaci di un raggio di diverse migliaia di metri, anche se un simile armamento si dimostr\u00f2 praticamente inutile per una nave da battaglia all'atto pratico.\nProtezione.\nLe navi da battaglia pre-dreadnought disponevano di un considerevole ammontare di corazzatura in acciaio. L'esperienza dimostr\u00f2 che, piuttosto che fornire le navi di una armatura uniformemente distribuita, era meglio concentrarla a protezione delle aree vitali. La zona centrale dello scafo, dove era collocato l'apparato motore, era protetta da una cintura corazzata che partiva da poco sotto la linea di galleggiamento e andava fino a diversi metri sopra di essa; l'armamento principale e i depositi di munizioni erano difesi da protezioni di spessa armatura che partivano dalla cintura corazzata. L'inizio dell'era delle pre-dreadnought fu segnato dal passaggio dall'installazione dei cannoni principali in barbette aperte a torri rotanti completamente chiuse e corazzate.\nL'armatura della cintura principale normalmente si assottigliava con uno spessore minore lungo il lato dello scafo posto verso prua e poppa; poteva anche ridursi a partire dalla cittadella centrale verso la sovrastruttura. Il ponte principale della nave era normalmente protetto da una corazzatura in acciaio spessa tra i 50 e i 100 mm; questa leggera armatura serviva a impedire ai proiettili ad alto esplosivo di penetrare nella sovrastruttura.\nLe navi da battaglia dei tardi anni 1880, come ad esempio le britanniche classe Royal Sovereign, erano protette da un'armatura composita in acciaio e ferro. Questa fu velocemente rimpiazzata da una pi\u00f9 efficace corazzatura completamente in acciaio, in particolare dopo l'adozione della \"corazzatura Harvey\" da parte degli Stati Uniti: testata per la prima volta nel 1891, la corazzatura Harvey divenne comune nelle navi da battaglia varate tra il 1893 e il 1895. Anche quest'ultima, tuttavia, divenne rapidamente obsoleta: nel 1895 la pre-dreadnought tedesca SMS \"Kaiser Friedrich III\" speriment\u00f2 la nuova e pi\u00f9 avanzata corazzatura Krupp, poi adottata dalle principali marine europee mentre i soli Stati Uniti persistettero a utilizzare il processo Harvey fin dopo l'inizio del XX secolo. L'aumento della qualit\u00e0 delle piastre corazzate signific\u00f2 che le navi potevano ora ottenere una maggiore protezione anche da una corazzatura pi\u00f9 sottile e leggera rispetto al passato: 190 mm di corazza Harvey o 133 mm di corazza Krupp fornivano la stessa protezione di 305 mm di armatura composita acciaio-ferro.\nPropulsione.\nQuasi tutte le pre-dreadnought erano spinte da motori a vapore, capaci di generare una velocit\u00e0 compresa tra i 16 e i 18 nodi. Le navi corazzate degli anni 1880 montavano motori compound che alla fine del decennio erano ormai stati rimpiazzati dai pi\u00f9 efficienti motori a vapore a tripla espansione; alcune marine adottarono anche motori a quadrupla espansione.\nIl maggior avanzamento tecnologico in materia di prestazioni dei motori venne dall'ottenimento dalle caldaie di vapore a pressione sempre pi\u00f9 alta. Le vecchie caldaie tipo \"Scotch marine\" furono soppiantate da pi\u00f9 moderne caldaie a tubi d'acqua, capaci di generare vapore a pressione maggiore consumando meno combustibile; le caldaie a tubi d'acqua erano anche pi\u00f9 sicure, con meno rischi di esplosione. Il primo modello di caldaia a tubi d'acqua, la caldaia Belleville, fu adottata dalla Marine nationale francese nel 1879, ma non fu fino al 1894 che la Royal Navy britannica decise di adottarla per le sue navi da battaglia e incrociatori; altri tipi di caldaie a tubi d'acqua furono poi adottati dalle marine di tutto il mondo.\nI propulsori azionavano due o tre alberi motore dotati di eliche. Francia e Germania prediligevano il sistema a tre alberi motore, che consentiva di avere apparati propulsivi di pi\u00f9 ridotte dimensioni e quindi pi\u00f9 facilmente difendibili dalla corazzatura, oltre che pi\u00f9 manovrabili e resistenti ai danni accidentali; il sistema a tre alberi era tuttavia, in generale, pi\u00f9 largo e pesante del sistema a due alberi preferito da molte altre marine militari. La Francia realizz\u00f2 inoltre l'unica classe di pre-dreadnought spinta da turbine a vapore, la classe Danton del 1907.\nIl carbone fu quasi il solo combustibile adottato durante il periodo delle pre-dreadnought, anche se alcune marine militari iniziarono le sperimentazioni con l'olio combustibile nei tardi anni 1890. Un nodo o due di velocit\u00e0 extra potevano essere ottenuti tramite l'applicazione di un \"tiraggio forzato\", dove l'aria veniva pompata direttamente all'interno delle fornaci, ma questo sistema rischiava di danneggiare le caldaie.\nLa costruzione delle pre-dreadnought.\nEuropa.\nDurante l'epoca delle pre-dreadnought, il Regno Unito si impegn\u00f2 a fondo per mantenere il tradizionale predominio sui mari che gi\u00e0 deteneva, anche se sia i tradizionali rivali sui mari dei britannici sia nuove potenze europee e non stavano iniziando a contendere tale dominio.\nNel 1889 il governo britannico adott\u00f2 formalmente la politica dello \"standard delle due potenze\", che imponeva di assemblare una flotta di navi da battaglia capace di superare la combinazione delle due pi\u00f9 grandi marine rivali del Regno Unito (all'epoca la Francia e la Russia, formalmente legate da un patto di alleanza nel corso degli anni 1890). Le prime pre-dreadnought delle classi Royal Sovereign e Majestic furono seguite da un regolare programma di costruzioni navali a un ritmo molto pi\u00f9 elevato rispetto al passato: in rapida successione tra il 1897 e il 1905 entrarono in servizio le pre-dreadnought delle classi Canopus, Formidable, Duncan e King Edward VII; contando due navi costruite per il Cile ma poi acquistate dalla Royal Navy, nel 1904 il Regno Unito disponeva di 39 pre-dreadnought in servizio o in costruzione, oltre a due dozzine di vecchie navi corazzate ancora in servizio. L'ultima classe di pre-dreadnought britanniche, la classe Lord Nelson, fu completata nel 1908 quando ormai l'architettura di questo genere di unit\u00e0 era divenuta obsoleta.\nLa Francia, tradizionale rivale del Regno Unito sui mari, si era imposta una pausa nella costruzione di gradi navi da battaglia negli anni 1880 a causa dell'influenza, negli ambienti della marina, delle idee della \"Jeune \u00c9cole\" che favorivano di pi\u00f9 l'impiego di piccole e veloci unit\u00e0 siluranti. Solo nel 1889, tramontata l'influenza della \"Jeune \u00c9cole\", i francesi impostarono la loro prima pre-dreadnought, la \"Brennus\"; a questa segu\u00ec una serie di cinque esemplari unici piuttosto che vere e proprie classi di unit\u00e0 simili come per i britannici, caratterizzate per una certa idiosincrasia nella sistemazione dei cannoni pesanti: la \"Brennus\" montava tre cannoni da 340 mm mentre le navi che la seguirono furono dotate di due cannoni da 305 mm e due da 274 mm montati in quattro torri singole. Solo dalla classe Charlemagne, impostata tra il 1894 e il 1896, fu adottata la canonica sistemazione di quattro cannoni da 305 mm in due torri binate. La \"Jeune \u00c9cole\" mantenne una certa influenza sulla strategia navale dei francesi, e alla fine del XIX secolo la Francia aveva praticamente abbandonato la competizione con il Regno Unito per quanto riguardava il numero di navi da battaglia; i francesi soffrirono non poco la rivoluzione in materia di armamenti navali, e le loro ultime classi di pre-dreadnought (la classe Libert\u00e9 e la classe Danton) furono completate quando ormai erano completamente superate.\nLa prima classe di pre-dreadnought della Germania fu la classe Brandenburg, impostata nel 1890. Entro il 1905, altre 19 unit\u00e0 simili erano state realizzate o erano in costruzione, grazie al notevole incremento di fondi per la marina militare garantito dalle leggi navali del 1898 e del 1900 fortemente volute dall'ammiraglio Alfred von Tirpitz; dopo le Brandenburg, le pre-dreadnought tedesche erano rappresentate dalle classi Kaiser Friedrich III, Wittelsbach e Braunschweig, fino al culmine della categoria rappresentato dalle Deutschland del 1903-1906. In generale, le navi tedesche erano meno potenti quanto a potenza di fuoco ma pi\u00f9 robuste quanto a corazzatura delle loro equivalenti britanniche.\nL'Impero russo si impegn\u00f2 in un vasto programma di costruzioni navali nel corso degli anni 1890, principalmente per contrastare la crescente influenza del Giappone in Estremo Oriente. La costruzione della prima classe di pre-dreadnought russe, la classe Petropavlovsk, ebbe inizio nel 1892 poco dopo l'entrata in servizio delle Royal Sovereign britanniche; le classi successive, invece, presero ispirazione dalle contemporanee unit\u00e0 francesi, in particolare nel caso della classe Borodino. Le non elevate capacit\u00e0 costruttive dei cantieri russi fecero s\u00ec che molte unit\u00e0 fossero ordinate a cantieri esteri: tra queste la migliore fu la \"Retvizan\", costruita nei cantieri statunitensi ed entrata in servizio nel 1902. La guerra russo-giapponese fu un disastro per la flotta imperiale russa: delle 15 pre-dreadnought costruite a partire dalla classe Petropavlovsk, undici furono affondate o catturate dal nemico; dopo la guerra la Russia complet\u00f2 altre quattro pre-dreadnought delle classi Evstafij e Andrej Pervozvannyj.\nTra il 1893 e il 1904, il Regno d'Italia impost\u00f2 undici pre-dreadnought delle classi Re Umberto, Emanuele Filiberto, Regina Margherita e Regina Elena; le ultime due classi erano piuttosto veloci rispetto alle unit\u00e0 simili, ma nel caso delle Regina Margherita la protezione era scarsa e nel caso della Regina Elena l'armamento di artiglieria troppo leggero: in un certo senso, queste due ultime classi anticipavano il concetto dell'incrociatore da battaglia. Anche l'Impero austro-ungarico si impegn\u00f2 in un vasto programma di costruzioni navali nel corso degli anni 1890, sebbene delle nove pre-dreadnought impostate delle classi Habsburg, Erzherzog Karl e Radetzky solo le prime entrarono in servizio prima dell'avvento delle pi\u00f9 moderne dreadnought. L'Impero ottomano, oltre ad acquistare dalla Germania due pre-dreadnought della classe Brandeburg, fece ricostruire dai cantieri Ansaldo di Genova la vecchia nave corazzata \"Mesudiye\" secondo un'architettura a pre-dreadnought.\nStati Uniti e Giappone.\nGli statunitensi impostarono le loro prime pre-dreadnought nel 1891 con le tre unit\u00e0 della classe Indiana: queste unit\u00e0 erano navi da battaglia a corto raggio ottimizzate per la difesa costiera, a modello della simile unit\u00e0 britannica ad eccezione dell'adozione di un'innovativa batteria \"intermedia\" di cannoni da 203 mm. La United States Navy continu\u00f2 a dotarsi di simili unit\u00e0 costiere, poco efficienti quando si trattava di affrontare il mare aperto, fino al 1901-1902 quando furono impostate le pi\u00f9 prestanti unit\u00e0 classe Virginia; le ultime due classi di pre-dreadnought statunitensi, la classe Connecticut e la classe Mississippi, furono completate quando ormai il modello era superato e gli stessi Stati Uniti avevano iniziato a costruire le proprie dreadnought.\nIl Giappone fu impegnato in due delle tre maggiori guerre navali dell'epoca delle pre-dreadnought. Le prime pre-dreadnought nipponiche della classe Fuji erano ancora in costruzione quando scoppi\u00f2 la prima guerra sino-giapponese del 1894-1895, e la flotta giapponese di incrociatori corazzati e protetti dovette fronteggiare la Flotta del Pei-yang cinese composta da un miscuglio di vecchie navi corazzate e incrociatori. Dopo la vittoria in questo conflitto, e trovandosi a fronteggiare la pressione della Russia nella regione, i giapponesi ordinarono la costruzione di ulteriori quattro pre-dreadnought (le due classe Shikishima e gli esemplari unici \"Asahi\" e \"Mikasa\"): unitamente alle due Fuji, queste unit\u00e0 rappresentarono il cuore della flotta nipponica che affront\u00f2 e vinse la guerra russo-giapponese del 1904-1905. Le ultime pre-dreadnought del Giappone furono rappresentate dalle due unit\u00e0 classe Katori e dalle due classe Satsuma.\nImpiego operativo.\nUna breve stagione di dominio.\nBench\u00e9 le pre-dreadnought fossero state adottate universalmente dalle principali marine militari mondiali, non si assistette a un loro effettivo impiego bellico se non nella fase finale della loro epoca di dominanza sui mari.\nLa prima guerra sino-giapponese del 1894-1895 influenz\u00f2 lo sviluppo delle pre-dreadnought stesse, ma le navi da battaglia cinesi dovettero affrontare una flotta giapponese composta quasi esclusivamente di incrociatori; la guerra ispano-americana del 1898 vide una situazione simile, con le pre-dreadnought statunitensi chiamate a fronteggiare gli incrociatori spagnoli. Non fu fino alla guerra russo-giapponese del 1904-1905 che le pre-dreadnought dovettero affrontare un combattimento diretto contro altre pre-dreadnought, e in ogni caso solo in tre grandi battaglie navali: la battaglia di Port Arthur (8-9 febbraio 1904) conclusasi con una vittoria tattica russa, l'inconcludente battaglia del Mar Giallo (10 agosto 1904) e la battaglia di Tsushima (27 maggio 1905) terminata con una decisiva vittoria giapponese. Questi scontri rovesciarono le teorie prevalenti su come dovesse essere condotta una battaglia navale, visto che le opposte flotte aprirono il fuoco sui nemici a molta pi\u00f9 distanza di quanto sperimentato in passato; i progettisti navali dovettero realizzare che il fuoco in precipitazione (i proiettili sparati con una traiettoria parabolica che piovevano sulle navi dall'alto piuttosto che con una traiettoria prossima alla linea orizzontale) costituiva una minaccia per le navi corazzate pi\u00f9 di quanto non fosse stato pensato prima.\nNel 1906, l'entrata in servizio della britannica segn\u00f2 il destino di tutte le classi di navi da battaglia costruite fino a quel momento. Eliminando la batteria d'artiglieria secondaria, la \"Dreadnought\" fu costruita per portare dieci cannoni pesanti da 305 mm in torri binate: ci\u00f2 gli consentiva di sparare dalla fiancata (\"in bordata\") con ben otto pezzi contro i quattro di una classica pre-dreadnought, e con sei pezzi in avanti (\"in caccia\") contro i due delle navi precedenti. L'evoluzione verso un progetto di nave di \"soli grandi cannoni\" (\"all-big-gun ship\") o \"monocalibro\" fu la logica conseguenza dell'incremento del raggio di tiro e della velocit\u00e0 di caricamento dei pezzi pesanti, che di fatto elimin\u00f2 la necessit\u00e0 di disporre di batterie d'artiglieria di calibro intermedio: alle grandi distanze a cui venivano ora combattute le battaglie navali, solo i pezzi di grosso calibro, capaci di generare un \"tiro in precipitazione\", si rivelavano veramente efficaci nel neutralizzare le grandi navi corazzate. L'armamento della nuova generazione di navi non fu il loro unico vantaggio: la \"Dreadnought\" adott\u00f2 il nuovo innovativo sistema di propulsione basato su turbine a vapore, che le conferiva una velocit\u00e0 massima di 21 nodi contro i 18 nodi sviluppati dalle pi\u00f9 recenti generazioni di pre-dreadnought; superiori in artiglieria e velocit\u00e0, le nuove \"dreadnought\" subito adottate da tutte le principali marine militari surclassarono rapidamente tutte le generazioni di navi da battaglia precedenti.\nAd ogni modo, bench\u00e9 obsolete le pre-dreadnought continuarono a rimanere in servizio attivo e vedere un certo impiego bellico ancora per diversi anni. Nel corso della guerra italo-turca del 1911-1912, la flotta ottomana decise prudentemente di rimanere in porto e di non sfidare la superiorit\u00e0 numerica delle pre-dreadnought italiane, che furono impiegate solamente in appoggio ai reparti sbarcati a terra sulla costa della Libia. Durante la prima guerra balcanica del 1912-1913, invece, le pre-dreadnought ottomane affrontarono le navi corazzate greche in due battaglie navali, la battaglia di Elli il 16 dicembre 1912 e la battaglia di Lemno il 18 gennaio 1913; in entrambi questi scontri, non decisivi, a mettersi in luce fu tuttavia l'incrociatore corazzato greco \"Georgios Averof\", l'unit\u00e0 pi\u00f9 moderna in servizio con i belligeranti.\nLa prima guerra mondiale.\nLe nuove dreadnought erano ritenute vitali per vincere le grandi e decisive battaglie navali che all'epoca tutte le principali potenze mondiali si aspettavano di dover prima o poi affrontare, e per tale ragione erano gelosamente custodite contro il rischio di incappare in mine o attacchi da parte di sommergibili e raramente inviate in missioni lontano dalle acque di casa; le obsolete pre-dreadnought erano all'opposto pi\u00f9 spendibili e quindi pi\u00f9 facilmente inviate ad affrontare situazioni pi\u00f9 pericolose o combattimenti in aree lontane.\nNel corso della prima guerra mondiale un buon numero di pre-dreadnought fu impiegato in azione. Allo scoppio della guerra nel 1914, gli incrociatori tedeschi dello \"Squadrone dell'Asia orientale\" (Ostasiengeschwader) portarono la minaccia al traffico britannico nelle acque dell'oceano Pacifico; l'Ammiragliato britannico si rifiut\u00f2 di inviare alla loro caccia i modernissimi incrociatori da battaglia assegnati alla Grand Fleet, ma distacc\u00f2 invece la vecchia pre-dreadnought del 1897: la nave doveva appoggiare gli incrociatori leggeri britannici nella zona, ma la sua bassa velocit\u00e0 fece s\u00ec che fosse lasciata indietro e non prese parte alla sconfitta britannica nella battaglia di Coronel. La \"Canopus\" ebbe tuttavia modo di rifarsi nel corso della battaglia delle Falkland alcuni giorni dopo: ancorata a Port Stanley, il suo fuoco d'artiglieria a lunga gittata convinse lo squadrone tedesco a non attaccare le navi britanniche, ferme in porto e intente a rifornirsi di carbone; i tedeschi si ritirarono, salvo venire inseguiti e quindi distrutti da due incrociatori da battaglia finalmente distaccati dalla Grand Fleet. Quelli della \"Canopus\" furono i soli colpi d'artiglieria sparati da una pre-dreadnought britannica contro un'altra nave in un'azione di combattimento.\nTedeschi e russi impiegarono le loro vecchie pre-dreadnought nel teatro del mar Baltico, dove la minaccia dei campi minati e degli attacchi dei sommergibili era molto elevata; la pre-dreadnought russa \"Slava\" and\u00f2 perduta nel corso della battaglia dello stretto di Muhu il 3 novembre 1917 dopo essere stata danneggiata dalle dreadnought tedesche. Cinque pre-dreadnought russe ebbero un fugace e inconcludente scontro con l'incrociatore da battaglia tedesco SMS \"Goeben\" nel corso della battaglia di Capo Sary\u010d nel Mar Nero, e furono poi impiegate in varie missioni di bombardamento della costa dell'Anatolia e dello stretto del Bosforo.\nIl maggior impiego di pre-dreadnought durante il conflitto si ebbe nel corso della campagna di Gallipoli: dodici pre-dreadnought francesi e britanniche costituirono il cuore dello squadrone navale inviato a forzare le difese turche dello stretto dei Dardanelli nel marzo 1915, zona ampiamente difesa da batterie costiere e campi minati; tre di queste furono affondate da mine (la francese \"Bouvet\" e le britanniche e ) e altre tre danneggiate dall'artiglieria turca nel corso della grande battaglia del 18 marzo 1915. Le pre-dreadnought britanniche furono poi lungamente impiegate nei mesi seguenti per fornire supporto di fuoco ai reparti sbarcati sulla penisola di Gallipoli, subendo l'affondamento di altre tre unit\u00e0 in attacchi con siluri: la ad opera di un cacciatorpediniere turco, la e la per mano di un sommergibile tedesco. Anche gli ottomani dovettero subire perdite nei ranghi della loro ridotta flotta di pre-dreadnought: l'anziana \"Mesudiye\" fu silurata da un sommergibile britannico il 14 dicembre 1914 nei Dardanelli, e stessa sorte sub\u00ec la \"Barbaros Hayreddin\" (ex SMS \"Kurf\u00fcrst Friedrich Wilhelm\" tedesca) l'8 agosto 1915.\nDue pre-dreadnought della Royal Navy andarono perdute al largo dell'arcipelago britannico: la il 1\u00ba gennaio 1915 per opera di un sommergibile tedesco e la il 6 gennaio 1916 per l'urto con una mina. Uno squadrone di pre-dreadnought tedesche, invece, prese parte alla battaglia dello Jutland del 31 maggio-1\u00ba giugno 1916 contro la flotta britannica, il pi\u00f9 grande scontro navale della guerra. Gli equipaggi tedeschi avevano soprannominato queste unit\u00e0 \"navi dei cinque minuti\", che era l'ammontare di tempo che si supponeva potesse durare uno scontro aperto tra loro e le moderne dreadnought; nonostante le loro limitazioni tecniche, tuttavia, le pre-dreadnought tedesche giocarono un utile ruolo durante la battaglia: quando la Hochseeflotte tent\u00f2 di disimpegnarsi dallo scontro, le pre-dreadnought si fecero avanti per coprire la ritirata delle navi tedesche e spinsero i britannici a virare perdendo il contatto. Una pre-dreadnought tedesca, la SMS \"Pommern\", fu poi affondata dai siluri di un cacciatorpediniere britannico nel corso delle confuse azioni notturne che seguirono il rientro della flotta tedesca verso la base.\nNel settore del Mediterraneo, uno squadrone di pre-dreadnought francesi partecip\u00f2 alla battaglia di Antivari del 16 agosto 1914 contro un piccolo distaccamento di navi austro-ungariche, mentre le pre-dreadnought della k.u.k. Kriegsmarine presero parte al bombardamento della costa adriatica del 24 maggio 1915. Il teatro del Mediterraneo fece registrare le maggiori perdite di pre-dreadnought della guerra, confermando la vulnerabilit\u00e0 di queste unit\u00e0 agli attacchi con siluri e mine: vittime di sommergibili furono le francesi \"Suffren\", \"Gaulois\" e \"Danton\" e le britanniche e , mentre su mine andarono perdute la russa \"Peresvet\", la britannica e l'italiana \"Regina Margherita\"; un'altra pre-dreadnought italiana, la \"Benedetto Brin\", cadde vittima di un sabotaggio da parte di agenti austro-ungarici mentre era all'ancora a Brindisi.\nLe ultime pre-dreadnought.\nDopo la conclusione della prima guerra mondiale, la maggior parte delle pre-dreadnought ancora in servizio come pure molte delle dreadnought pi\u00f9 vecchie venne disarmata e radiata dal servizio attivo per effetto delle limitazioni al naviglio militare imposte dal trattato navale di Washington; in massima parte le pre-dreadnought radiate furono avviate alla demolizione, oppure impiegate come navi-bersaglio nelle esercitazioni, come unit\u00e0 d'addestramento o come navi caserma. Il trattato di Washington fece esplicitamente eccezione per la giapponese \"Mikasa\", che fu mantenuta come nave museo e memoriale.\nLa Germania, che per effetto del trattato di Versailles aveva perduto gran parte della sua flotta e tutte le unit\u00e0 da combattimento pi\u00f9 moderne, mantenne in servizio sei vecchie pre-dreadnought nei ranghi della ricostituita Reichsmarine, impiegandole come navi da difesa costiera e unit\u00e0 d'addestramento. Due di queste pre-dreadnought transitarono poi nei ranghi della rinata Kriegsmarine, servendo operativamente nel corso della seconda guerra mondiale in ruoli ausiliari e come navi scuola: la \"Schleswig-Holstein\" fu ricordata per aver sparato i primi colpi della guerra, quando il 1\u00ba settembre 1939 cannoneggi\u00f2 le postazioni polacche a Westerplatte, per poi operare in compiti vari e finire autoaffondata il 21 marzo 1945; la gemella \"Schlesien\" oper\u00f2 in compiti simili per poi colare a picco nell'aprile 1945 dopo aver urtato una mina.\nAltre pre-dreadnought inattive o poste in disarmo furono coinvolte in eventi bellici durante il secondo conflitto mondiale. La Grecia manteneva in organico due pre-dreadnought, la \"Kilkis\" e la \"Lemnos\" (vecchie unit\u00e0 classe Mississippi acquistate dagli Stati Uniti), e bench\u00e9 fossero ormai state ritirate dal servizio attivo furono entrambe affondate in attacchi aerei durante l'invasione tedesca del 1941. Nel Pacifico, la pre-dreadnought giapponese \"Asahi\", una veterana della battaglia di Tsushima convertita in nave officina, fu silurata e affondata dal sommergibile statunitense nel maggio 1942.\nLe ultime pre-dreadnought ancora esistenti furono smantellate negli anni immediatamente seguenti la seconda guerra mondiale. La statunitense USS \"Kearsarge\", trasformata in nave officina nel 1920, fu demolita nel 1955 mentre la USS \"Oregon\", impiegata come nave deposito munizioni a Guam fino al 1948, fu smantellata nel 1956. L'ultima pre-dreadnought ancora utilizzata, la tedesca \"Hessen\", trasformata nave-bersaglio dalla Kriegsmarine e catturata alla fine della guerra dall'Unione Sovietica che continu\u00f2 a impiegarla in tale scopo, fu venduta per la demolizione nei primi anni 1960."}
{"id": "588481", "revid": "111433", "url": "https://it.wikipedia.org/wiki?curid=588481", "title": "Octa del Kent", "text": "Le fonti primarie sono discordanti sulla sua esistenza e sulle relazioni di parentela con gli altri membri della dinastia regnante, e lo indicano alternativamente come figlio di Hengest o di Oisc e come padre dello stesso Oisc o di Eormenric. La durata del suo regno \u00e8 incerta: secondo alcune fonti regn\u00f2 tra il 512 e il 534, secondo altre tra il 516 e il 540.\nNelle fonti storiche.\nLa \"Cronaca anglosassone\" - composta probabilmente nel IX secolo durante il regno di Alfredo il Grande - non lo menziona, ma indica Oisc come figlio di Hengest. La \"Historia ecclesiastica gentis Anglorum\" (completata all'incirca nel 731) di Beda il Venerabile definisce, invece, Octa come figlio di \"\u00abOrric, soprannominato Oisc\u00bb\". Al contrario, \"Il salterio di Vespasiano\" (IX secolo) indica Octa come figlio di Hengest e padre di Oisc. Anche Nennio, nella \"Historia Brittonum\" (IX secolo), lo indica come figlio di Hengest (a cui sarebbe succeduto dopo la morte) e ne racconta le gesta militari, a fianco di re Vortigern e assieme al fratello Ebusa, contro gli Scoti. Secondo le genealogie dei re sassoni incluse in alcuni manoscritti dell'opera di Nennio, Octa \u00e8 figlio di Hengest e padre di \"Ossa\", a sua volta indicato come padre di Eormenric.\nNella letteratura arturiana.\nLa \"Historia Regum Britanniae\", opera pseudostorica di Goffredo di Monmouth risalente al XII secolo, riprende la parte iniziale della narrazione della \"Historia Brittonum\", ma la prosegue in modo differente. Octa e il fratello Eosa servono ancora nella campagna militare di Vortigern, ma dopo la sua deposizione da parte del romano-britannico Ambrosio Aureliano e l'uccisione del padre Hengest, sono costretti a proseguire da soli la guerra contro i Britanni. Assediato a York, Octa si arrende, ma negozia una tregua in cambio del suo vassallaggio ad Ambrosio Aureliano. Alla morte del re britannico, i due fratelli riprendono il conflitto non sentendosi pi\u00f9 vincolati ad alcun giuramento. Vengono, tuttavia, presi prigionieri dopo lo scontro con le armate di Uther Pendragon, figlio di Aureliano. Riusciti a fuggire, fanno ritorno in Germania, dove raccolgono una grande armata. Il successivo scontro dei due sassoni con Uther Pendragon si risolve in una nuova sconfitta e i due fratelli vengono uccisi.\nOcta compare anche nella letteratura folkloristica gallese col nome di Osla Bigknife (\"Osla Grandecoltello\"), sebbene questo personaggio possa essere meglio identificato con Offa di Mercia. Osla \u00e8 menzionato in due racconti del Mabinogion, \"Culhwch e Olwen\" (circa 1100) e \"Il Sogno di Rhonabwy\" (XII-XIII secolo). Nel primo racconto \u00e8 al servizio di Re Art\u00f9 di cui \u00e8 indicato come uno dei compagni; viene anche descritta la sua arma, una spada cos\u00ec grande da essere utilizzata come ponte dalle armate di Art\u00f9 e, e la sua partecipazione alla caccia del cinghiale Twrch Trwyth. Nel secondo racconto, Octa \u00e8, invece, l'avversario di Art\u00f9 nella battaglia del Monte Badon."}
{"id": "588486", "revid": "44627", "url": "https://it.wikipedia.org/wiki?curid=588486", "title": "Dominio normale", "text": ""}
{"id": "588488", "revid": "121715856", "url": "https://it.wikipedia.org/wiki?curid=588488", "title": "Ces\u00e1rio Verde", "text": "Biografia.\nFiglio di Jos\u00e9 Anast\u00e1cio Verde (Madalena, Lisbona, 11 maggio 1813 - Quinta de S\u00e3o Domingos, Linda-a-Pastora, Carnaxide, Oeiras, 30 settembre 1888, protonipote d' un italiano e di sa moglie, figlia d'italiani) e di sa moglie Maria da Piedade David dos Santos (Sacramento, Lisbona, 21 dicembre 1821 - Lapa, Lisbona, 26 gennaio 1890).\nA 17 anni inizi\u00f2 la professione di corrispondente commerciale nella ferramenta di propriet\u00e0 della sua famiglia. Nell'ottobre del 1873 si immatricola al Corso Superiore di Lettere, che abbandona per\u00f2 l'anno seguente.\nNel 1874 conosce colui che diventer\u00e0 il suo principale amico e sostenitore nel corso degli anni seguenti, Silva Pinto, che pubblicher\u00e0 le sue prime poesie sul Di\u00e1rio de Not\u00edcias, all'epoca diretto da Eduardo Coelho.\nA partire da quell'anno inizier\u00e0 a pubblicare diverse poesie su giornali e riviste come il Di\u00e1rio da Tarde, Novidades, Jornal de Viagens (dove apparir\u00e0 per la prima volta la sua opera pi\u00f9 conosciuta, \"O Sentimento de um Ocidental\", 1880), e poi ancora su periodici come A Harpa, Tribuna, Mosaico, A Evolu\u00e7\u00e3o, Ocidente. Mor\u00ec a soli 31 anni nel 1886 colpito da una grave forma di tubercolosi. Fu sepoltato nel Cemit\u00e9rio dos Prazeres, Lisbona.\nLa sua prima raccolta poetica, \"O Livro de Ces\u00e1rio Verde\", fu pubblicata postuma nel 1887 a cura di Silva Pinto con una tiratura di circa 200 copie, e per una nuova edizione si dovr\u00e0 attendere il 1901 (traduzione italiana: \"Poesie saggio introduttivo, traduzione e note di Piero Ceccucci,\" Perugia, Umbria, 1982\")\".\nNel 1919 un incendio distrusse completamente la sua abitazione di Linda-a-Pastora (dove il poeta viveva isolato nei suoi ultimi anni di vita) facendo scomparire irrimediabilmente tutta la sua immensa produzione letteraria inedita, che venne cos\u00ec perduta per sempre.\nNel 1963 viene pubblicata per la prima volta a Lisbona la \"Obra Completa de Ces\u00e1rio Verde\", curata da Joel Serr\u00e3o e pi\u00f9 volte ripubblicata fino ad oggi, contenente l'intera produzione edita del grande poeta portoghese.\nLinguaggio e stile.\nCes\u00e1rio Verde ha un vocabolario oggettivo, le immagini estremamente visive del mondo ne danno una dimensione realistica; mette in accordo le varie sensazioni; usa metafore, comparazioni, e spesso i cosiddetti \"enjambement\"."}
{"id": "588494", "revid": "767487", "url": "https://it.wikipedia.org/wiki?curid=588494", "title": "Warren DeMartini", "text": "\u00c8 noto principalmente per essere stato membro dei Ratt, una band hair metal americana molto popolare negli anni ottanta. Warren \u00e8 conosciuto per i suoi numerosi assoli e riff che lo resero famoso sia nei Ratt che nelle altre sue collaborazioni, la pi\u00f9 prestigiosa con i Whitesnake.\nIl canale VH1 lo ha classificato tra i dieci pi\u00f9 sottovalutati chitarristi hair metal degli anni ottanta.\nBiografia.\nWarren, il pi\u00f9 giovane di cinque fratelli, ebbe in regalo dalla madre una chitarra elettrica all'et\u00e0 di 7 anni. All'et\u00e0 di 15, con i soldi raccolti a Natale, compr\u00f2 un'altra chitarra e prese lezioni per imparare le tecniche di base. La sua prima band, formata da lui stesso, si chiamava \"The Plague\", ma poi egli si un\u00ec ad un'altra chiamata \"Aircraft\". Nel 1979 suon\u00f2 presso La Jolla High School, guadagnando la fama di chitarrista prodigio.\nDopo qualche anno, Warren si un\u00ec ad una band chiamata \"Enforcer\", e nel 1981 raggiunse infine i Ratt. Egli fu molto influenzato dallo stile di Eddie van Halen, soprattutto dal primo album dei Van Halen. Lo stile di Warren si un\u00ec particolarmente bene allo stile del secondo chitarrista Robbin Crosby, influenzato molto da quello di Jimi Hendrix. Warren partecip\u00f2 alla composizione di molte canzoni che resero celebri i Ratt, quali \"Round and Round\", \"Body Talk\", \"Lay It Down\", \"Way Cool Jr.\". Dopo la temporanea rottura dei Ratt, part\u00ec in tour con i Whitesnake nel 1994. In seguito compose due album da solista e rientr\u00f2 nei Ratt."}
{"id": "588503", "revid": "767487", "url": "https://it.wikipedia.org/wiki?curid=588503", "title": "James Kakande", "text": "Biografia.\nDa ragazzo si avvicin\u00f2 dapprima al pianoforte e poi alla chitarra, con ottimi risultati. Da autodidatta impar\u00f2 a suonare cinque strumenti e, su esortazione di un amico, si rec\u00f2 con l'autostop ad Hannover, in Germania, per un provino con Mousse T.. Questi, ascoltate le canzoni di Kakande, ne rest\u00f2 talmente ben impressionato da decidere di produrre la canzone \"Just Look at Us Now\" per il primo album dell'artista inglese, \"All Nite Madness\".\nNell'estate 2006 si \u00e8 affermato in Italia con il singolo \"You You You\", tratto dall'album \"My Little Red Bag\", uscito in un secondo momento. La canzone \u00e8 stata scelta come sigla della trasmissione \"Festivalbar 2006\" e di uno spot televisivo di una nota compagnia telefonica. Nel 2007 \u00e8 stato pubblicato un ballo remixato da Alex Gaudino &amp; Jerma.\nIl secondo singolo estratto \u00e8 la divertente \"Sometimes\" uscita nell'autunno 2006. Mentre a fine primavera, inizio estate del 2007 usc\u00ec il terzo estratto da \"My Little Red Bag\" che fu \" \" il quale fu sulla compilation del Festivalbar di quell'anno.\nNel 2017 esce un nuovo album \"Electro Magnetic Love Thing\" nel quale spicca il singolo three chords and a poem"}
{"id": "588513", "revid": "49022", "url": "https://it.wikipedia.org/wiki?curid=588513", "title": "Octa di Kent", "text": ""}
{"id": "588517", "revid": "74801", "url": "https://it.wikipedia.org/wiki?curid=588517", "title": "\u00d6stersund (comune)", "text": "\u00d6stersund \u00e8 un comune svedese di abitanti, situato nella contea di J\u00e4mtland. Il suo capoluogo \u00e8 la citt\u00e0 omonima, uno dei pi\u00f9 importanti nuclei urbani di tutto il settentrione svedese.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "588518", "revid": "125987858", "url": "https://it.wikipedia.org/wiki?curid=588518", "title": "Lago Gerundo", "text": "Il lago o mare Gerundo (o Gerondo) si suppone fosse un vasto specchio d'acqua stagnante, a regime instabile, situato in Lombardia a cavallo dei letti dei fiumi Adda e Serio.\n il lago, infatti, \u00e8 conosciuto pi\u00f9 per la tradizione orale, mentre secondo i dati geologici esso sembrerebbe essere esistito in et\u00e0 preistorica. Storicamente la zona \u00e8 stata s\u00ec soggetta ad alluvioni dei fiumi, ma, piuttosto che paludosa, sembra essere sempre stata sostanzialmente poco fertile, costituita essenzialmente da gerali, cio\u00e8 da strati di ghiaia, ricoperti, in media, solo da 45\u00a0cm di torba.\nAl lago Gerundo \u00e8 strettamente legato il promontorio dell'Insula Fulcheria (forse da \"pulchra\", \"bella\"), l'unica zona fertile nel centro dell'arida distesa ghiaiosa.\nEtimologia.\n\u00c8 probabile che il toponimo \"Gerundo\" derivi dalla \"g\u00e9ra\" o \"ghiaia\" (oppure \"g\u00e9rola\", \"sasso\"), e infatti i gerali la fanno da padrone (vedi la toponomastica locale, come in Gera d'Adda).\nValerio Ferrari, conoscitore del territorio cremasco, ha suggerito al contrario che il termine possa derivare dal greco \"gyrus\" (spira, curva), con riferimento ai meandri fluviali che abbondano nell'area.\nUn'ipotesi pi\u00f9 fantasiosa farebbe invece derivare il termine Gerundo dal greco \"\u0102ch\u0115r\u014dn\", ossia Acheronte, un fiume infernale nella mitologia greca, poich\u00e9 il lago avrebbe dovuto essere paludoso, e quindi inospitale e malsano.\nLeggenda.\nLa fantasia popolare narra che un tempo nelle acque del lago Gerundo vivesse un drago di nome Tarantasio che, avvicinandosi alle rive, faceva strage di uomini e soprattutto di bambini e che ammorbava l'aria circostante col fetore del suo alito. Le sgradevoli esalazioni, in effetti, erano dovute all'acido solfidrico e altri composti solforati affioranti dal fondo melmoso insieme al metano. Fenomeno misterioso per la popolazione che perci\u00f2 ne incolpava un animale fantastico e terribile.\nIl mostro, secondo la leggenda, fu ucciso e il lago prosciugato da uno sconosciuto eroe il quale altri non era se non il capostipite dei Visconti di Milano che, dopo tale prodezza, adott\u00f2 come suo stemma l'immagine del biscione divoratore di uomini. Alcune fonti popolari attribuiscono il prosciugamento e la bonifica del lago a san Cristoforo, che avrebbe sconfitto il drago, altre a san Colombano (famoso uccisore di draghi come per il drago dell'eremo di San Colombano) o a Federico Barbarossa.\nLa bonifica del territorio fu in realt\u00e0 fatta dai monaci delle abbazie vicine. Si ritiene comunemente che le acque scomparvero in seguito a progressive opere di bonifica in atto gi\u00e0 da tempo, in particolare il potenziamento del canale della Muzza da parte dei lodigiani, oltre a fattori naturali di drenaggio e assestamento idrogeologico, testimoniati dagli ampi depositi di materiale alluvionale nei pressi della confluenza dell'Adda nel Po.\nUbicazione.\nIl lago occupava un ampio tratto di territorio tra Adda e Serio, ma anche, secondo alcuni, Brembo e Oglio. Tale localizzazione comprende quindi le province di Bergamo, Lodi, Cremona e Milano.\nUna probabile concausa nella formazione del lago deve essere stata la presenza delle risorgive del fiume Tormo nella piana alluvionale dell'Adda, situate oggi nel comune di Arzago d'Adda. Nel passato le acque del fiume non erano canalizzate, ci\u00f2 dava origine a vaste zona paludose.\nLa costa est del lago, secondo alcuni autori, raggiungeva Fara Olivana e proseguiva, passando a est di Crema, sino a Grumello Cremonese; continuando poi a occupare parte delle valli del Chiese e dell'Oglio sin quasi alla sua immissione nel Po. In particolare, si pu\u00f2 osservare una vasta zona delimitata da una scarpata che indica l'antico alveo del lago, o meglio la zona pi\u00f9 profonda; tale demarcazione \u00e8 oggi chiaramente visibile nei pressi della sponda occidentale dell'Adda, da Cassano a Castiglione. L'ampiezza massima del lago, comprendente le zone paludose, \u00e8 andata comunque oltre, a causa dell'abbandono delle opere di bonifica durante il Medioevo.\nAl centro del lago si ergeva una lunga e stretta striscia di terra che iniziava presso Caravaggio, raggiungeva Crema e proseguiva sin oltre Castelleone.\nIl suolo declina verso il letto attuale dei fiumi alle volte con suggestive pendenze, come nel territorio di Truccazzano, sulla strada provinciale 14 \"Rivoltana\", a Formigara, e a Chieve.\nNumerosi sono i comuni che dedicano una via al lago scomparso, mentre nella parte bergamasca del comune di Cassano d'Adda, esiste la localit\u00e0 Taranta, probabilmente derivata dalla leggenda del drago.\nRealt\u00e0 storica.\nDatazioni geologiche permettono di stabilire che la valle dell'Adda era formata gi\u00e0 5000 anni fa, e si presentava cos\u00ec come \u00e8 oggi. Il fiume ha comunque mostrato ampliamento di meandri e modificazioni del corso in misura maggiore che non l'Oglio, per esempio. La zona era inoltre abitata, essendo state trovate tracce di insediamenti gallici (III e II secolo a.C.) e romani, nonch\u00e9 una strada romana da Milano a Cremona, in pieno \"lago Gerundo\"."}
{"id": "588519", "revid": "1609279", "url": "https://it.wikipedia.org/wiki?curid=588519", "title": "Guillaume de Lorris", "text": "Il romanzo della rosa.\nNessuna informazione abbiamo di lui, salvo il poco che si deduce dal suo capolavoro: egli infatti non pot\u00e9 scriverne che le prime migliaia di versi, lasciandolo incompiuto, probabilmente per la morte. Il poema fu ripreso e completato da Jean de Meung, che ci informa del nome del precedente autore e del periodo di composizione della prima parte, anteriore di quarant'anni alla seconda. Alcuni studiosi hanno avanzato l'ipotesi che il primo autore fosse un'invenzione letteraria del secondo, e che quindi Guillaume de Lorris non sarebbe mai esistito; ma la grande diversit\u00e0 di temi e stile tra le due parti del poema sembra smentire questa tesi."}
{"id": "588523", "revid": "1982", "url": "https://it.wikipedia.org/wiki?curid=588523", "title": "Perfidis Judaeis", "text": ""}
{"id": "588526", "revid": "124123", "url": "https://it.wikipedia.org/wiki?curid=588526", "title": "Oisc del Kent", "text": "Si sa poco su di lui e queste informazioni sono anche vaghe e poco o per nulla attendibili. Sarebbe stato figlio o nipote di Hengest, che guid\u00f2 gli juti alla conquista del Kent. Oisc fu in seguito riconosciuto come fondatore del regno o della dinastia reale, dato che i suoi discendenti si definivano \"Oiscingi\".\nSarebbe stato il capo degli anglosassoni nella battaglia del Monte Badon, dove furono sconfitti dai britanni."}
{"id": "588528", "revid": "4607540", "url": "https://it.wikipedia.org/wiki?curid=588528", "title": "Octha del Kent", "text": ""}
{"id": "588531", "revid": "400694", "url": "https://it.wikipedia.org/wiki?curid=588531", "title": "OISC", "text": ""}
{"id": "588543", "revid": "2052878", "url": "https://it.wikipedia.org/wiki?curid=588543", "title": "Eormenric del Kent", "text": " Era figlio di re Octa al quale succedette intorno al 540 e durante il suo regno si limit\u00f2 a difendere le terre ereditate. Fu padre di Ethelbert del Kent, che gli succedette nel 580/590, secondo la \"Cronaca anglosassone\"."}
{"id": "588547", "revid": "110157", "url": "https://it.wikipedia.org/wiki?curid=588547", "title": "Knowing Me, Knowing You", "text": "Knowing Me, Knowing You \u00e8 un singolo di successo degli ABBA, uscito nel corso dei primi mesi del 1977. Ultimo estratto dal fortunatissimo album \"Arrival\" (e successivamente incluso in \"ABBA Gold\"), \"Knowing Me, Knowing You\" \u00e8 rimasto nella memoria soprattutto in Gran Bretagna, dal momento che la canzone fu raccolta come nome di un popolare talk-show di Steve Coogan.\nLa canzone.\nRegistrata a Stoccolma nel 1976 e inserito in \"Arrival\", il brano fu scelto come terzo e ultimo singolo e riscosse un grande successo (per quanto non paragonabile ai precedenti \"Fernando\" e \"Dancing Queen\"). Sul lato B \u00e8 incisa \"Happy Hawaii\", che sar\u00e0 riarrangiata e trasformata in \"Why Did It Have to Be Me\", interpretata da Bj\u00f6rn Ulvaeus e dal testo differente. Tornando al lato A, quasi esclusivamente cantata da Anni-Frid Lyngstad, la canzone \u00e8 la prima a parlare di rottura di un rapporto, circostanza che sar\u00e0 trattata con toni ben pi\u00f9 marcati successivamente, quando ai due divorzi che coinvolsero i membri del gruppo saranno dedicati \"The Winner Takes It All\" e \"One of Us\". Ne esiste inoltre una versione in spagnolo dal titolo \"Conosci\u00e9ndome, conosci\u00e9ndote\". La canzone \u00e8 legata a un video ambientato nei paesaggi nevosi della loro Svezia, la cui interpretazione mette in evidenza anche l'intreccio di voci del ritornello, dove prendono parte anche le voci maschili. Tra i loro singoli fortunati, \u00e8 la loro prima \"ballad\" a conquistare le vette delle classifiche mondiali.\nClassifiche.\nPur non emulando il successo di \"Dancing Queen\", \"Knowing Me, Knowing You\" riscosse un'enorme fortuna sia in Europa (in Gran Bretagna e Germania Ovest raggiunse la vetta, mentre entr\u00f2 in Top Ten in Belgio, Svezia, Svizzera, Paesi Bassi, Norvegia) che nei paesi toccati dall'\"ABBAmania\" (Messico, Australia e Nuova Zelanda).\nCover.\nDel brano sono state eseguite numerose cover, nel 2016 da parte del chitarrista dei The Mission Mark Thwaite con lo pseudonimo MGT, con alla voce il cantante degli HIM Ville Valo."}
{"id": "588548", "revid": "289247", "url": "https://it.wikipedia.org/wiki?curid=588548", "title": "Acquario (costellazione)", "text": ""}
{"id": "588554", "revid": "1833487", "url": "https://it.wikipedia.org/wiki?curid=588554", "title": "Pierre Alexandre Darracq", "text": "Biografia.\nNato a Bordeaux il 10 novembre 1855, da famiglia basca, Pierre Alexandre Darracq inizia il suo praticantato tecnico nell'arsenale di Tarbes e fonda, nel 1891, la fabbrica di biciclette \"Gladiator\" che ottengono un notevole successo commerciale. Venduta l'azienda nel 1896, si dedica per qualche tempo al commercio di automobili a propulsione elettrica, studiando contemporaneamente la possibilit\u00e0 di produrre biciclette a motore.\nNel 1897, costruisce le \"Triplette DARRACQ-GLADIATOR\", una sorta di triciclo elettrico che dar\u00e0 buona prova di s\u00e9, percorrendo la distanza dei 10 km in 9 minuti e 54 secondi, alla media \"strabiliante\" di oltre 60 km/h. La buona pubblicit\u00e0 dell'impresa, procura a Darracq l'aiuto finanziario di alcune industrie da lui rappresentate ed acquista un immobile a Suresnes, nei pressi di Parigi, dove fonda la \"Soci\u00e9t\u00e9 A.Darracq\" che si propone di diffondere in Europa le \"auto-mobili\".\nDopo aver sperimentato il lay-out aziendale costruendo i tricicli a motore in piccola serie, nel 1898 viene presentata al Salone del ciclo di parigi la prima dog-kart elettrica (una sorta di carrozza leggera per la caccia) ispirata al medesimo modello prodotto dall'americana \"Riker\", che non avr\u00e0 grande successo. \nNel 1901 viene presentata la prima auto-mobile interamente progettata dall'azienda: un runabout elettrico che, grazie all'impiego della lamiera stampata d'acciaio, pu\u00f2 essere venduto ad un prezzo competitivo. Nel 1903, l'azienda acquista la licenza di fabbricazione del motore \"L\u00e9on Boll\u00e9 5cv\" con cambio a colonna, che equipagger\u00e0 tutte le automobili della casa fino al 1910.\nGi\u00e0 nel 1904 la \"Soci\u00e9t\u00e9 A.Darracq\" produce il 10% delle auto-mobili francesi e, nel 1910, \u00e8 il terzo produttore nazionale, dopo Renault e Peugeot. La partecipazione a gare e tentativi di record a scopo promozionale (tra cui due record assoluti di velocit\u00e0 nel 1904 e 1905, oltre alla vittoria della coppa Vanderbilt negli Stati Uniti) porteranno grande fama all'azienda che, in pochi anni avr\u00e0 una grande espansione, fondando filiali in Inghilterra, Spagna, Germania e Italia.\nLa forte crisi economica internazionale che precedette la prima guerra mondiale impose un freno alla produzione e la \"Soci\u00e9t\u00e9 A.Darracq\" che, nel 1912, venne ceduta alla filiale inglese \"A.DARRACQ &amp; Co Ltd \". Nello stesso anno, Pierre Alexandre Darracq si ritira definitivamente dal settore automobilistico e si stabilisce sulla Costa Azzurra per dedicarsi al campo immobiliare.\nDarracq \u00e8 certamente un personaggio importantissimo nella storia dell'automobile. \u00c8 stato il primo ad intuire l'impiego della lamiera stampata per il telaio e dalle sue filiali estere sono nate aziende automobilistiche di fama internazionale come Alfa Romeo e Opel. La storia della \"Darracq\" s'intreccia con altri importanti marchi come Cl\u00e9ment-Bayard, Talbot, Lago, Sunbeam e Simca. Senza contare che uno dei capi-reparto della ditta di Suresnes era un certo Louis Chevrolet. Tuttavia, a dispetto dei suoi successi e intuizioni, Pierre Alexandre Darracq non amava le automobili, disdegnando di farsi trasportare e, ancor pi\u00f9, di guidarle. Per lui era solo una questione d'affari. Lasci\u00f2 l'azienda senza alcun rimpianto e si stabil\u00ec sulla Costa Azzurra per dedicarsi al campo immobiliare ed alla gestione dell'H\u00f4tel N\u00e9gresco di Nizza.\nMorte.\nMor\u00ec a Montecarlo nel 1931 e venne sepolto nel mausoleo di famiglia che si trova nel cimitero di P\u00e8re-Lachaise di Parigi, accanto a famosi \"cond\u00f2mini\" come Bellini, Rossini, Balzac, Proust, Modigliani e Wilde."}
{"id": "588557", "revid": "1501558", "url": "https://it.wikipedia.org/wiki?curid=588557", "title": "Coppa delle nazioni africane 1994", "text": "La Coppa delle nazioni africane 1994 fu la 19\u00aa edizione della massima competizione africana per nazionali di calcio. La manifestazione fu organizzata dal Tunisia e fu vinta dalla .\nNell'organizzazione la Tunisia prese il posto dello Zaire. La formula del torneo rimase invariata rispetto all'edizione precedente: le nazionali erano divise in quattro gruppi composti da tre squadre ciascuno, le prime due classificate di ogni girone avanzavano il turno per disputare i quarti di finale. Vinse la , al suo secondo titolo.\nSquadre qualificate.\nIl ha sostituito l', squalificata"}
{"id": "588565", "revid": "767487", "url": "https://it.wikipedia.org/wiki?curid=588565", "title": "L'ultimo valzer (film 1978)", "text": "L'ultimo valzer (\"The Last Waltz\") \u00e8 un film concerto del 1978 diretto da Martin Scorsese.\nProduzione.\nIl titolo prende spunto dall'ultima apparizione dal vivo del gruppo The Band alla Winterland Arena di San Francisco il 25 novembre 1976 quando il gruppo fu accompagnato da artisti famosi quali, tra gli altri, Bob Dylan.\nDistribuzione.\n\u00c8 stato presentato fuori concorso al Festival di Cannes 1978.\nCanzoni.\nElenco dei brani e degli ospiti del concerto:\nRiconoscimenti.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "588573", "revid": "767487", "url": "https://it.wikipedia.org/wiki?curid=588573", "title": "Intolerance", "text": "Intolerance \u00e8 un film muto del 1916 diretto da David Wark Griffith.\nIl film fu la risposta di Griffith alle accuse di razzismo per \"Nascita di una nazione\" (\"The Birth of a Nation\", 1915). \"Intolerance\" descrive come in quattro momenti cruciali per la storia dell'umanit\u00e0, l'intolleranza abbia giocato un ruolo fondamentale nella rovina delle societ\u00e0.\nTrama.\nIl film abbraccia circa 2500 anni di storia da Babilonia (la sua caduta nel 539 a.C.) alla Giudea (la crocifissione di Ges\u00f9), dalla Francia (la strage degli ugonotti del 1572 nella notte di san Bartolomeo) agli USA (uno sciopero del 1914). La scelta degli episodi dovette probabilmente seguire i generi allora maggiormente praticati nel cinema: il film colossale per Babilonia (ispirato alle opere di Pastrone), il \"film d'arte\" francese (l'episodio rinascimentale), le Passioni, e il dramma a sfondo sociale (di Griffith stesso).\nTra una scena e l'altra compare spesso la scena di una madre che dondola una culla (Lillian Gish) illuminata da un raggio: \u00e8 la culla del tempo e il suo dondolio \u00e8 la continuit\u00e0, da un verso di Walt Whitman. La scena compare ben 26 volte nel film (16 nell'edizione ridotta attualmente in circolazione) e fa da raccordo tra le varie storie. Tre vecchie sono sedute sullo sfondo, forse un'allusione alle tre Parche.\nLe storie sono montate parallelamente e ciascuna ha i suoi protagonisti.\nEpisodio moderno.\nL'episodio contemporaneo, intitolato poi \"La madre e la legge\", \u00e8 il principale per durata e rilievo. D\u00e0 inizio al film e ne segna anche la conclusione, che \u00e8 l'unica positiva delle quattro storie, lanciando un messaggio di speranza verso il presente e, soprattutto, il futuro.\nLa \"Piccola Cara\" o semplicemente \"la Ragazza\" (i personaggi non hanno nomi propri, per rendere le loro vicende pi\u00f9 universali), Mae Marsh, \u00e8 una ragazza che vive serenamente col padre operaio. Il comitato delle Ancelle dell'Elevazione Morale, composto da alcune donne intolleranti (che vengono confrontate nel corso del film coi Farisei del tempo di Ges\u00f9), riesce ad arruolare per la propria causa Miss Jenkins, l'anziana sorella nubile del proprietario delle industrie Jenkins, dove lavora il padre della Piccola Cara.\nOltre e far chiudere i locali da ballo degli operai, il Comitato chiede sempre pi\u00f9 soldi a Miss Jenkins, che chiede a sua volta al fratello, il quale alla fine decide di far fronte a tutte queste spese riducendo il salario dei suoi operai del 10%, convinto che le iniziative del Comitato dopotutto avrebbero migliorato la loro morale e le loro condizioni di vita. Ne nasce un violento sciopero, che viene represso nel sangue e costringe molti operai, compresa la famiglia protagonista, a emigrare cercando lavoro altrove.\nNella nuova citt\u00e0 la Piccola Cara conosce un altro ex-operaio, il Ragazzo, che dopo il licenziamento \u00e8 finito nella malavita. Inizialmente il padre della ragazza si oppone alla nuova conoscenza, ma dopo la sua morte, la Ragazza e il Ragazzo si rivedono e decidono infine di sposarsi. Il Ragazzo sceglie allora di farla finita con la sua vita criminale e lo comunica al suo boss, il Principe dei Bassifondi, che per\u00f2 non vuole lasciarlo andare: ne nasce una colluttazione con lui, dove il giovanotto ha la meglio. Per vendetta allora i suoi ex-colleghi della malavita gli tendono una trappola, facendolo arrestare.\nLa ragazza, che nel frattempo ha avuto un figlio, rimane temporaneamente da sola e, quale moglie di un carcerato, riceve la visita del Comitato di Elevazione Morale, che, per cause del tutto accidentali, trovano il bambino incustodito e la madre con una bottiglia di whisky. Decisa l'inammissibilit\u00e0 del comportamento della madre, sequestrano il bambino, nonostante la strenua opposizione della donna. Rimasta senza marito e senza figlio vaga per la citt\u00e0 finch\u00e9 non viene notata dal Principe dei Bassifondi, che, con l'intento di sedurla, cerca di concupirla promettendole di farle riavere il bambino.\nMa l'amante di lui (una donna pure corrotta in seguito allo sciopero) \u00e8 folle di gelosia e decide di seguirlo. Il giorno in cui il giovanotto esce di prigione trova il Principe dei Bassifondi a casa sua e ne nasce una colluttazione: l'amante del Principe per\u00f2 sta spiando dalla finestra e presa da un raptus di gelosia gli spara contro, uccidendolo senza esser vista. Essa lancia la pistola nella stanza e per una coincidenza si tratta proprio dell'arma usata fino a pochi mesi prima dal giovane, che egli aveva restituito al Principe. All'arrivo dei poliziotti viene accusato dell'omicidio il giovane, che \u00e8 di nuovo arrestato e di l\u00ec a poco processato e condannato a morte tramite impiccagione.\nInizia un nuovo calvario per la Piccola Cara che, aiutata dal Buon Poliziotto, cercher\u00e0 di far salvare il marito implorando la grazia a varie personalit\u00e0. La donna colpevole dell'omicidio nel frattempo \u00e8 per\u00f2 tormentata dal rimorso e pi\u00f9 volte spia la Piccola Cara, destando i sospetti del Buon Poliziotto, che alla fine riesce a bloccarla e a ottenere una confessione. La confessione per\u00f2 arriva proprio nel giorno in cui il giovanotto deve essere giustiziato, per cui inizia una corsa contro il tempo per trovare il governatore dello Stato, che \u00e8 su un treno, e bloccare l'esecuzione tramite la sua autorit\u00e0.\nDopo un rocambolesco inseguimento in macchina del treno (un tipico \"finale alla Griffith\", ancora pi\u00f9 incalzante per il montaggio parallelo con le scene della caduta di Babilonia, della strage degli Ugonotti e della Crocifissione), il gruppo riesce ad arrivare dal governatore e a far confessare la donna rea davanti a lui, facendogli bloccare l'esecuzione proprio quando il condannato si trovava gi\u00e0 sul patibolo. Alla fine, graziato contro ogni speranza, il Ragazzo ritrova la moglie e pu\u00f2 iniziare una nuova vita, benedetto dal parroco la cui figura sorridente viene collocata nell'inquadratura tra i due.\nEpisodio francese.\nL'episodio rinascimentale venne poi intitolato \"La notte di san Bartolomeo\". Nel 1572 alla corte del re Carlo IX, con sua madre Caterina de' Medici e suo fratello duca di Angi\u00f2 Monsieur La France (Enrico, ribattezzato con un po' di fantasia dagli sceneggiatori), si stanno per celebrare le nozze conciliatorie tra l'ugonotto Enrico di Navarra e la cattolica Margherita di Valois. Gli ugonotti sono venuti in massa a Parigi e un incidente fa aumentare le paure tra i cattolici, spronati da Caterina. Ricordando il massacro di cattolici a N\u00eemes (presentato con un flashback di scene molto violente, tra le quali quella della distruzione di una statua della Madonna col Bambino), Caterina e il Duca riescono a convincere Carlo IX a firmare l'ordine di sterminare brutalmente gli ugonotti, in quella che pass\u00f2 alla storia come la notte di san Bartolomeo.\nTra il popolo parigino c'\u00e8 la famiglia di una dolce ragazza ugonotta, Occhi Castani, che sta per sposarsi con Prospero Latour. Adocchiata da un mercenario, verr\u00e0 uccisa con tutta la sua famiglia, nonostante il tentativo di salvataggio estremo da parte del suo promesso marito, cattolico, che alla fine morir\u00e0 con lei sulla soglia della casa assalita dai mercenari.\nEpisodio ebraico.\nL'episodio religioso venne poi intitolato \"La passione di Cristo\". Al tempo di Ges\u00f9 vengono mostrati alcuni episodi legati alla presenza dei Farisei, alla punizione dell'adultera (\"chi \u00e8 senza peccato scagli la prima pietra\"), alle nozze di Cana. Infine qua e l\u00e0 nella storia vengono mostrati alcuni semplici quadri della vita di Ges\u00f9 da mettere in relazione con gli avvenimenti nelle altre storie: Ges\u00f9 coi fanciulli oppure, sul drammatico finale, la Crocifissione.\nL'episodio religioso \u00e8 quello tratteggiato pi\u00f9 a grandi linee, per l'universalit\u00e0 della storia e per la sua enorme portata simbolica, che non ha bisogno di storie di contorno.\nEpisodio babilonese.\nL'episodio babilonese venne poi intitolato \"La caduta di Babilonia\". A Babilonia, nel 539 a.C., viene introdotto il culto della dea dell'amore Ishtar e il principe Belshazzar si prepara a respingere l'attacco dei Persiani di Ciro il Grande. Nel frattempo una ragazza povera, la Ragazza di Montagna, viene corteggiata da un guerriero-cantore, il Rapsode, e poi per il suo caratteraccio viene portata dal padre al mercato delle mogli per essere venduta: nonostante la sua bellezza, le sue cattive maniere da ribelle allontanano ogni possibile acquirente, ma Belshazzar, passato di l\u00ec, le concede la grazia offrendole la possibilit\u00e0 di rimanere libera. Ella allora decide di votarsi al servizio del suo principe e, quando Babilonia \u00e8 stretta d'assedio prende le armi, si lancia alla difesa.\nIl primo assalto \u00e8 respinto grazie a una straordinaria macchina incendiaria e alle porte invalicabili della citt\u00e0, ma durante i festeggiamenti per la vittoria, mentre Belshazzar sposa la sua Principessa Amata, il sacerdote del culto tradizionale di Baal-Marduk, offeso dal peso dato al nuovo culto di Ishtar, si allea coi Persiani per tradire la citt\u00e0. Molto significativa \u00e8 l'inquadratura del sacerdote che adora il suo dio dall'alto del tempio, con sullo sfondo una finestra, dove, con un campo profondissimo, si distingue la citt\u00e0 di Babilonia e il tempio di Ishtar: significa il contrasto tra il culto tradizionale (e il potere che ne consegue) alto e isolato, e la citt\u00e0 brulicante di vita reale.\nLa sortita del sacerdote in territorio nemico \u00e8 spiata dalla Ragazza di Montagna, che riesce a dare l'allarme, ma ormai \u00e8 troppo tardi e la citt\u00e0 viene presa, grazie alle porte lasciate aperte dai sacerdoti durante i festeggiamenti. Nella difesa delle mura la Ragazza viene colpita da una freccia, mentre il valoroso Belshazzar si suicida con la sua regina nel palazzo reale pur di non divenire ostaggio.\nL'episodio babilonese \u00e8 quello pi\u00f9 sviluppato, assieme con quello contemporaneo. Le scenografie sono maestose, evidenziate dalle riprese dall'alto effettuate tramite gru, con una massa enorme di comparse.\nProduzione.\nGriffith, dopo aver pubblicato il pamphlet \"The Rise and Fall of Free Speech in America\" per difendere la sua libert\u00e0 di espressione politica dopo le aspre critiche a \"Nascita di una nazione\", decise di comporre un'autodifesa pi\u00f9 efficace, rappresentata da un nuovo, ambizioso film, \"Intolerance\", ispirato da un'epigrafe di Walt Whitman e dedicato alla condanna di tutte le forme di violenza e intolleranza, che usc\u00ec nel 1916.\nIl film era un'opera grandiosa, con 100.000 metri di pellicola impressionata, per 197 minuti di proiezione, e circa cinquemila comparse. Al montaggio collabor\u00f2 Erich von Stroheim, che recit\u00f2 anche la parte di un fariseo nell'episodio biblico.\nGertrude Bambrick e Ruth St. Denis, che curarono le coreografie del film, non appaiono accreditate.\nRegia.\nSe col suo primo lungometraggio aveva elaborato i modi della narrazione classica, in \"Intolerance\" Griffith si spinse oltre, stimolando la riflessione dello spettatore tramite il montaggio parallelo di quattro storie, ambientate in tempi e luoghi molto diversi, accomunate dall'idea della ricerca di pace e armonia tra gli individui. \"Intolerance\" divenne una sintesi della violenza nel mondo, con gli episodi che acquistavano valenza universale grazie al continuo intreccio.\nIl linguaggio usato prevede tutte le invenzioni di Griffith, dal montaggio parallelo e alternato (col finale \"alla Griffith\"), all'uso di carrelli orizzontali e gru (tenute su da palloni aerostatici).\nIn questo film Griffith si interess\u00f2 pi\u00f9 al concetto che voleva manifestare piuttosto che alle singole storie, sacrificando la continuit\u00e0 narrativa in favore di un discorso pi\u00f9 complessivo. La caratteristica pi\u00f9 originale \u00e8 l'entrare e uscire dalle singole storie, tessendo una storia pi\u00f9 grande, filosofica, dell'intera umanit\u00e0. Per stimolare la riflessione i piani sono generalmente pi\u00f9 lunghi e descrittivi di \"Nascita di una nazione\", i mascherini sono usati con abbondanza per sottolineare azioni e volti, le didascalie sono spesso sarcastiche e amare. Tra i vari episodi ricorrono i leitmotiv di immagini simboliche e emblematiche, quali la culla del tempo, o un libro che viene sfogliato.\nL'uso del primo piano venne ulteriormente sviluppato. Se nel film precedente Griffith l'aveva usato per comporre il personaggio, anche nella sua psicologia, qui ha una valenza pi\u00f9 poetica, coi volti delicati e gentili delle vittime inermi.\nSe \"Nascita di una nazione\" era un film \"in prosa\", si pu\u00f2 dire che \"Intolerance\" fu un film \"in poesia\".\nScenografie.\nPer la realizzazione del film fu realizzato un imponente apparato scenografico, specialmente per l'episodio babilonese. Per la corte di Belshazzar venne costruito un complesso faraonico in cartapesta ai margini di Sunset Boulevard, con otto enormi statue di elefanti bianchi sollevati sulle zampe anteriori su colonne mastodontiche; gradinate scendevano da una doppia porta colossale, sormontata da balconate su cui si assiepavano centinaia di comparse. Griffith, per dominare dall'alto con la macchina da presa, disponeva di un ascensore entro un torre di trenta metri, e dall'alto impartiva le sue istruzioni con un megafono. Le comparse ingaggiate per il festino babilonese erano pi\u00f9 di quattromila, a ciascuna delle quali venivano offerti due dollari al giorno, un cestino per la colazione e un rimborso per il viaggio in tram.\nLe scenografie non vennero smontate dopo le riprese, forse ipotizzando un loro riutilizzo in altre pellicole come avvenne, di fatto, per le strade parigine dell'episodio rinascimentale. Per l'insuccesso del film tuttavia, la citt\u00e0 babilonese rimase a lungo abbandonata, nel suo sinistro sfacelo, finch\u00e9 dopo il 1919 non fu demolita su segnalazione dei vigili del fuoco di Los Angeles in quanto possibile causa d'incendio.\nDistribuzione.\nVenne distribuito negli Stati Uniti il 5 settembre 1916 dalla Triangle Distributing; in Italia nel dicembre 1917 dalla Cazzulino.\nVersioni.\nIn seguito al fallimento della Triangle Film Corporation Griffith fond\u00f2 con altri artisti la United Artists, per la quale riedit\u00f2 il film nel 1919 spezzandone l'unit\u00e0 e presentando in due film separati i due soli episodi contemporaneo e babilonese. A questo periodo risalgono i titoli delle singole storie e in seguito al rimontaggio and\u00f2 per\u00f2 perduto il negativo originale della pellicola.\nAccoglienza.\nAll'uscita nelle sale per\u00f2 non venne apprezzato, per il legame tra le storie giudicato macchinoso e per il messaggio pacifista che venne giudicato fuori luogo, essendo alla vigilia dell'entrata americana nella prima guerra mondiale. Il rapporto fortemente negativo tra incassi e spese di produzione port\u00f2 al fallimento della casa di produzione Triangle nel 1917.\nIl film venne osteggiato anche dalla critica, accusato di gigantismo autocompiaciuto o di eccessivo schematismo. \u0116jzen\u0161tejn ne indic\u00f2 le \"difficolt\u00e0 ideologiche\". Nonostante ci\u00f2 in seguito fu rivalutato dalla critica cinematografica, come primo esempio di film dove la componente ideologica e filosofica prevale su quella narrativa.\nNel 1989 \u00e8 stato inserito fra i film conservati nel National Film Registry presso la Biblioteca del Congresso degli Stati Uniti.\nNel 2007 l'American Film Institute l'ha inserito al quarantanovesimo posto della classifica dei cento migliori film americani di tutti i tempi (nella classifica originaria del 1998 non era presente).\nInfluenza culturale.\nScene di \"Intolerance\" o citazioni della pellicola appaiono in documentari o in altri film:"}
{"id": "588575", "revid": "1776051", "url": "https://it.wikipedia.org/wiki?curid=588575", "title": "Orlando Bonarli", "text": "Biografia.\nDa Uditore della Sacra Rota venne chiamato a ricoprire il ruolo di arcivescovo dopo la scomparsa del grande Antonino Pierozzi. Fu un esperto giurista, ma il suo ministero episcopale fu alquanto breve, per cui non ci sono pervenute notizie di rilievo circa il suo operato. \nEbbe come vicario Messer Cristofano di Santi da Bologna e per procuratore Messer Diotaiuti. Mor\u00ec nel 1461 senza essere riuscito ad ottenere la tanto ambita porpora cardinalizia."}
{"id": "588583", "revid": "767487", "url": "https://it.wikipedia.org/wiki?curid=588583", "title": "La Felguera", "text": "La Felguera \u00e8 la parrocchia pi\u00f9 grande del comune di Langreo, nella regione delle Asturie, in Spagna e, sebbene ufficialmente la sua popolazione sia di poco superiore agli 800 abitanti, raggiunge con l'agglomerazione cui fa capo i 20.000 abitanti circa. \u00c8 pertanto, sotto il profilo demografico, il quinto centro urbano dell'Asturia.\nLa Felguera \u00e8 nota per le sue importanti industrie siderurgiche, attive fin dalla met\u00e0 del XIX secolo e presenta un aspetto prevalentemente moderno. L'edificio forse pi\u00f9 noto della citt\u00e0 \u00e8 la \"iglesia de San Pedro\" (\"chiesa di san Pietro\") in stile neoromanico, edificata nel 1880, poi andata distrutta durante la guerra civile (1936-1939). Ricostruita, \u00e8 stata riaperta al culto nel 1954. Fra le altre costruzioni di un certo interesse si segnalano le case della \"calle del Conde Sizzo\", il Mercato e il \"Palacio de Las Nieves\". La Felguera ospita anche un \"Museo dell'industria Siderurgica\"."}
{"id": "588585", "revid": "709565", "url": "https://it.wikipedia.org/wiki?curid=588585", "title": "Spencer Tunick", "text": "Ottenuto il Bachelor of Arts nel 1988, Tunick cominci\u00f2 a fotografare nudi nelle vie di New York nel 1992. \u00c8 infatti molto conosciuto per le sue fotografie che ritraggono persone nude, principalmente in contesti urbani; solo in pochi casi si tratta di nudi individuali o di piccoli gruppi inseriti in situazioni insolite.\nNel 1994 il fotografo fu arrestato nel Centro Rockfeller di Manhattan (New York), poich\u00e9 in compagnia di una modella completamente nuda. Dopo aver realizzato alcune foto in altri paesi degli Stati Uniti, nell'ambito di un progetto che prese il nome di \"Naked States\", ha operato a Londra, Lione, Melbourne, Montr\u00e9al, Caracas, Santiago, San Paolo, Buenos Aires, Sydney, Newcastle, Roma e Vienna. Nel giugno del 2003 ben 7000 persone hanno posato per lui a Barcellona. Nel maggio del 2007, a Citt\u00e0 del Messico, ha battuto il suo record personale fotografando oltre 18.000 persone ne \"el Z\u00f3calo\", la piazza principale della citt\u00e0.\nI modelli da lui utilizzati sono dei volontari. Tunick ha spesso suscitato dibattiti e interrogativi per la natura della sua opera, che molti definiscono una semplice \"manifestazione sociale\", a sostegno della libert\u00e0 di espressione. Dalle sue immagini scaturisce una tensione e una riflessione sui concetti di pubblico e privato, individuale e collettivo. L'esperimento visivo di Spencer Tunick compie un'azione livellatrice che permette di comprendere l'omogeneit\u00e0 umana, tramite una visione democratica del nudo, che, totalmente deprivato di umanit\u00e0 e sensualit\u00e0, ci riporta all'oggetto-merce."}
{"id": "588586", "revid": "1516566", "url": "https://it.wikipedia.org/wiki?curid=588586", "title": "Nunzio Bava", "text": "Biografia.\nVIve l'infanzia a Bagaladi e si trasferisce poi a Reggio Calabria dove frequenta l'ambiente artistico ed in particolare Umberto Marasco, un bravo decoratore che egli defin\u00ec il proprio \"maestro\". Frequenta la scuola d'arte Mattia Preti di Reggio, collabora in questo periodo con disegni di paesaggi calabrese e figure ispirate al costume calabrese a diversi quotidiani e periodici.\nProduzione artistica.\nTrasferitosi in Umbria dipinge un centinaio di opere di paesaggio umbro. Dipinse poi a Reggio Calabria quattro grandi composizioni d'arte sacra per la Cattedrale di Reggio Calabria, e altre nel Santuario di San Paolo, nella Chiesa del Carmine e nella Cattolica dei Greci. Dipinse inoltre bozzetti e cartoni per vetrate e mosaici per altre chiese reggine.\nIl quadro \"I lavoratori\" \u00e8 una delle opere pi\u00f9 importanti dell'artista.\nHa simpatia per i macchiaioli, per la pittura luministica. Partecipa a 150 mostre nazionali e ne allestisce di personali in diverse citt\u00e0. Ha ricevuto tra gli altri i seguenti premi:\nNunzio Bava muore nel 1994 a Reggio Calabria.\nSi sono occupati di lui importanti testate nazionali ed internazionali tra cui: il \"Dizionario illustratori pittori e incisori italiani moderni\" di Comanducci, \"Gli anni 60 dell'Arte Italiana\", \"la Peinture Italienne Contemporaine\", \"Italy Today\", \"l'Arte Italiana nel Mondo\", \"Silloges Conviviale\", \"Dizionario dei Maestri d'Arte\", \"Critica Europea\", \"Pittori Italiani Contemporanei\", \"Artisti degli anni '70\", \"Mercato artisti 800-900\", \"L'Elite Selezione Arte Italiana\".\nNel 2006 \u00e8 stata allestita una mostra retrospettiva dell'artista presso il Castello Aragonese di Reggio Calabria."}
{"id": "588590", "revid": "254401", "url": "https://it.wikipedia.org/wiki?curid=588590", "title": "Loyola", "text": "Loyola \u00e8 un'antica citt\u00e0 spagnola, il cui territorio appartiene oggi al comune di Azpeitia, provincia di Guip\u00fazcoa, Paesi Baschi.\nLa citt\u00e0 vanta come suo pi\u00f9 illustre cittadino Sant'Ignazio di Loyola, fondatore della Compagnia di Ges\u00f9, che vi nacque nel 1491.\nOrigini del nome.\nRimangono ancora oggi molti dubbi sull'etimologia del termine. L'ipotesi pi\u00f9 accreditata pare sia quella che rimanda al simbolo di un lupo e di una pentola (\"lobo y olla\") sullo stipite della porta eretta a fortificazione, che per troncamento sarebbe poi diventato \"Loyola\"."}
{"id": "588597", "revid": "484362", "url": "https://it.wikipedia.org/wiki?curid=588597", "title": "Entit\u00e0 statuali autonome nel mondo", "text": "Definizione.\nDiversi Stati ospitano all'interno del proprio territorio una o pi\u00f9 entit\u00e0 autonome, ossia regioni, province, citt\u00e0 o altri enti territoriali cui sia stato accordato un particolare regime di autonomia che li differenzia dal resto del territorio nazionale. In altri casi dette entit\u00e0 sono \"de facto\" indipendenti rispetto al governo nazionale (come nel caso del Somaliland) o sono riconosciute come indipendenti da stati terzi (come nel caso della Repubblica Turca di Cipro del Nord, riconosciuta dalla sola Turchia)."}
{"id": "588599", "revid": "1776051", "url": "https://it.wikipedia.org/wiki?curid=588599", "title": "Giovanni de' Diotisalvi", "text": "Biografia.\nDi origine fiorentina, fu trasferito alla diocesi della sua citt\u00e0 nel 1462 dopo la morte del precedente vescovo Orlando Bonarli, e ne prese possesso esattamente il 2 giugno di quell'anno.\nLa sua casata era diventata importante solo di recente e le origini artigiane della famiglia, in un certo senso lo indirizzarono verso una gestione oculata del patrimonio dell'arcidiocesi. Ag\u00ec su diversi contratti, talora rinnovandoli, talora annullandoli, riuscendo a ottenere solitamente degli effetti molto vantaggiosi.\nEssendo implicato nella congiura di Luca Pitti contro Piero de' Medici, dopo essere stato scoperto fu cacciato in esilio assieme agli altri congiuranti (1473) e mor\u00ec poco dopo a Roma il 18 luglio 1473."}
{"id": "588600", "revid": "2108263", "url": "https://it.wikipedia.org/wiki?curid=588600", "title": "Sigeberto dell'Anglia orientale", "text": "Biografia.\nFigliastro di R\u00e6dwald, Sigebert si rifugi\u00f2 in Francia dopo l'assassinio del fratellastro Eorpwald nel 628. L\u00e0 si convert\u00ec al Cristianesimo e ricevette il battesimo. Dopo tre anni di regno del pagano Ricberht (631) (assassino di Eorpwald), Sigebert torn\u00f2 nell'Anglia orientale. Fu allora che San Felice di Burgundia giunse a Canterbury per esercitare l'attivit\u00e0 missionaria, mandatovi da Onorio arcivescovo ad aiutare Sigebert a diffondere la cristianit\u00e0 romana nel suo regno. Insieme Sigebert e Felice fondarono una scuola di lettere, la prima di quell'epoca nell'Anglia orientale. Felice era anche il primo vescovo della nazione, per cui \u00e8 chiamato l'\"Apostolo degli Angli orientali\". Sigebert accolse anche Furseo, eremita irlandese, alla sua corte e gli diede il forte d'epoca romana di Burgh Castle per crearvi un monastero. Felice e Furseo lavoravano nelle due differenti tradizioni della Fede, romana ed irlandese, fra le gente della regione. Nel 634 Sigebert abdic\u00f2 volontariamente in favore di Egric, forse suo nipote o cugino, per ritirarsi in un monastero, forse a Burgh Castle o a Bury St Edmunds.\nSecondo la leggenda (scritta nella \"Storia Ecclesiastica\" di san Beda), Sigebert fu costretto a lasciare il suo ritiro spirituale nel 636 per guidare il suo ex-esercito in battaglia contro il re pagano Penda di Mercia, che aveva invaso il suo regno. Sigeberht inizialmente rifiut\u00f2 l'invito di Egric a guidare la sua gente in battaglia, tuttavia il fu il popolo stesso a richiederelo come guida. Durante la battaglia Sigeberht, che camminava senza armi fra i combattenti, fu colpito a morte. Sia Sigebert che Egric furono uccisi dagli invasori Merciani.\nForse perch\u00e9 venne ucciso da un pagano, oppure perch\u00e9 era monaco e rifiutava di portare armi, Sigeberht fu subito considerato martire. Fu il primo fra tutti i re Inglesi ad abdicare al suo regno per amore di Dio, e anche l'istitutore del primo vescovado del regno, per questo \u00e8 venerato come santo. Viene festeggiato il 27 settembre (o il 16 gennaio in alcune localit\u00e0 inglesi).\nBibliografia.\nin lingua inglese:"}
{"id": "588601", "revid": "2039709", "url": "https://it.wikipedia.org/wiki?curid=588601", "title": "Nerium oleander", "text": "L'oleandro (Nerium oleander ) \u00e8 un arbusto sempreverde appartenente alla famiglia delle Apocynaceae, unica specie del genere Nerium. \u00c8 forse originario dell'Asia ma \u00e8 naturalizzato e spontaneo nelle regioni mediterranee e diffusamente coltivato a scopo ornamentale.\nDescrizione.\nL'oleandro ha un portamento arbustivo, con fusti generalmente poco ramificati che partono dalla ceppaia, dapprima eretti, poi arcuati verso l'esterno. I rami giovani sono verdi e glabri. I fusti e i rami vecchi hanno una corteccia di colore grigiastro.\nLe foglie, velenose come i fusti, sono glabre e coriacee, disposte a verticilli di 2-3, brevemente picciolate, con margine intero e nervatura centrale robusta e prominente. La lamina \u00e8 lanceolata, acuta all'apice, larga 1\u20132\u00a0cm e lunga 10\u201314\u00a0cm.\nI fiori sono grandi e vistosi, a simmetria raggiata, disposti in cime terminali. Il calice \u00e8 diviso in cinque lobi lanceolati, di colore roseo o bianco nelle forme spontanee. La corolla \u00e8 tubulosa e poi suddivisa in 5 lobi, di colore variabile dal bianco al rosa e al rosso carminio. Le variet\u00e0 coltivate sono a fiore doppio e sono quasi tutte profumate. L'androceo \u00e8 formato da 5 stami, con filamenti saldati al tubo corollino. L'ovario \u00e8 supero, formato da due carpelli pluriovulari. La fioritura \u00e8 abbondante e scalare, ha inizio nei mesi di aprile o maggio e si protrae per tutta l'estate fino all'autunno.\nIl frutto \u00e8 un follicolo fusiforme, stretto e allungato, lungo 10\u201315\u00a0cm. A maturit\u00e0 si apre longitudinalmente lasciando fuoriuscire i semi. Il seme ha dimensione variabile dai 3 ai 5\u00a0mm di lunghezza e circa 1\u00a0mm di diametro ed \u00e8 sormontato da una peluria disposta ad ombrello (impropriamente detta pappo) che permette al seme di essere trasportato dal vento anche per lunghe distanze.\nEsigenze e adattamento.\nL'oleandro \u00e8 una specie termofila ed eliofila, abbastanza rustica. Trae vantaggio dall'umidit\u00e0 del terreno rispondendo con uno spiccato rigoglio vegetativo, tuttavia ha caratteri xerofitici dovuti alla modificazione degli stomi fogliari che gli permettono di resistere a lunghi periodi di siccit\u00e0. Teme il freddo, pertanto in ambienti freddi fuori dalla sua zona fitoclimatica deve essere posto in luoghi riparati e soleggiati. Viene coltivato in tutta Italia a scopo ornamentale e spesso \u00e8 usato lungo le strade perch\u00e9 non richiede particolari cure colturali.\nNonostante il portamento cespuglioso per natura, pu\u00f2 essere allevato ad albero per realizzare viali alberati suggestivi per la fioritura abbondante, lunga e variegata nei colori. In questo caso richiede frequenti interventi di spollonatura per rimuovere i polloni basali emessi dalla ceppaia.\nEcologia.\nL'oleandro ha un areale piuttosto vasto che si estende nella fascia temperata calda dal Giappone al bacino del Mediterraneo. In Italia vegeta spontaneamente nella zona fitoclimatica del Lauretum presso i litorali, inoltrandosi all'interno fino ai 1000 metri d'altitudine lungo i corsi d'acqua. In effetti si tratta di un elemento comune e inconfondibile della vegetazione riparia degli ambienti mediterranei, quasi sempre associato ad altre specie riparie quali l'ontano, la tamerice, l'agnocasto. S'insedia sia sui suoli sabbiosi alla foce dei fiumi o lungo la loro riva, sia sui greti sassosi, formando spesso una fitta vegetazione.\nL'associazione vegetale riparia con una marcata presenza dell'oleandro \u00e8 una particolare cenosi vegetale che prende il nome di macchia ad oleandro e agnocasto, di estensione limitata. Si tratta di una naturale prosecuzione dell'\"oleo-ceratonion\", dal momento che le due cenosi gradano l'una verso l'altra con associazioni intermedie che vedono contemporaneamente la presenza dell'oleandro e di elementi tipici della macchia termoxerofila (lentisco, carrubo, mirto, ecc.). Un caso singolare, forse unico in natura, si rinviene nella Gola di Gorropu fra il Supramonte di Orgosolo e quello di Urzulei in Sardegna: in questo caso la macchia ad oleandro e agnocasto si inoltra fino ai 1000 metri, confinando con la lecceta primaria.\nAvversit\u00e0.\nTra le avversit\u00e0 tipiche di questa pianta si annovera la rogna dell'oleandro, la quale viene curata attraverso la potatura della parte malata e la successiva somministrazione di fungicidi rameici.\nFarmacognosia.\nL'oleandro \u00e8 una delle piante pi\u00f9 tossiche che si conoscano. Tutta la pianta (foglie, corteccia, semi) \u00e8 tossica per qualsiasi specie animale. Se ingerita porta a:\nResponsabile di questa estrema tossicit\u00e0 \u00e8, insieme agli alcaloidi, l'oleandrina, un glicoside cardiotossico (con struttura simile alla ouabaina) e inibitore della pompa sodio-potassio a livello di membrana cellulare.\nL'oleandro contiene una serie di altri principi tossici, che si conservano anche dopo l'essiccamento.\nAltre sostanze che si trovano in natura, con lo stesso meccanismo di azione, sono la digossina, la digitale purpurea ed il giglio della valle.\nLe specie animali pi\u00f9 colpite sono gli equini, i bovini e i piccoli carnivori.\nNel cavallo abbiamo anche la comparsa di gravi e profonde lesioni a livello della mucosa orale.\nLa morte sopraggiunge per collasso cardio-respiratorio solo nel caso in cui se ne ingeriscano grandi quantit\u00e0.\nLe sue propriet\u00e0 tossiche sono state usate come \"arma\" per l'omicidio descritto nel film \"White Oleander\".\nInoltre la storia ci racconta che diversi soldati delle truppe napoleoniche morirono per avvelenamento dopo aver usato rami di oleandro come spiedi nella cottura della carne alla brace, durante le campagne militari in Italia."}
{"id": "588602", "revid": "287204", "url": "https://it.wikipedia.org/wiki?curid=588602", "title": "Renault 5", "text": "La Renault 5 \u00e8 un'autovettura di tipo utilitaria prodotta dalla casa automobilistica francese Renault dal 1972 al 1984.\nStoria e profilo.\nGenesi del modello.\nVerso la seconda met\u00e0 degli anni sessanta, i vertici Renault si accorsero di un fatto: chi desiderava una vettura di fascia bassa doveva accontentarsi di modelli che per una ragione o per l'altra non avrebbero potuto soddisfare pienamente la potenziale clientela. La circostanza che la Renault stessa avesse introdotto da poco una vettura particolare come la Renault 16 (1965), prima automobile di categoria medio-alta con portellone, oppure che l'Autobianchi avesse proposto pi\u00f9 o meno contemporaneamente gli stessi concetti applicati ad un veicolo di dimensioni medie (Autobianchi Primula, 1964) tracciava la via per una futura soluzione economica, rivolta ad un pubblico i cui gusti e le cui esigenze stavano cambiando da qualche anno a quella parte. Alla Renault ci si convinse che i temi di abitacolo modulabile e brillantezza di marcia andassero sviluppati anche in una vettura dagli ingombri e dai prezzi molto contenuti. Si poteva prevedere che il pubblico non si sarebbe accontentato ancora a lungo delle varie Renault 8, NSU Prinz, Fiat 850 e Simca 1000, i cui universali schemi tecnici del tipo \"tutto dietro\", migliorati ma comunque ispirati dalla Volkswagen di trent'anni prima, andavano a svantaggio della possibilit\u00e0 di caricare un numero soddisfacente di bagagli in caso di necessit\u00e0, e quindi della praticit\u00e0 di utilizzo. Proprio per tale motivo erano infatti gi\u00e0 in fase di progettazione pi\u00f9 o meno avanzata modelli a due volumi come la Fiat 127 (che avrebbe sostituito la \"850\") l'Autobianchi A112, la Simca 1100 e la R12 (che avrebbe raccolto il testimone della \"R8\"). Vi erano, \u00e8 vero, modelli rustici a vocazione utilitaria e dotati di trazione anteriore come la Renault 4 e la Citro\u00ebn 2CV, ma le loro prestazioni erano decisamente modeste e non potevano garantire, in caso di bisogno, dei grandi spostamenti a velocit\u00e0 accettabili. Occorreva quindi una vettura ancor pi\u00f9 compatta, pi\u00f9 leggera, ma anche abbastanza scattante, economica nei costi di gestione ed altrettanto versatile.\nChi riusc\u00ec a rendersi conto compiutamente di tale necessit\u00e0 fu Bernard Hanon, assunto nel 1967 da Pierre Dreyfus come consulente esterno e divenuto successivamente direttore della pianificazione. Hanon era gi\u00e0 noto da anni presso la R\u00e9gie per la sua spiccata franchezza priva di peli sulla lingua, basti pensare che anni prima divenne addirittura imbarazzante presso la divisione statunitense della Renault quando pronostic\u00f2 (e di fatto indovin\u00f2) un flop commerciale per le Dauphine esportate oltreoceano. Egli, forte dell'esperienza americana, intu\u00ec sia la nascita imminente anche in Europa di un mercato per la \"seconda macchina\" compatta per una classe sociale urbana dal potere d'acquisto in crescita, sia l'emergere della clientela femminile e giovanile (i \"baby-boomers\" in procinto di raggiungere l'et\u00e0 della patente). Hanon con questi argomenti riusc\u00ec a convincere il presidente Dreyfus, lui pure molto attento alle nuove tendenze sociologiche, circa l'opportunit\u00e0 di aggiungere un ulteriore modello alla gamma gi\u00e0 ben articolata della R\u00e9gie, che piacesse alle donne come agli uomini, che permettesse di muoversi in citt\u00e0 come sui lunghi percorsi con un discreto confort e fosse caratterizzato da ottime doti di economia di esercizio e di praticit\u00e0.\nCon queste poche e semplici linee guida, impensabili rispetto ai minuziosi capitolati del giorno d'oggi, in quello stesso 1967 venne avviato il \"progetto 122\", destinato appunto alla realizzazione della nuova piccola vettura. Come di consueto furono subito mobilitati i designer del Centro Stile interno alla Casa di Billancourt, tra i quali ben presto si elev\u00f2 su tutti il giovane Michel Bou\u00e9, all'epoca trentunenne, il quale propose un'idea talmente valida che lo Stato Maggiore della Casa francese vi ritrov\u00f2 incarnate alla perfezione tutte le specifiche imposte fin dall'inizio e lo approv\u00f2 all'unanimit\u00e0 senza neppure visionare i lavori degli altri designer. Subito dopo venne realizzato un modellino in scala 1:5 e successivamente a grandezza naturale. Durante il 1968 si cominci\u00f2 a lavorare all'affinamento delle linee di Bou\u00e9: in particolare furono il frontale e la calandra ad essere interessati da tale procedura e vennero pertanto create diverse varianti, alcune delle quali riflettevano caratteri stilistici propri di modelli all'epoca gi\u00e0 esistenti (per esempio un modello caratterizzato da una calandra in stile Renault 16) ed altri prefiguravano soluzioni che si sarebbero viste su modelli futuri (per esempio un altro modello che sfoggiava un gruppo fari-calandra che si sarebbe visto solo nel 1976 con il lancio della sfortunata Renault 14). Addirittura nel 1969 Bou\u00e9 propose una versione a tre volumi, che si concretizzer\u00e0 anni dopo con il lancio della Renault 7 riservata al mercato spagnolo.\nTutto quanto si svolse nella pi\u00f9 assoluta riservatezza e le prime indiscrezioni cominciarono a filtrare solo nel maggio del 1971, quando la rivista specializzata francese \"L'Auto-Journal\" present\u00f2 in copertina uno dei primi rendering grafici di quella che sarebbe stata la nuova piccola Renault, una ricostruzione per la verit\u00e0 che poco rispecchiava la realt\u00e0, viste le linee completamente diverse ed il fatto che secondo la stampa la vettura, di dimensioni minori rispetto alla \"R4\", sarebbe andata a collocarsi ben al di sotto di quest'ultima, classificandosi secondo la legislazione francese nella categoria delle vetture da tre cavalli fiscali. In realt\u00e0 le cose stavano diversamente, poich\u00e9 le ridotte dimensioni della nuova vettura non dovevano necessariamente significare qualcosa di ultra-economico, anzi: nella mente dei vertici Renault, la vettura doveva invece andarsi a collocare un gradino pi\u00f9 in alto della \"R4\" per quanto riguarda prezzi, finiture e livello di equipaggiamento, senza per\u00f2 arrivare ai livelli della Mini, ultra-compatta chic, tanto rivoluzionaria quanto preferita dalla clientela pi\u00f9 snob. La futura \"Renault 5\", come verr\u00e0 chiamata, dovr\u00e0 essere l'automobile preferita da un pubblico giovane, single o fidanzato, comunque senza figli, e che solo occasionalmente avrebbe avuto la necessit\u00e0 di portare in auto ulteriori passeggeri adulti. A tale proposito, gi\u00e0 nel febbraio 1971, si riunirono i membri dell'\u00e9quipe incaricata del lancio commerciale, che avrebbe dovuto indirizzarsi appunto verso la gi\u00e0 citata tipologia di clientela.\nDebutto.\nIl 28 novembre 1971 cominciarono a venir diffuse le foto ufficiali del nuovo modello. Non appena ci\u00f2 avvenne, furono in molti a sollevare dubbi sul successo commerciale della vettura: in un'epoca in cui anche le utilitarie stavano cominciando a disporre di quattro porte, la Renault 5 and\u00f2 controcorrente proponendone solo due pi\u00f9 il portellone. In realt\u00e0 la scelta fu necessaria in base all'accordo \"SFM\" (\"Soci\u00e9t\u00e9 Fran\u00e7aise de M\u00e9canique\") stretto gi\u00e0 nel 1966 con la Peugeot, accordo che in teoria prevedeva la produzione in comune di motori, ma che di fatto and\u00f2, sia pure in piccola parte a condizionare anche la produzione automobilistica. Infatti, la Peugeot era prossima al lancio della 104, che gi\u00e0 nelle menti dei vertici della Casa di Sochaux era vista come la pi\u00f9 piccola automobile a 4 porte. Pertanto, per non ostacolare i rispettivi piani commerciali dei due partner, Peugeot aveva scelto di rinunciare al portellone posteriore, mentre la Renault decise di limitare a tre il numero di porte della sua \"piccola\", della quale una prima presentazione, riservata alla stampa, avvenne il 3 gennaio 1972: in tale occasione trenta giornalisti provenienti da tutta Europa furono invitati a saggiare le doti della nuova nata in un percorso che si snodava lungo i suggestivi paesaggi della Bretagna meridionale, lungo la cosiddetta \"C\u00f4te Sauvage\". I riscontri della stampa furono pi\u00f9 che lusinghieri: vennero lodate le qualit\u00e0 di maneggevolezza e di brillantezza dei motori, ma anche la personalit\u00e0 della linea della carrozzeria.\nLa presentazione al pubblico avvenne qualche settimana pi\u00f9 tardi, il 28 gennaio, al Th\u00e9\u00e2tre Marigny di Parigi, dove la vettura fu svelata dopo una premessa audiovisiva che ne ricolleg\u00f2 la filosofia progettuale alla 4CV.\nGi\u00e0 a partire dal giorno seguente alla presentazione, 2.560 esemplari di \"Renault 5\" furono inviati a tutta le rete di concessionarie e succursali Renault della Francia. Di questo lotto di vetture, ben 1.920 erano decorate in maniera molto fumettistica, con occhi applicati sui fari anteriori e vignette sulle fiancate, in maniera tale da suscitare simpatia al primo sguardo. Tale trovata faceva parte di una campagna pubblicitaria alla quale ne segu\u00ec una seconda, durante la quale la \"Renault 5\" venne soprannominata \"Supercar\", non certo per le prestazioni (comunque considerate abbastanza vivaci per l'epoca), quanto per la sua capacit\u00e0 di venire incontro alle esigenze di facilit\u00e0 di parcheggio, limitati consumi, limitato inquinamento, ecc. Tale campagna promozionale fu una delle pi\u00f9 massicce di tutti i tempi.\nCominci\u00f2 cos\u00ec la carriera della piccola Renault disegnata da Michel Bou\u00e9, il quale per\u00f2 non pot\u00e9 godere del successo della sua creatura: poco prima del lancio mor\u00ec molto prematuramente a causa di un cancro fulminante.\nStile e design.\nUna delle chiavi del successo della Renault 5 (o \"R5\", come si prese a chiamarla di l\u00ec a poco) stava nell'azzeccato equilibrio stilistico tra praticit\u00e0, simpatia ed una certa dose di dinamismo. Il frontale era caratterizzato in primis dai grandi fari quadrangolari, tra i quali si apriva una piccola feritoia a tutta larghezza che fungeva sia da presa d'aria che da calandra. Sopra di essa campeggiava il logo Renault, mentre al di sotto si trovava il grande paraurti in materiale plastico. Si trattava di una prima assoluta: fino a quel momento, infatti, i paraurti delle vetture erano quasi tutti in acciaio, perci\u00f2 una delle maggiori innovazioni introdotte dalla \"R5\" fu proprio lo scudo paraurti in poliestere, il quale inglobava anche l'alloggiamento degli indicatori di direzione. La vista laterale permetteva di apprezzare gli sbalzi enormemente ridotti del corpo vettura a due volumi, fatto che conferiva da una parte una maggior grinta al corpo vettura e dall'altra una maggiore abitabilit\u00e0 interna, grazie alla ridotta intrusione interna dei passaruota. Un'altra caratteristica era quella delle portiere senza maniglie, sostituite da un pulsante accoppiato ad un incavo per accogliere la mano di chi si accingeva ad aprire la portiera stessa. Tale soluzione fu scelta per snellire e rendere pi\u00f9 pulita la fiancata. Altra caratteristica, stavolta gi\u00e0 vista anche su altre Renault contemporanee, era il taglio del passaruota posteriore, leggermente schiacciato in modo da coprire leggermente la ruota e conferire maggior grinta alla vista laterale. Anche la coda, con l'andamento piuttosto inclinato dei montanti posteriori, e quindi anche del portellone, portava un pizzico di dinamismo in pi\u00f9. Completavano il quadro i fari posteriori a sviluppo verticale ed il paraurti posteriore, anch'esso interamente in poliestere.\nL'abitacolo, interamente disegnato da Robert Broyer, proponeva contenuti moderni per l'epoca, ed in alcuni casi anche decisamente particolari, come la console centrale, che gi\u00e0 nelle vetture di fascia bassa dell'epoca era praticamente assente, ma che qui era interamente sostituita da un massiccio corpo rivestito in skai e che andava ad ospitare le condutture per l'aerazione. L'unico bocchettone preposto all'aerazione era poco pi\u00f9 alto, al centro della plancia, dove campeggiava anche la leva del cambio. Il cruscotto era a quadranti di forma squadrata. Buona la capacit\u00e0 del bagagliaio, in rapporto alle dimensioni: dagli originari 200 litri in configurazione standard, si poteva passare a ben 900 litri massimi in configurazione due posti, abbattendo lo schienale posteriore. La gamma dei colori rifletteva il carattere sbarazzino del modello, con molte tinte vivaci secondo la moda del momento, e anche i sedili potevano essere ordinati di colori inusuali come arancio o verde mela.\nStruttura, meccanica e motori.\nCome spesso accadde (e sarebbe accaduto) per le Renault, una reale modernit\u00e0 del design non trovava riscontro in vere innovazioni meccaniche. La base tecnica della \"Renault 5\" derivava in parte da quella della pi\u00f9 spaziosa \"Renault 4\", rispetto alla quale per\u00f2 si differenziava principalmente per il telaio monoscocca in luogo di quello a pianale separato. Tale cambiamento si rese necessario per le esigenze di sicurezza dettate dalle specifiche di progetto volute dai vertici Renault. La struttura portante divenne quindi l'intera scocca della vettura, dotata di pianale completamente piatto ed irrigidito mediante numerose nervature ed apposite traverse in acciaio. La parte centrale della scocca, quella che comprende l'abitacolo, era invece completamente indeformabile grazie ai rinforzi introdotti un po' dovunque (finestrini posteriori, tetto, ecc). Sempre rimanendo in tema di struttura, il frontale introdusse tra l'altro altre novit\u00e0, tra cui i gi\u00e0 citati paraurti in plastica, le cui caratteristiche di elasticit\u00e0 consentivano di assorbire meglio gli urti a bassa velocit\u00e0 senza conseguenza per la scocca.\nLe sospensioni derivavano invece strettamente da quella della \"R4\" e della R6, e prevedevano quindi un avantreno a barre di torsione longitudinali, mentre il retrotreno era a barre di torsione trasversali. Dalle due polivalenti e pi\u00f9 spaziose \"sorelle\", la \"R5\" eredit\u00f2 anche la leggera differenza nella misura del passo tra il lato sinistro ed il lato destro, dovuta ai diversi ancoraggi delle barre di torsione e dei bracci tirati posteriori. L'impianto frenante privo di servoassistenza, era differente a seconda dei due livelli di allestimento previsti al debutto: la versione \"L\", pi\u00f9 economica, era equipaggiata con quattro tamburi mentre la versione \"TL\" prevedeva la soluzione mista con dischi all'avantreno. Lo sterzo era a cremagliera su entrambe le versioni. \nRiguardo ai motori e trasmissioni, veniva ripreso lo schema R4/R6/R16 (oggi alquanto desueto) con propulsore longitudinale e cambio in avanti. I motori adottati erano in ghisa con valvole in testa, distribuzione ad aste e bilanceri e albero a camme mosso da catena, ma le due versioni si differenziavano per caratteristiche, cilindrata e potenza: la \"L\" era equipaggiata con un blocco della famiglia \"Billancourt\" a tre supporti di banco della R4, gi\u00e0 ereditato dalla 4CV del 1948, un'unit\u00e0 da 782 cm\u00b3 in grado di sviluppare fino a 36 CV di potenza massima. Quanto alla \"TL\", essa invece prevedeva il pi\u00f9 prestante motore \"Sierra\" da 956\u00a0cm\u00b3 della famiglia \"Cl\u00e9on\" a cinque supporti di banco della R8, in grado di fornire 47\u00a0CV di potenza massima e capace di sopportare regimi pi\u00f9 elevati. Il cambio era manuale a 4 marce su entrambe le versioni. Il comando del cambio avveniva come sulle R4/R6, tramite una leva che fuoriusciva orizzontalmente al centro del cruscotto. Solo successivamente venne proposto in opzione un comando a leva sul pavimento.\nAllestimenti e dotazioni.\nAll'inizio erano disponibili solo due versioni: la \"L\" e la \"TL\", quest'ultima pi\u00f9 ricca. Le due versioni erano caratterizzate prima di tutto dalla presenza dei due differenti motori gi\u00e0 visti in precedenza. Entrambi i modelli avevano poi in dotazione il divanetto posteriore ribaltabile, paraurti grigi, portiere incernierate anteriormente, maniglie di appiglio posteriori e la leva del cambio montata sulla plancia. L'allestimento TL, pi\u00f9 ricco, offriva in dotazione lo specchietto di cortesia per il passeggero anteriore, tre posacenere (uno sotto al bracciolo della portiera lato passeggero e altri due nella parte posteriore), i due sedili anteriori reclinabili separatamente, lo schienale posteriore abbattibile, le maniglie di appiglio anteriori, e tre tasche portaoggetti. La lista optional comune alle due versioni prevedeva il tetto apribile, la vernice metallizzata e la selleria in skai. La \"TL\" prevedeva inoltre anche lo sbrinalunotto, i vetri oscurati ed il parabrezza stratificato, mentre sulla \"L\" lo schienale abbattibile (di serie sulla \"TL\") era optional. Le Renault 5 importate in Italia differivano dall'originale francese in alcuni particolari, modificati per rispettare il Codice della Strada: in particolare le frecce anteriori erano di colore bianco (fino al 1977), con delle gemme ripetitrici arancioni a forma di losanga applicate sui parafanghi. Essendo la targa italiana quadrata, nella versione italiana le luci targa sul portellone posteriore erano all'interno e non all'esterno dell'incavo previsto per ospitare la targa; con l'introduzione delle targhe lunghe (1976) venne ripristinata la soluzione originaria francese (con la targa sistemata nell'apposito vano e illuminata dalle due lucine in plastica nera poste ai lati).\nEvoluzione.\nL'approccio marketing immaginato da Hanon e dalle campagne pubblicitarie trov\u00f2 pieno riscontro nelle vendite: nel primo anno di commercializzazione in Francia, 31% degli acquirenti furono donne e 35% giovani sotto i trent'anni.\nPer le sue dimensioni ridotte, la \"R5\" doveva confrontarsi non solo con le sue dirette rivali (come la Peugeot 104, la Fiat 127), ma anche con vetture leggermente pi\u00f9 piccole come l'Autobianchi A112. Successivamente arrivarono anche le Audi 50/Volkswagen Polo (1974-75), la Ford Fiesta (1976), la Citro\u00ebn LN e nel 1980 la Fiat Panda.\nAlpine e Turbo.\nUn discorso a parte meritano le tre principali versioni sportive della R5, per le loro impostazioni tecniche che arrivarono a distanziarsi di parecchio dagli standard tecnici presenti sulle altre R5 e Supercinque.\nR5 Alpine.\nLa prima in ordine cronologico fu la \"Alpine\". Essa montava un 4 cilindri da 1397 raffreddato ad acqua, lo stesso motore utilizzato sulle R5 TX e TS, ma rivisto in profondit\u00e0, in modo da arrivare ad erogare 93\u00a0CV a 6400 giri/min, in luogo dei 63\u00a0CV erogabili sulle due versioni pi\u00f9 tranquille. Tale motore era dotato di testata emisferica in alluminio, e riusciva ad erogare una maggior potenza grazie ad interventi come l'aumento del rapporto di compressione e l'adozione di un carburatore invertito doppio corpo Weber. Con tali rivisitazioni, anche la coppia motrice aument\u00f2 in maniera considerevole, arrivando ad 11.8 kgm di picco massimo a 4000 giri/min. La distribuzione era del vecchio tipo ad asse a camme laterale mosso da catena, e distribuzione ad aste e bilancieri. L'impianto frenante era di tipo misto, cio\u00e8 con dischi anteriori da 228 mm anteriormente e con tamburi al retrotreno. I cerchi erano da 13 pollici, dimensioni ridotte che permettevano alla Alpine uno scatto tale da coprire in circa 9 secondi l'accelerazione da 0 a 100\u00a0km/h e garantirle un allungo di 175\u00a0km/h, considerevole all'epoca per una piccola vettura pepata.\nR5 Alpine Turbo.\nAncor pi\u00f9 veloce era lo scatto della \"Alpine Turbo\", la versione che nel 1981 and\u00f2 a sostituire la Alpine aspirata descritta finora e che per le sue prestazioni si avvalse dell'adozione di un turbocompressore Garrett T3 (senza intercooler), grazie al quale la potenza massima sal\u00ec fino a 110\u00a0CV a 6000 giri/min, mentre la coppia massima crebbe da 11,8 a 15,2 kgm a 4000 giri/min. A causa di tali prestazioni, anche l'impianto frenante dovette essere adeguato e furono pertanto montati i dischi anche posteriormente. Grazie a tale propulsore, la Alpine Turbo raggiungeva una velocit\u00e0 massima di 185\u00a0km/h, scattando da 0 a 100\u00a0km/h in soli 7.5 secondi.\nR5 Turbo.\nMa gi\u00e0 nel 1980, la casa francese realizz\u00f2 una variante pi\u00f9 estrema per i rally: la \"R5 Turbo\", che tanta fama avrebbe acquisito negli anni a seguire. Per la realizzazione della R5 Turbo la vettura base venne profondamente rivista, progettandola nuovamente come se si trattasse di una nuova vettura. Ed effettivamente la R5 Turbo aveva ben poco a che spartire con qualunque altra R5 prodotta, comprese le Alpine e le Alpine Turbo. Tanta diversit\u00e0 derivava in primo luogo dallo schema meccanico, completamente stravolto. La R5 Turbo infatti non montava pi\u00f9 il motore in posizione anteriore longitudinale, ma in posizione posteriore centrale, con trazione posteriore. Tale scelta fin\u00ec per costringere i progettisti a rinunciare al divanetto posteriore. La R5 Turbo risult\u00f2 quindi omologata per due persone. L'unit\u00e0 motrice utilizzata era il solito 4 cilindri da 1397\u00a0cm\u00b3 gi\u00e0 montato sulla Alpine e sulle TS e TX, ma rivisto in maniera molto profonda dalla Alpine di Dieppe, che aveva gi\u00e0 firmato le notevoli prestazioni delle R5 Alpine. Oltre alla sovralimentazione e a numerose altre migliorie viene introdotto anche uno scambiatore di calore (intercooler) in grado di far respirare meglio il motore, soggetto in questo caso a terribili sollecitazioni termiche. L'alimentazione vide la rinuncia al carburatore in favore dell'iniezione elettronica K-Jetronic. Alla fine, tale unit\u00e0 motrice arriv\u00f2 a sviluppare 160\u00a0CV a 6500 giri/min e una coppia motrice di 21,4 kgm a 3250 giri/min. L'impianto frenante si avvalse di dischi ventilati sui due assi. La R5 si riconosce a colpo d'occhio per i consistenti allargamenti dei parafanghi, soluzione necessaria per ospitare sia sospensioni pi\u00f9 robuste, sia gli pneumatici maggiorati pensati per poter scaricare su strada la grande potenza e la grande coppia motrice di cui il propulsore era capace. La R5 Turbo era capace di raggiungere una velocit\u00e0 massima di oltre 200\u00a0km/h, scattando da 0 a 100\u00a0km/h in soli 6,5 secondi. Nel 1982 fu introdotta la Turbo 2, con alcune migliorie volte a rendere pi\u00f9 affidabile la meccanica e volte ad abbassare il prezzo di listino, che sulla Turbo 1 era troppo elevato, senza tuttavia compromettere le prestazioni, che rimasero invariate.\nRiepilogo caratteristiche.\nEcco di seguito una tabella con le caratteristiche meccaniche delle varie versioni della R5 prima serie, tutte con motore a benzina. I prezzi riportati sono espressi in FF e si riferiscono agli allestimenti pi\u00f9 bassi, laddove ne sia indicato pi\u00f9 di uno, alla versione a 3 porte (quelle a 5 porte, laddove siano state previste, costavano circa 2000 FF in pi\u00f9), salvo dove espressamente indicato nelle note, e al momento del debutto nel mercato francese:\nAnche per la \"Alpine Turbo\" fu prevista l'edizione finale \"Laur\u00e9ate\", che meccanicamente possedeva caratteristiche identiche.\nVersioni speciali.\nCome per tante vetture, anche di altre marche e modelli, la R5 fu proposta in alcune edizioni speciali a tiratura limitata:\nAttivit\u00e0 sportiva.\nLa R5 pot\u00e9 vantare una intensa attivit\u00e0 agonistica, grazie soprattutto alla sua versione di punta, la R5 Turbo, che venne impiegata nell'ambito delle gare gi\u00e0 fin da prima dell'omologazione su strada. La prima gara ufficiale della R5 Turbo \u00e8 infatti il Giro d'Italia, datato 20 ottobre 1979. La produzione ufficiale delle versioni stradali sarebbe cominciata solo l'anno seguente. Tra le principali manifestazioni sportive alle quali la R5 Turbo partecip\u00f2, spesso con grandi successi, vi furono:\nMa innumerevoli furono anche gli altri suoi successi su pista e sterrato. Nel 1985 fu presentata anche la R5 Turbo Maxi, estrema evoluzione esclusiva della vettura da competizione, cos\u00ec denominata per l'aumento delle carreggiate e della cilindrata a 1,5 litri: il regolamento prevedeva un'equivalenza tra turbo ed aspirati con il coefficiente 1,4, in questa maniera la R5 rientrava nella classe 2.0 di cilindrata ed aveva quindi delle limitazioni sulle dimensioni dei cerchi. La costruzione di 200 esemplari stradali (denominati 8221) con la cilindrata aumentata port\u00f2 ad una nuova omologazione nella classe oltre 2.0. la R5 pot\u00e9 cos\u00ec montare cerchi di dimensioni pi\u00f9 generose che l'aiutavano a scaricare a terra la potenza di 350 cavalli."}
{"id": "588603", "revid": "767487", "url": "https://it.wikipedia.org/wiki?curid=588603", "title": "Giovanni Azzini", "text": "Giocava da centromediano.\nCarriera.\nCrebbe come centrocampista nelle file del Brescia, in Serie B, tra la fine degli anni quaranta e i primi anni cinquanta. In occasione delle Olimpiadi del 1952, svolte a Helsinki, fu convocato in Nazionale ed esord\u00ec il 21 luglio 1952 nella gara degli ottavi persa per 3-0 contro l'Ungheria.\nNel 1955 pass\u00f2 al Padova di Nereo Rocco e gioc\u00f2 titolare in Serie A conquistando un terzo posto nel 1957-58; in questa stagione si trov\u00f2 al centro delle cronache calcistiche per il cosiddetto caso Azzini: il 30 marzo 1958 la partita che il Padova aveva giocato in casa contro la pericolante Atalanta era terminata con la prima sconfitta interna in campionato per i patavini (0-3). Un'altra squadra in lotta per la salvezza, la Sampdoria, protest\u00f2 vivacemente, portando a galla un episodio accaduto pochi giorni prima della gara: una testimone aveva rivelato che, in un incontro avvenuto a Brescia tra Azzini, il faccendiere Eugenio Gaggiotti, gi\u00e0 noto alle cronache per numerosi illeciti sportivi, e l'ex portiere del Padova Giuseppe \"Bepi\" Casari, il risultato era gi\u00e0 stato deciso.\nAzzini si difese di fronte alla Commissione di controllo della Federcalcio, dichiarando che la testimone altri non era che Silveria Marchesini, una ex fidanzata di Azzini che, per vendetta o per lucro, cercava di mettere nei guai il vecchio spasimante. Al di l\u00e0 di questi retroscena la commissione giudic\u00f2 la partita accomodata e, a fine stagione l'Atalanta fu retrocessa in B e Azzini squalificato a vita per illecito. Tuttavia Azzini fece ricorso e l'inchiesta venne riaperta: nel novembre 1959 l'Atalanta (peraltro nel frattempo gi\u00e0 ritornata in Serie A) venne assolta e la squalifica di Azzini fu ridotta ai soli due anni gi\u00e0 quasi completamente scontati.\nIl calciatore rientr\u00f2 in campo cos\u00ec all'inizio della stagione 1960-61, giocando ancora due campionati in Serie A. Chiuse la carriera nel 1962-63 al Brescia, in B."}
{"id": "588605", "revid": "339392", "url": "https://it.wikipedia.org/wiki?curid=588605", "title": "Sigebert of East Anglia", "text": ""}
{"id": "588607", "revid": "56620", "url": "https://it.wikipedia.org/wiki?curid=588607", "title": "Sigebert", "text": ""}
{"id": "588610", "revid": "181699", "url": "https://it.wikipedia.org/wiki?curid=588610", "title": "Ricbert", "text": ""}
{"id": "588611", "revid": "181699", "url": "https://it.wikipedia.org/wiki?curid=588611", "title": "Ricberht", "text": ""}
{"id": "588612", "revid": "181699", "url": "https://it.wikipedia.org/wiki?curid=588612", "title": "Ricbert of East Anglia", "text": ""}
{"id": "588613", "revid": "729019", "url": "https://it.wikipedia.org/wiki?curid=588613", "title": "Guerra civile galattica", "text": "La guerra civile galattica \u00e8 un conflitto immaginario combattuto nella galassia della saga fantascientifica \"Guerre stellari\". Costituisce lo sfondo della trilogia originale composta da \"Una nuova speranza\", \"L'Impero colpisce ancora\" e \"Il ritorno dello Jedi\", nonch\u00e9 di numerosi romanzi, fumetti e videogiochi nell'Universo espanso.\nLa guerra fu combattuta tra l'Impero Galattico e l'Alleanza Ribelle. Nonostante il conflitto stesso inizi poco prima degli eventi di \"Una nuova speranza\", le basi della guerra vengono descritte in \"\".\nCause.\nLa guerra fu, ad un livello base, una semplice rivolta contro il regime autoritario dell'Impero Galattico guidato dall'imperatore Palpatine che, sconosciuto alla maggior parte della galassia, era in realt\u00e0 il Signore dei Sith che programm\u00f2 la distruzione degli Jedi, cercando di rimpiazzare la Repubblica Galattica con un nuovo e pi\u00f9 potente regime.\nDurante la sua ascesa al potere nei giorni tristi della Vecchia Repubblica molti senatori si allarmarono accorgendosi della concentrazione del potere nelle mani di Palpatine. Con il suo decreto per il governo dei Settori, emesso poco prima della fine delle guerre dei cloni, si autoconcesse il potere di rendere il Senato praticamente inefficace. Aveva il potere di nominare personalmente i governatori delle varie regioni della galassia; nonostante fossero nominati ancora dal Senato, dovevano rispondere solo all'imperatore. Ovviamente tutti questi posti vennero occupati da loschi personaggi fedeli a Palpatine.\nLa guerra vera e propria inizi\u00f2 alcuni anni prima della Battaglia di Yavin con la dichiarazione ufficiale della Ribellione e dell'Alleanza Ribelle da parte dei senatori dissidenti. All'atto di inizio della guerra, l'Impero controlla la maggior parte della galassia, nonch\u00e9 una forza militare di tutto rispetto; l'Alleanza invece dispone di poche risorse e forze, trovandosi in grande difficolt\u00e0.\nStar Wars Legends.\nCause.\nCome mostrato nella versione romanzata de \"La vendetta dei Sith\", in risposta al decreto, quasi 2.000 senatori, inclusi i potenti Bail Organa, Mon Mothma e Padm\u00e9 Amidala, firmarono una petizione chiedendone la cancellazione. Palpatine non solo ignor\u00f2 la richiesta, ma ordin\u00f2 l'arresto della maggior parte dei firmatari, denunciandoli come traditori. I pochi rimasti liberi furono obbligati ad appoggiare le politiche imperiali. Questi senatori riuscirono comunque a tramare contro l'imperatore e il nuovo Impero Galattico, ponendo le basi per la futura guerra civile.\nNonostante Padm\u00e9 Amidala sia morta alla fine della guerra dei Cloni, Mon Mothma, Bail Organa e Garm Bel Iblis sottoscrissero il trattato di Corellia, che spiegava in modo dettagliato le critiche all'Imperatore, proclamando la decisione di avversarlo.\nL'inizio della Ribellione.\nL'Alleanza Ribelle fu scoperta dall'Impero poco prima della battaglia di Danuta. L'impero cattur\u00f2 e imprigion\u00f2 molti ribelli per interrogarli e torturarli a bordo della Morte Nera. I ribelli fuggirono dalle loro celle provocando una rivolta sulla nave. Molti di loro furono uccisi, altri fuggirono con una parte dei piani della Morte Nera.\nLa fondazione della Nuova Repubblica.\nNell'Universo espanso, il governo dell'Alleanza, ribattezzato \"Nuova Repubblica\", dimostr\u00f2 di essere debole trattando affari di stato. Questa Nuova Repubblica fu tormentata da lotte politiche intestine, e si mostr\u00f2 inefficace nella gestione di crisi come nella crisi della Flotta Nera e durante l'invasione degli yuuzhan vong (che termin\u00f2 con la conquista di Coruscant); l'intervento degli eroi, molti dei quali avevano contribuito alla sua nascita, come Luke Skywalker, Leila Organa e Ian Solo, evitarono il soccombere della Repubblica a questi esseri.\nLa guerra civile galattica oltre i film.\nL'Universo espanso dettaglia molte pi\u00f9 battaglie all'interno del conflitto, tipo il coinvolgimento del principe Xizor. Molti di questi eventi possono essere trovati nella cronologia riportata sotto.\nInoltre, secondo l'Universo espanso la guerra continu\u00f2 per molti anni dopo la battaglia di Endor. Con la distruzione della leadership centrale dell'Impero, l'organizzazione cadde nelle mani dei signori della guerra, diventando disorganizzata e debole. Nonostante tutto, l'Impero rest\u00f2 una formidabile minaccia per la Nuova Repubblica, visto che controllava buona parte della galassia e aveva ancora accesso alla vecchia potenza militare. In un tentativo di restaurare la pace galattica, la Nuova Repubblica inizi\u00f2 una campagna di riconquista dei mondi imperiali, inclusi Coruscant, l'ex capitale della Repubblica Galattica e dell'Impero Galattico. L'impero risorse molte volte grazie all'intervento di leader potenti come il grande ammiraglio Thrawn e ad una serie di cloni di Palpatine, ma veniva regolarmente sciolto ogni volta che questi capi venivano uccisi.\nIn seguito, un trattato di pace fu stipulato tra la Nuova Repubblica e la piccola parte di galassia ancora sotto il controllo dell'Impero (o di ci\u00f2 che ne restava), diciannove anni dopo la vittoria ribelle di Yavin. In questo periodo l'Impero sopravvissuto, guidato dal grande ammiraglio Gilad Pellaeon, consisteva di otto settori al confine delle Regioni Ignote nell'Anello Esterno.\nCronologia della guerra civile galattica nell'Universo espanso.\nQuella che segue \u00e8 una cronologia della guerra civile galattica. Da notare il fatto che molte di queste battaglie sono riassunte nella breve presentazione dei rispettivi videogiochi o articoli. Le date potrebbero non essere accurate.\nOperazione Strike Fear.\nOperazione Strike Fear \u00e8 il nome dato dall'Imperatore Palpatine al piano per distruggere Mon Mothma e l'Alleanza Ribelle. Fu un insuccesso e, alla fine, termin\u00f2 con la distruzione della Morte Nera. Questa operazione viene descritta principalmente nel videogioco . I dettagli precisi non sono chiari, visto che il gioco era giocato interamente dal punto di vista dei Ribelli. L'operazione si concludeva con la distruzione del Distruttore Stellare \"Invincibile\".\nNonostante \"Strike Fear\" non venga mai menzionata nei film, se ne trova traccia in \"Star Wars: the Essential Chronology\" e nel gioco gi\u00e0 citato \"Star Wars: X-Wing\"."}
{"id": "588614", "revid": "484362", "url": "https://it.wikipedia.org/wiki?curid=588614", "title": "Spezzeremo le reni", "text": "Spezzeremo le reni \u00e8 un celebre slogan fascista, inizialmente riferito alla Grecia in un discorso pronunciato da Benito Mussolini a Piazza Venezia il 18 novembre 1940 e poi sopravvissuto nell'uso comune della lingua italiana come modo di dire, di solito con perdita dell'elemento minaccioso, e con l'assunzione, in genere, di una connotazione pi\u00f9 o meno ironica.\nPresupposti.\nIl 28 ottobre 1940, anniversario della Marcia su Roma, Mussolini aveva lanciato un ultimatum alla Grecia, accusata di tolleranza verso le forze mediterranee inglesi e, contemporaneamente, scatenato l'attacco dall'Albania gi\u00e0 occupata dagli italiani. I Greci per\u00f2, pur in forze nettamente insufficienti, erano riusciti a ricacciare gli invasori e, ai primi di novembre, avevano ottenuto una inaspettata vittoria difensiva nella Battaglia di Elaia-Kalamas.\nIl discorso.\nDi fronte a tali rovesci, il 18 novembre 1940, giorno del quinto anniversario delle sanzioni economiche irrogate all'Italia dalla Societ\u00e0 delle Nazioni a seguito dell'invasione coloniale dell'Abissinia, Mussolini convoc\u00f2 per il \"Gran Rapporto\" tutti i gerarchi provinciali del Partito Nazionale Fascista. \nSi affacci\u00f2 poi al balcone di Palazzo Venezia e, di fronte a una folla di camerati adulanti, pronunci\u00f2 il discorso poi trasmesso anche dalla radio italiana contenente la frase d'autore\u02d0\nEsiti del discorso.\nNella realt\u00e0, gi\u00e0 il 22 novembre i greci occuparono la citt\u00e0 di Coriza e il 28 quella di Pogradec, in piena Albania. L'attacco italiano si concluse in un disastro: la stagione invernale e il territorio montuoso ostacolarono ogni tentativo d'avanzata, anche a causa dell'equipaggiamento in dotazione alle truppe, che era del tutto inadeguato. Inoltre l'esercito greco, rafforzato dall'arrivo di oltre 70.000 militari inglesi, si rivel\u00f2 pi\u00f9 agguerrito e organizzato del previsto; anche l'appoggio di numerose squadriglie aeree e navali britanniche risult\u00f2 determinante. Solo nel dicembre 1940 gli italiani riuscirono a bloccare la contro-offensiva degli avversari, trasformando cos\u00ec il conflitto in una guerra di posizione.\nIl 23 febbraio 1941, a distanza di tre mesi dal primo discorso, Mussolini fece un nuovo annuncio sulle imminenti sorti della campagna di Grecia, cos\u00ec affermando: \u00abfra poco verr\u00e0 il bello\u00bb.\nDopo un inizio apparentemente confortante, il contrattacco italiano della primavera del 1941 segn\u00f2 il passo gi\u00e0 a poche ore dall'avvio. L'offensiva prosegu\u00ec senza interruzione praticamente attorno alle stesse posizioni fino all'ingresso delle truppe tedesche in Grecia (2 marzo 1941) provenienti dalla Bulgaria. Il 16 marzo, l'offensiva italiana fu infine bloccata per concorde decisione dei vertici militari. Le perdite ammontarono a circa 12 000 uomini tra morti e feriti (pi\u00f9 di quanti erano andati perduti nella campagna fino a quel momento), con solo miseri guadagni territoriali. \nIl discorso di Mussolini del 18 novembre 1940 non fu assolutamente preveggente n\u00e9 per quanto riguarda la Grecia, n\u00e9 per quanto riguarda \u00able reni\u00bb del Negus. Questi, infatti, aveva gi\u00e0 fatto ritorno in patria il 20 gennaio 1941, sulla scia dell'offensiva britannica. Il 5 maggio 1941, a soli cinque anni esatti dall'occupazione italiana, Hail\u00e9 Selassi\u00e9 avrebbe fatto trionfalmente rientro ad Addis Abeba.\nUso parodistico della frase.\nL'espressione \"spezzare le reni/spezzeremo le reni a...\" \u00e8 sopravvissuta all'autore del discorso come parodia dello stile militaresco fascista, secondo un intento subito affermatosi nell'uso, anche nella cinematografia italiana. Un esempio \u00e8 l'uso che ne fa Tot\u00f2 nel film \"Tot\u00f2 contro Maciste\", di Fernando Cerchio, del 1962:\nTale utilizzo ironico viene favorito anche dalla memoria storica, che ricorda la sproporzione tra la tracotanza eroica delle parole e la dura realt\u00e0 dei fatti, con le numerose sconfitte che il Regio Esercito Italiano pat\u00ec dalle meno quotate forze armate elleniche, che rende ancora pi\u00f9 assurda e iperbolica la locuzione."}
{"id": "588615", "revid": "125283422", "url": "https://it.wikipedia.org/wiki?curid=588615", "title": "Pietro Riario", "text": "Biografia.\nFiglio di Paolo Riario e di Bianca della Rovere, sorella di papa Sisto IV, la data di nascita si deduce dalla lapide sepolcrale, oggi nella cripta della basilica romana dei Santi Apostoli, in cui si legge che Riario mor\u00ec all\u2019et\u00e0 di 28 anni, otto mesi e sei giorni; fra tutti fratelli e nipoti di Sisto IV, sembra fosse il prediletto dal pontefice, a giudicare almeno dal tono accorato con cui, nella citata lapide dei Santi Apostoli, ne piange la prematura scomparsa.\nEntrato nell'Ordine dei Frati Minori Conventuali a Savona come membro della provincia ligure, Pietro complet\u00f2 la sua formazione nei pi\u00f9 prestigiosi centri di studio italiani: a Pavia, Padova e a Vicenza dove lo zio Francesco, anch\u2019egli frate minore, aveva studiato e insegnato un trentennio prima a Bologna, a Siena e a Ferrara; eletto provinciale della Liguria, insegn\u00f2 teologia negli studi conventuali di Venezia e Padova. Quando poi Francesco della Rovere fu nominato cardinale di S. Pietro in Vincoli, nel settembre del 1467, Riario lo segu\u00ec a Roma, nel ruolo di segretario.\nIl momento decisivo nella carriera pubblica di Pietro fu certamente il conclave dell\u2019agosto del 1471, convocato per eleggere il successore di Paolo II. In quell\u2019assemblea Pietro ebbe un ruolo molto attivo, nel far convergere il consenso dei diciotto cardinali presenti sullo zio, la cui candidatura era assai caldeggiata dal duca di Milano. Le sue trame, probabilmente simoniache, risultarono efficaci e dopo otto giorni di conclave Francesco della Rovere fu proclamato papa (9 agosto 1471).\nSospinto dalla gratitudine e dalla fiducia di papa Sisto, Pietro Riario si avvi\u00f2 a una carriera ecclesiastica folgorante. Il 14 settembre dello stesso 1471 vescovo di Treviso e il successivo 16 dicembre, all\u2019et\u00e0 di ventisei anni, assumendo il titolo di cardinale presbitero diSan Sisto, nello stesso concistoro divenne cardinale anche Giuliano della Rovere. Da quel momento le cariche si accumularono sulla sua persona, cos\u00ec come le relative, ricchissime rendite annuali.\nLe principali cariche del cardinal Riario furono (terminano quasi tutte nel 1474 data della sua morte):\nAgli incarichi diocesani si aggiunsero poi numerose sedi conventuali e monastiche, di cui Riario fu titolare. In sintesi, si sono potute calcolare in circa 60.000 ducati le sue rendite annuali complessive, che si rivelarono per\u00f2 insufficienti, a fronte di una vita pubblica e privata dispendiosissima e di un grave disordine amministrativo. Generoso verso letterati e artisti e proprietario di una ricca biblioteca, Pietro non fu insensibile tuttavia verso le opere di carit\u00e0, cui dedic\u00f2 parte del suo ingente patrimonio. Rimasero famose peraltro, nella societ\u00e0 romana, le feste sontuose da lui organizzate, in particolare nel periodo carnevalesco, tra le prime della fastosa epoca del Rinascimento romano.\nL\u2019incarico politico e diplomatico pi\u00f9 rilevante, connesso alla carica di legato pontificio, fu la missione intrapresa nel 1473 in Italia settentrionale e finalizzata a rafforzare l\u2019alleanza fra il pontefice, il duca di Milano e la Repubblica Veneta. Il risultato pi\u00f9 significativo della missione di Pietro, preparato da trattative avviate fin dall\u2019anno precedente, fu l\u2019acquisto della signoria di Imola da Galeazzo Maria Sforza. Ottenuta Imola dai Manfredi, lo Sforza stava trattando la sua cessione a Lorenzo de\u2019 Medici per un prezzo di 100.000 fiorini. L\u2019operazione era assai sgradita al pontefice, che temeva l\u2019ingerenza fiorentina nell\u2019area romagnola e si inser\u00ec pertanto nella trattativa, inducendo Galeazzo Maria a cedere invece la signoria di Imola al nipote Girolamo Riario. L\u2019accordo con lo Sforza fu dunque concluso da Pietro nel gennaio del 1473 e coronato dalla promessa di matrimonio tra il fratello Girolamo, allora trentenne, e la figlia naturale di Galeazzo, Caterina Sforza, che all\u2019epoca aveva appena dieci anni. Forte di questi legami familiari, Girolamo Riario inizi\u00f2 la sua carriera politica: gi\u00e0 il 16 febbraio 1473 una bolla pontificia lo nominava comandante generale delle truppe papali e governatore di Imola. Pietro, intanto, partiva verso Venezia per completare la sua missione.\nNel giugno del 1473 presenzi\u00f2 alle cerimonie per l'accoglienza della principessa Eleonora d'Aragona, \nLa morte.\nVerso la fine del 1473, per\u00f2, in modo improvviso e apparentemente inspiegabile, si ammal\u00f2 gravemente e dovette rientrare rapidamente a Roma, dove mor\u00ec, non senza sospetti di avvelenamento. I contemporanei si stupirono della sua morte in giovane et\u00e0 cos\u00ec cominciarono subito a circolare voci circa un possibile avvelenamento .\nPietro fu sepolto nel presbiterio della basilica dei Basilica dei Santi Apostoli, presso la quale stava innalzando un palazzo sontuosissimo, poi completato dal cugino Giuliano della Rovere (papa Giulio II), edificio che si ispirava al palazzo di San Marco, oggi palazzo Venezia, e che, nelle intenzioni del committente, avrebbe dovuto superare quel prestigioso modello. Il monumento funebre di Riario, opera pregevole realizzata in collaborazione da Mino da Fiesole e Andrea Bregno, era certamente gi\u00e0 completato nel 1477. Nel bassorilievo che sovrasta il sarcofago, Pietro \u00e8 raffigurato in ginocchio accanto al fratello Girolamo, con lui presentato alla Vergine dai santi Pietro e Paolo. Dopo la sua morte il papa elev\u00f2 a cardinale suo cugino Raffaele Riario e probabilmente riserv\u00f2 a lui alcuni piani futuri pensati per Pietro.\nLe operazioni politiche portate a termine nella sua breve, ma intensa carriera, le committenze artistiche stipulate e il suo stile di vita produssero un grave debito, stimato dagli esecutori testamentari in pi\u00f9 di 80.000 ducati e ripianato conferendo i benefici rimasti vacanti alla sua morte. Le sole suppellettili del suo patrimonio furono invece valutate 300.000 ducati e passarono, per volont\u00e0 del pontefice, al fratello Girolamo.\nGenealogia episcopale.\nLa genealogia episcopale \u00e8:"}
{"id": "588617", "revid": "287204", "url": "https://it.wikipedia.org/wiki?curid=588617", "title": "Ivan Lazzarini", "text": "Carriera.\n\u00c8 il pi\u00f9 titolato pilota italiano di Supermoto: ha vinto per dodici volte il Campionato Italiano Supermoto (dal 2003 al 2006 e dal 2008 al 2015) e per cinque volte (di cui tre consecutive) il Trofeo delle Nazioni, dal 2004 al 2006, e nel 2008 e 2013 Inoltre \u00e8 il superider con il maggior numero di GP disputati.\nFece il suo debutto nel 1986, a 7 anni, nel minicross arrivando l'anno successivo 2\u00ba nel Campionato Regionale Veneto e arrivando 1\u00ba alla coppa regionale. Nel 1988 vince il Campionato Regionale Veneto Debuttanti e nei due anni successivi si ripete nella categoria Cadetti. Nel 1991 \u00e8 campione regionale junior Marche e l'anno successivo nella categoria Senior. Nel 1993 debutta nel Campionato Italiano Motocross nella classe Cadetti arrivando 13\u00ba a fine anno. L'anno successivo vince il titolo. Nel 1995 si butta anche nel Campionato Europeo classe 250 classificandosi 14\u00ba e vince il titolo nazionale Junior classe 250 divenendo il pi\u00f9 giovane campione della storia del Motocross italiano. L'anno successivo \u00e8 3\u00ba all'Europeo. Nel 1997 debutta nel Campionato Italiano maggiore, gli Assoluti d'Italia, arrivando 2\u00ba nel 2000. Partecipa anche al Campionato del Mondo nel 1999 e 2000 arrivando rispettivamente 21\u00ba e 30\u00ba.\nNel 2001 lascia il motocross in cerca di nuovi stimoli e si getta nel supermotard. Nel 2002 corre nel Mondiale per il Team Yamaha Rigo Racing classificandosi 7\u00ba.\nNel 2003 \u00e8 6\u00ba e vince il suo primo titolo italiano supermotard in sella alla Husaberg. L'anno successivo passa in KTM ufficiale e arriva 5\u00ba nel Mondiale e bissa il titolo nazionale. Nel 2005 approda nel team ufficiale Husqvarna e arriva 4\u00ba nel mondiale lo stesso anno e 2\u00ba il successivo. Nel frattempo vince altri due titoli nazionali e tre Trofei delle Nazioni con la Maglia Azzurra. Deludente la stagione 2007, che con il passaggio in Yamaha Evolution Ivan rimedia solo un 9\u00ba posto nel Mondiale e un 3\u00ba nell'Italiano.\nNel 2008 corre nella Classe S1 (450) debuttando con il team ufficiale Aprilia DRC Factory ed \u00e8 diventato il primo superider italiano a vincere un titolo nazionale (italiano e internazionale d'Italia) in sella ad una Aprilia e il primo italiano a vincere un GP della classe S1 del Campionato del Mondo Supermoto con una 450cc. Lo stesso anno conclude al 3\u00ba posto nel Campionato del Mondo.\nNel 2009 si rompe il rapporto con Aprilia DRC e Ivan passa nel Team Honda HM Racing al fianco di J\u00e9r\u00f4me Giraudo, vincendo il sesto titolo nazionale, secondo in 450cc, primo in sella alla Honda e la classifica internazionale (per la terza volta).\nLo stesso anno viene invitato per la quinta volta consecutiva agli X-Games Supermoto di Los Angeles (diventando l'europeo con pi\u00f9 partecipazioni alla grande manifestazione) vincendo la sua prima medaglia d'oro, e divenendo anche il primo europeo a vincere gli X-Games Supermoto.\nNon si ripete invece la sua convocazione al Supermoto delle Nazioni a causa di contrasti tra il Team HM Racing e la Federazione Italiana Motociclismo.\nA fine 2009 corona la perfetta stagione con la vittoria anche dei Superbikers di Mettet.\nNel 2010 vince di nuovo il campionato italiano e conclude al quarto posto il campionato del mondo, anche causa una brutta polmonite che ne limita i risultati per quasi met\u00e0 stagione.\nSempre nel 2010 conclude al secondo posto il supermoto delle nazioni svoltosi in Francia a Cahors.\nNel 2011 termina terzo al Campionato del Mondo e vince per l'ottava volta il Campionato Italiano S1 (secondo agli Internazionali d'Italia).\nNel 2012 conquista il suo nono Titoli Italiano e vince per la terza volta il Mondiale per Nazioni.\nNel 2013 inizia una nuova avventura con il suo Team, L30 Racing, dove ricoprir\u00e0 il duplice ruolo di pilota e team manager.Vince per la decima volta il titolo di Campione Italiano s1 ,termina secondo agli Internazionali d'Italia, quarto nel mondiale e conquista per la quarta volta il titolo di Campione del mondo a squadre. Nel 2014 conquista il suo undicesimo titolo Italiano sempre su honda del suo team L30 Racing e finisce terzo nel mondiale vincendo il Gp di Castelletto di Branduzzo diventando il primo Pilota/Team Manager a vincere una gara iridata e termina secondo al supermoto delle Nazioni. Nel 2015 termina secondo al mondiale supermoto e conquista il dodicesimo titolo di Campione Italiano S1."}
{"id": "588630", "revid": "298229", "url": "https://it.wikipedia.org/wiki?curid=588630", "title": "Pasquale Giannattasio", "text": "Biografia.\nNel 1961 entr\u00f2 nelle Fiamme Gialle per meriti sportivi.\nVinse tre titoli italiani consecutivi sui 100 m piani, dal 1965 al 1967, e uno in staffetta. Sempre nel 1967 eguagli\u00f2 il record italiano dei 100 metri piani di Livio Berruti, due volte nello stesso giorno, a Citt\u00e0 del Messico, con 10\"26.\nGiannattasio fu primatista italiano anche nella 4\u00d7100 m, nel 1964 ad Annecy, insieme a Berruti, Ottolina e Preatoni. Ventidue volte azzurro, prese parte ai Giochi olimpici di Tokyo, dove fu settimo in finale nella 4\u00d7100 m con Berruti, Ottolina e Preatoni. Due anni dopo, agli Europei di Budapest, fu ottavo in finale nei 100 m piani.\nRaggiunse un risultato ancora migliore nel 1967 ai Giochi europei indoor di Praga, vincendo il titolo continentale dei 50 m piani con 5\"7. Altri risultati di prestigio Giannattasio li ottenne ai Giochi del Mediterraneo: nel 1963 fu oro in staffetta e nel 1967 ancora primo nella 4\u00d7100 m e secondo nei 100 m piani. Terminata l'attivit\u00e0 agonistica divenne tecnico, prima nel settore giovanile, quindi seguendo i migliori velocisti delle Fiamme Gialle, tra cui Antonio Ullo a Carlo Simionato.\nMor\u00ec nel 2002 a causa di un arresto cardiaco.\nRiconoscimenti.\nNel 2003 gli \u00e8 stato dedicato il nome dell'ex Stadio Stella Polare di Ostia, dove giocano i Marines Lazio, il Rugby Ostia e una rappresentativa ostiense di atletica leggera, la Lyceum Roma XIII.\nNel 2008 gli \u00e8 stata intitolata la nuova tribuna coperta dello stadio comunale del suo paese natio Giffoni Valle Piana."}
{"id": "588638", "revid": "3325", "url": "https://it.wikipedia.org/wiki?curid=588638", "title": "Politica di contenimento", "text": ""}
{"id": "588639", "revid": "767487", "url": "https://it.wikipedia.org/wiki?curid=588639", "title": "Arsia Mons", "text": "L'Arsia Mons \u00e8 un vulcano situato sulla superficie di Marte, nella regione equatoriale di Tharsis; \u00e8 il pi\u00f9 meridionale dei tre vulcani che costituiscono i Tharsis Montes. Poco pi\u00f9 a nord si trova il Pavonis Mons, e pi\u00f9 avanti nella stessa direzione si trova l'Ascraeus Mons. L'Olympus Mons, la montagna pi\u00f9 elevata dell'intero sistema solare, \u00e8 situato in direzione nord-ovest rispetto all'Arsia.\nIl Thermal Emission Imaging System (THEMIS) montato sul Mars Odyssey ha rilevato sette possibili ingressi di caverne sui fianchi del vulcano. Le dimensioni di questi ingressi vanno dai 100 ai 252\u00a0m in larghezza e si ritiene che la loro profondit\u00e0 possa essere compresa tra i 73 e i 96\u00a0m. A parte la caverna \"Dena\", tutte le caverne non lasciano penetrare la luce rendendo impossibile stabilirne le esatte dimensioni interne."}
{"id": "588644", "revid": "83531", "url": "https://it.wikipedia.org/wiki?curid=588644", "title": "Luigi Brugnatelli", "text": "Biografia.\nDiscendente di una famiglia di scienziati (il pi\u00f9 celebre fu il bisnonno, Luigi Valentino Brugnatelli, ma anche il nonno Gaspare, chimico e naturalista, e il padre, Tullio, ingegnere e chimico, furono docenti dell'ateneo pavese), tenne dal 1895 fino alla morte (1928) la cattedra di Mineralogia nell'Universit\u00e0 degli Studi di Pavia (dal 1904 come ordinario). Dal 1922 fu anche socio corrispondente dell'Accademia dei Lincei.\nIl 24 febbraio 1918 divenne socio dell'Accademia delle scienze di Torino.\nNel corso della sua carriera scientifica ebbe modo di descrivere nuovi minerali, come l'artinite, che dedic\u00f2 all'amico e collega Ettore Artini. E, a sua volta, Artini gli dedic\u00f2, in seguito la brugnatellite.\nAlla sua morte, avvenuta nel 1928, lasci\u00f2 l'abitazione di famiglia al comune di Pavia disponendo che venisse messa a disposizione dell'universit\u00e0. Qui venne in seguito trasferito il collegio femminile fondato nel 1429 dal cardinale Branda Castiglioni. L'istituzione esiste tuttora col nome di Collegio Castiglioni-Brugnatelli. "}
{"id": "588645", "revid": "72663", "url": "https://it.wikipedia.org/wiki?curid=588645", "title": "Pive nel sacco", "text": ""}
{"id": "588647", "revid": "1543377", "url": "https://it.wikipedia.org/wiki?curid=588647", "title": "Nazionale di calcio del Ciad", "text": "La nazionale di calcio del Ciad \u00e8 la rappresentativa nazionale calcistica del Ciad ed era posta sotto l'egida della F\u00e9d\u00e9ration Tchadienne de Football.\nNon ha mai preso parte alla fase finale del mondiale di calcio n\u00e9 alla fase finale della Coppa d'Africa. In passato il Ciad ha prodotto discreti giocatori capaci di meritatarsi un ingaggio da parte di alcuni club francesi di prima fascia, i pi\u00f9 celebri dei quali sono stati Japhet N'Doram e Nabatingue Toko.\nNella graduatoria FIFA in vigore da agosto 1993 il miglior posizionamento raggiunto dal Ciad \u00e8 il 112\u00ba posto del marzo 2012, mentre il peggiore \u00e8 il 190\u00ba posto del giugno 1997; occupa il 179\u00ba posto della graduatoria.\nStoria.\nLa federazione calcistica del Ciad (FTFA) fu fondata nel 1962 e si affili\u00f2 alla FIFA e alla CAF nel 1988.\nLa nazionale del Ciad gioc\u00f2 un ruolo marginale nel calcio mondiale sino agli anni '90 del XX secolo, dato che non partecip\u00f2 mai alle qualificazioni per il campionato del mondo e per la Coppa d'Africa sino agli inizi di quel decennio. Dal 1962 al 1992 la squadra disput\u00f2 solo partite amichevoli e competizioni minori, sfidando sovente altre nazionali africane.\nLa nazionale ciadiana esord\u00ec nel 1963 al Torneo dell'Amicizia che si tenne in Senegal, patendo una sconfitta per 2-1 contro la . Poco dopo sub\u00ec una sconfitta per 6-2 contro l'.\nNel 1976 ottenne una vittoria per 5-0 contro . Negli anni '70 militavano nella nazionale calciatori come Nabatingue Toko, che dalla met\u00e0 di quel decennio alla met\u00e0 degli anni '80 vest\u00ec la maglia di vari club francesi.\nNegli anni a venire milit\u00f2 nella nazionale ciadiana l'attaccante Japhet N'Doram, che dal 1991 al 1997 vest\u00ec per 137 volte la maglia del club francese del , realizzando 73 gol. Il giocatore concluse la propria carriera nel 1998 nelle file del .\nIl Ciad partecip\u00f2 per la prima volta alle eliminatorie della Coppa d'Africa per l'edizione del 2000, quando, sotto la guida di Marcel Mao, fu eliminata al primo turno dalla Liberia (0-1 in casa e 0-0 in trasferta).\nNel 2003, sotto la guida di Yann Djim, affront\u00f2 l' nelle qualificazioni della Coppa d'Africa 2004. Dopo aver vinto la partita di andata per 3-1 in casa, con tripletta di Francis Oumar Belonga, perse per 2-0 al ritorno e fu eliminato per la regola dei gol fuori casa.\nNelle qualificazioni al mondiale di affront\u00f2 in un girone , e . Concluse all'ultimo posto con sei punti, dopo due vittorie e quattro sconfitte in sei partite.\nAl primo turno delle qualificazioni CAF al incontr\u00f2 la . La partita di andata arrise alla Tanzania, vittoriosa per 1-2 a N'Djamena. I ciadiani riuscirono a vincere per 0-1 a Dar es Salaam (gol segnato da Mahamat Ahmat Labo dopo tre minuti di gioco), ma a superare il turno furono i tanzaniani per la regola dei gol fuori casa.\nLa squadra non riusc\u00ec poi a qualificarsi per la fase finale della Coppa d'Africa 2013. Pur avendo vinto per 3-2 all'andata contro il , il Ciad perse per 2\u22120 a Blantyre e a superare il turno furono gli avversari.\nNelle eliminatorie della Coppa d'Africa 2015 trov\u00f2 ancora il Malawi. Persa per 2-0 la partita di andata in trasferta allo Stadio Kamuzu di Blantyre, vinse per 3-1 in casa allo Stadio Idriss Mahamat Ouya di N'Djamena, uscendo nuovamente per la regola dei gol fuori casa. A segnare il gol decisivo per i malawiani fu l'attaccante Robin Ngalande, subentrato dalla panchina.\nIl nuovo CT Les Sao conobbe un difficile avvio della campagna di qualificazione alla Coppa d'Africa 2015, perdendo per 2-0 contro la e per 1-5 in casa contro l'.\nIl subentrato Moudou Kouta, che assunse l'incarico dapprima ad interim e poi in pianta stabile, condusse poi il Ciad ad un'inaspettata vittoria interna contro la (1-0) al primo turno delle qualificazioni al . Pur sconfitta (2-1) in Sierra Leone, la compagine ciadiana avanz\u00f2 al secondo turno per la regola dei gol fuori casa.\nNelle qualificazioni al Campionato delle Nazioni Africane 2016, nell'ottobre 2015, fu sconfitto per 0-2 in casa dal , poi vinse per 0-1 in Gabon, ma fu eliminato.\nIl 27 marzo 2016 la squadra si ritir\u00f2, per ragioni economiche, dalle qualificazioni alla 2017 dopo aver disputato tre partite del girone con , e . La CAF e la FIFA punirono la federcalcio ciadiana con la squalifica della nazionale dalle eliminatorie del e Coppa d'Africa 2019 e del 2021. Da allora la nazionale \u00e8 inattiva.\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro la dell'11 e 15 novembre 2020.\n\"Presenze e reti aggiornate all' ottobre 2020\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "588648", "revid": "34928", "url": "https://it.wikipedia.org/wiki?curid=588648", "title": "Luigi Vincenzo Brugnatelli", "text": ""}
{"id": "588649", "revid": "34928", "url": "https://it.wikipedia.org/wiki?curid=588649", "title": "Luigi Gaspare Brugnatelli", "text": ""}
{"id": "588657", "revid": "110157", "url": "https://it.wikipedia.org/wiki?curid=588657", "title": "Ph\u00f9 L\u00e1", "text": "I Ph\u00f9 L\u00e1 sono un gruppo etnico del Vietnam la cui popolazione \u00e8 stimata in circa 13.246 individui (censimento del 1999). Vi sono, inoltre, piccole comunit\u00e0 di Ph\u00f9 L\u00e1 in Cina, dove sono classificati all'interno dell'etnia Yi.\nI Ph\u00f9 L\u00e1 sono presenti essenzialmente nelle province di Lao Cai (nella citt\u00e0 di Lao Cai), H\u00e0 Giang (in alcuni villaggi nel distretto di Xin Mun), Lai Chau e Son La.\nI nomi alternativi per i Ph\u00f9 L\u00e1 sono: Phu La, Phu Khla, Phu Kha, Fu Khla. \nL'etnia Ph\u00f9 L\u00e1 del Vietnam \u00e8 strettamente correlata agli Yi cinesi. \nLingua.\nI Ph\u00f9 L\u00e1 parlano una propria lingua, la lingua Phula, del ceppo Sino-Tibetano. La maggior parte dei Ph\u00f9 L\u00e1 sta per\u00f2 perdendo l'uso della lingua originaria e si sta oriendando verso la lingua vietnamita. "}
{"id": "588659", "revid": "287204", "url": "https://it.wikipedia.org/wiki?curid=588659", "title": "Phu La", "text": ""}
{"id": "588660", "revid": "83531", "url": "https://it.wikipedia.org/wiki?curid=588660", "title": "Fiumefreddo (fiume)", "text": "Il Fiumefreddo \u00e8 un corso d'acqua della Sicilia.\nPercorso.\nIl corso d'acqua, di appena 2.250 metri, sorge nella piccola pianura costiera, a est della cittadina di Fiumefreddo di Sicilia, in provincia di Catania. Il fiume \u00e8 alimentato da due sorgenti: la principale \u00e8 chiamata in lingua siciliana \"Quadara grande\" (ovvero grande pentola), ed \u00e8 costituita da un insieme di piccole sorgenti che affiorano dal terreno intriso d'acqua del pantano; la seconda, \"Capo dell'acqua\", che \u00e8 la pi\u00f9 lontana dal mare e di minore portata alimenta un ramo minore del fiume. L'origine delle acque sorgive \u00e8 senz'altro dovuta all'affioramento delle acque della falda etnea. \nCaratteristiche.\nNei tempi passati il sistema palustre sito sulla zona costiera orientale etnea, a ridosso del litorale tra Riposto e Fiumefreddo era molto pi\u00f9 esteso. Le bonifiche, dal XIX secolo agli anni cinquanta, e il prelievo d'acqua a scopo irriguo hanno prodotto la riduzione dell'area umida.\n\u00c8 uno dei due luoghi europei dove cresce il papiro; l'altro \u00e8 rappresentato da Siracusa, dove il papiro cresce presso le rive del fiume Ciane e all'interno della Fonte Aretusa."}
{"id": "588662", "revid": "487039", "url": "https://it.wikipedia.org/wiki?curid=588662", "title": "Greco moderno", "text": ""}
{"id": "588663", "revid": "2108263", "url": "https://it.wikipedia.org/wiki?curid=588663", "title": "\u00c6thelstan I dell'Anglia orientale", "text": "Come per gli altri monarchi di questo regno, anche su di lui si sa molto poco. Ha comunque lasciato molte monete. Si pensa che fu Aethelstan il re che sconfisse e uccise i sovrani di Mercia Beornwulf e Ludeca."}
{"id": "588664", "revid": "181699", "url": "https://it.wikipedia.org/wiki?curid=588664", "title": "Aethelstan dell'East Anglia", "text": ""}
{"id": "588665", "revid": "181699", "url": "https://it.wikipedia.org/wiki?curid=588665", "title": "Aethelstan of East Anglia", "text": ""}
{"id": "588667", "revid": "298055", "url": "https://it.wikipedia.org/wiki?curid=588667", "title": "Bela Rakosi", "text": ""}
{"id": "588671", "revid": "1904508", "url": "https://it.wikipedia.org/wiki?curid=588671", "title": "Angelo Acciaiuoli di Cassano", "text": "Era figlio di un Jacopo Acciaiuoli ed aveva ereditato dal nonno Donato il titolo di barone di Cassano; fu investito dal Re di Napoli anche del feudo di Corato in terra di Bari nel 1458, ma pat\u00ec la confisca di tutti i feudi napoletani nel 1467.\nBiografia.\nLa sua carriera politica era iniziata a Napoli, quando fu armato come cavaliere dalla regina Giovanna II d'Angi\u00f2 nel 1415.\nRecatosi nella citt\u00e0 delle origini della sua famiglia, Firenze, fu anche qui nominato cavaliere e ambasciatore, e comp\u00ec regolari ambascerie per la Repubblica fiorentina: a Giacomo di Borbone (1415), a Venezia (1422), a Lucca (1438), a Ferrara (1440 e 1441), al Sommo Pontefice (1447), a Francesco Sforza (1449 e 1450), al Re di Francia nel 1451.\nPartecip\u00f2 per tre volte alla magistratura dei dieci di Balia (1438, 1440 e 1441), a conferma della sua brillante carriera politica, che culmin\u00f2 con l'elezione a Gonfaloniere della Repubblica nel 1448 e nel 1454, in seguito alla quale ebbe il privilegio di poter apporre una Croce sulla targa in capo allo stemma.\nLa sua carriera per\u00f2 sub\u00ec un brusco arresto per la congiura perpetrata con Luca Pitti, Diotisalvi Neroni e Niccol\u00f2 Soderini contro Piero de' Medici, che fu scoperta e che gli cost\u00f2 l'esilio a Barletta nel 1466, mutata in bando a vita il 13 giugno 1467 quando ruppe il confino. Non ci sono pervenute altre notizie di lui, per cui si pensa che sia morto non molto tempo dopo.\nMatrimonio e discendenza.\nIl 23 maggio 1420 Angelo aveva sposato Saracina Giacomini Tebalducci, dalla quale ebbe 9 figli:"}
{"id": "588673", "revid": "28592", "url": "https://it.wikipedia.org/wiki?curid=588673", "title": "Vescovo di Arezzo", "text": ""}
{"id": "588675", "revid": "2132899", "url": "https://it.wikipedia.org/wiki?curid=588675", "title": "Iveco Daily", "text": "L'Iveco Daily \u00e8 un veicolo commerciale leggero con telaio a longheroni prodotto nello stabilimento di Suzzara (MN) dall'azienda italiana Iveco a partire dal 1978 in cinque differenti generazioni.\nVenduto in numerosi varianti di carrozzeria e in numerose configurazioni il Daily \u00e8 stato commercializzato anche con altri marchi e prodotto su licenza anche da altri costruttori: fino al 1983 \u00e8 stato commercializzato come Fiat Daily mentre la prima generazione \u00e8 stata venduta anche come Alfa Romeo AR8 e OM Grinta. Inoltre la Zastava Kamioni ha prodotto in Serbia su licenza i modelli ZK Rival e New Rival identici al Daily prima e seconda serie.\nAttualmente vi sono in listino anche le varianti minibus a marchio Iveco Bus, scuolabus nota come Recreo (scuolabus), Way per trasporti a noleggio e Tourys per servizi turistici e di navetta oltre alle versioni a trazione integrale e con motore elettrico.\nPrima serie (1978-1990).\nLa Iveco nel 1978 inizia la produzione di un veicolo commerciale leggero, come erede del vecchio Fiat 616. Riceve il notevole apprezzamento della clientela grazie alle sue doti di robustezza, nonch\u00e9 per gli svariati allestimenti disponibili, dai furgoni ai cabinati. Il Daily viene offerto inizialmente in due serie, la \"35\" (denominato Daily 35-8 e Turbodaily 35-10 o Duty 35-8H) e la \"50\" (denominato Turbodaily o Duty 49-10) che differenziano il peso totale a terra dei veicoli, 3.500 kg nel primo caso (conseguentemente conducibile con la Patente di guida di tipo \"B\"), 5.000 la seconda (per cui secondo il nostro codice della strada \u00e8 necessaria una patente di guida di categoria superiore). A seconda delle configurazioni offre una capacit\u00e0 di carico fino a 17 m3, che ne fa il degno erede del Fiat 616.\nNel 1985 viene presentata la versione Turbodiesel a iniezione diretta chiamata \"TurboDaily\" che continuer\u00e0 la sua carriera fino al 2000.\nInoltre il Daily era disponibile con doppio marchio (Fiat e Iveco) fino al 1983, oltre che con il marchio OM e il nome \"Grinta\". Una serie venne anche costruita dall'Alfa Romeo con il nome AR8.\nL'unico motore disponibile era il Sofim 8140.61 iniezione indiretta, aspirato, con alesaggio x corsa rispettivamente di 93x90mm:\nNell'85 ne venne affiancata una sua evoluzione, era il Sofim 8140.21 dotato di iniezione diretta e turbo, capace di 95cv, da li il nome Turbodaily\nSeconda serie (1989-2000).\nAlla fine degli anni ottanta, nonostante il Daily fosse uno dei migliori furgoni sul mercato, essendo sul mercato da quasi 12 anni.\nLa nuova serie del Daily, presentata nel 1989 e commercializzata nel 1990, fa acquisire al furgone tante innovazioni tecnologiche ma utilizzando i pregi del vecchio modello e la sua ampia gamma; infatti oltre alla versione con massa a pieno carico da 3.5 tonnellate (denomitata Daily 35-8; Turbodaily 35-10 e Turbodaily 35-12) \u00e8 prevista una versione con massa a pieno carico da 3 tonnellate (denominata Daily 30-8 e Turbodaily 30-10), una da 5 tonnellate (denominata Turbodaily 49-10 e Turbodaily 49-12) e una versione con massa a pieno carico da 6 tonnellate (denominata Turbodaily 59-12)\nPer quanto riguarda i motori, sulla seconda serie del Daily vengono abbandonati i motori benzina e viene adottato un Sofim portato a 2500cc, grazie all'aumento della corsa (alesaggio x corsa 93x92mm) disponibile in 3 versioni:\nNel 1996 il Daily seconda serie serie subisce un restyling leggero nel frontale dove viene ridisegnata la mascherina, nell'abitacolo vengono adottati nuovi rivestimenti, un nuovo volante e strumentazione.\nI motori Sofim della serie 8140 vengono portati a 2800cc, grazie a un aumento dell'alesaggio e della corsa, ora pari a 94.4x100mm, e a una profonda rivisitazione, per adempiere alle norme anti inquinamento Euro 2, di seguito quindi i motori:\nTerza serie (1999-2006).\nEssa presenta gruppi ottici bassi e lunghi. Viene tolta la versione \"TurboDaily\" per la gamma motori diesel, poich\u00e9 tutti i motori sono dotati di turbo.\nDisponibile con cambio manuale a 5 o 6 marce e nuove versioni con cambio automatico e \"CNG\" (a metano).\nOltre al pi\u00f9 diffuso Daily 35 avente massa a pieno carico di 3,5 tonnellate, arriva anche il Daily 50, 60 e 65 aventi massa a pieno carico rispettivamente di 5,2 tonnellate, 6 tonnellate e 6,5 tonnellate, ed il Daily 28 fino a 2,8 tonnellate.\nSotto al cofano troviamo il motore Sofim 2800cc turbo proposto in diverse varianti di potenza, con iniezione common rail unijet e tutti dotati di turbo con potenze di 86cv, 106cv, 126cv, e nella versione unijet HPT con turbo a geometria variabile da 146cv, inizialmente vi era proposta una versione da 106cv con iniezione tradizionale con pompa rotativa.\nNelle versioni 3,5 tonnellate si pu\u00f2 scegliere sia con assale posteriore a ruota singola abbinato a un telaio a longheroni alleggerito, sia con assale posteriore a ruote gemellate e telaio a longheroni classico.\nLa versione a ruote posteriori singole dispone di un avantreno con schema di tipo MacPherson mentre per la versione e con ruote posteriori gemellari si pu\u00f2 scegliere sia con avantreno MacPherson pi\u00f9 comfortevole e morbido, sia con avantreno (a barra di torsione) pi\u00f9 robusto e rigido.\nNel 2004 ha subito un lieve restyling, riguardante un lieve aggiornamento del frontale con l'inserimento di baffi cromati all'estremit\u00e0 della scritta Iveco, in pi\u00f9 le frecce anteriori e laterali divennero di colore bianco e nuovi rivestimenti di tappezzeria per gli interni.\nSotto al cofano il 2.8cc Sofim viene sostituito dai nuovi motori Iveco serie F1C 2.3cc e 3.0cc, 4 cilindri, tutti dotati di turbo, 16 valvole, e iniezione common rail multijet.\nIl 2.3cc disponibile in versione HPI con turbo w.g. e potenze di 96cv, 116cv, e in versione HPT con turbo a geometria variabile con 136cv.\nIl 3.0cc dispone di una distribuzione a catena, ed \u00e8 disponibile in versione HPI con turbo w.g. da 136cv (successivamente portato a 146cv) e in versione HPT da 166cv con turbo a geometria variabile.\nI motori rispettano la normativa antinquinamento euro 3.\nQuarta serie (2006-2014).\nLa nuova serie del Daily \u00e8 stata disegnata da Giugiaro; si tratta di un profondo restyling estetico riguardante il frontale (mascherina, cofano, paraurti e gruppi ottici) viene completamente ridisegnato anche il cruscotto interno, pannelli portiere e vengono rivisti anche sedili e tappezzeria, viene commercializzata in versione furgone, cabinato, Combi, Minibus, AGile e CNG (alimentata a benzina e metano). Quasi invariata la parte meccanica.\nLa versione minibus 20 posti viene commercializzata anche con marchio Irisbus mentre l'impianto frenante viene migliorato grazie all'adozione di freni a disco autoventilati al posto dei dischi pieni all'anteriore; gli spazi di frenata vengono ridotti infatti il Daily necessita di 42 metri di spazio per frenare da una velocit\u00e0 di 100 km/h.\nI motori rimangono gli stessi 2.3cc e 3.0cc del Daily 3\u00e0 serie restyling, con lievi aggiornamenti, rispondendo alla normativa antinquinamento euro 4, inoltre il 3.0 HPT viene potenziato a 130kw (177cv)\nIl 18 maggio 2009 durante la Partita del cuore allo Stadio Olimpico di Torino la Iveco presenta un leggero restyling estetico per il Daily che introduce una nuova mascherina frontale e il nuovo marchio Iveco composto sempre a caratteri cubitali ma pi\u00f9 grandi e distanti tra loro rispetto alla precedente versione. Nuovi tessuti per gli interni\nSotto il punto di vista della sicurezza viene introdotto il controllo di stabilit\u00e0 ESP di serie per tutte le versioni. Tra i motori debutta il 3,0 litri Natural Power a doppia alimentazione metano pi\u00f9 un piccolo serbatoio di benzina: il 3.0 quattro cilindri 16 valvole eroga 136 CV nel funzionamento a metano e 82 in quello a benzina con coppia max di 230 Nm a benzina e di 350 Nm a metano. Il Daily Natural Power \u00e8 abbinato a un cambio manuale a 6 rapporti. Oltre al motore a metano vengono omologati i diesel secondo la normativa ecologica EEV euro 5 e dotati di filtro antiparticolato.\nInoltre viene introdotta per la prima volta la versione da 7,0 tonnellate a pieno carico\nNel 2011 subisce un ulteriore restyling, con nuova mascherina frontale, nuovi gruppi ottici , potenziamento impianto di raffreddamento ed una nuova versione del 3.0 Multijet quattro cilindri twin turbo da 205 cavalli denominato Superman, mentre il 3.0 HPT 177cv viene depotenziato a 125kw (170cv)\nNel 2012 viene presentato a Torino il Daily Elettrico ovvero la versione spinta da un motore Iveco Altra elettrico con potenza di 60 Kw e 230 Nm di coppia massima abbinato a due batterie di trazione pi\u00f9 una terza batteria opzionale con autonomia massima di 120\u00a0km a pieno carico.\nQuinta serie (dal 2014).\nLa quinta generazione \u00e8 stata introdotta nel luglio 2014.\nRispetto al modello precedente, il veicolo \u00e8 stato completamente rivisto. Solo la gamma motori e la struttura a telaio sono state mantenute, mentre la scelta di versioni (furgoni, cabinati, minibus, ...), dimensioni (ad esempio per la versione furgone 3 passi, 5 lunghezze e 3 altezze per un volume utile da 7,3 a 19,6 m\u00b3), pesi (da 33 a 70 q P.T.T.) e allestimenti \u00e8 stata ulteriormente ampliata. Secondo il produttore sono ora 8000 varianti di fabbrica disponibili.\nPer migliorare il comfort di guida, sono state riprogettate le sospensioni e il sedile del conducente. Anche il design del veicolo \u00e8 stato ridisegnato e adattato alle esigenze di aerodinamica. Le caratteristiche standard includono il controllo elettronico della stabilit\u00e0; sono disponibili come opzioni, funzionalit\u00e0 di sicurezza aggiuntive quali l'avviso dell'abbandono involontario della corsia di marcia (LDWS) e una telecamera per la retromarcia. Un'altra opzione \u00e8 la sospensione posteriore pneumatica, progettata per facilitare il carico e lo scarico. Questo modello ha ricevuto il premio Van of the Year nel 2015.\nVersione per le forze dell'ordine.\nOltre all'Iveco Daily quarta serie, in allestimento speciale, l'Iveco ha prodotto dei modelli di \"Daily\" furgone in versione speciale per le forze dell'ordine italiane (Polizia, Carabinieri, Guardia di Finanza) con la denominazione \"Iveco C17\" e \"Iveco C18\". I furgoni sono solitamente utilizzati per il trasporto del personale e la gestione dell'ordine pubblico. Nel 2020 arriva il primo prototipo di Daily per ordine pubblico, in versione 4x4 (simile alla versione militare denominata MUV) all'Arma dei Carabinieri. Nello stesso anno arrivano anche le versioni V serie restyle."}
{"id": "588677", "revid": "438678", "url": "https://it.wikipedia.org/wiki?curid=588677", "title": "La rimpatriata", "text": "La rimpatriata \u00e8 un film del 1963 diretto da Damiano Damiani.\nTrama.\nDue componenti di un ex gruppo di amici (Alberto e Sandrino) si ritrovano dopo molti anni per caso per le vie di Milano; dopo un momento di imbarazzo, riaffiorano i ricordi e la spensieratezza di un tempo. Decidono cos\u00ec di rintracciare anche gli altri e passare una serata come ai bei tempi, si aggiungono Cesarino, Nino e Livio. Cesarino che ai tempi era l'animatore del gruppo, non ha perso gran che in questo senso, ma nella vita di tutti i giorni \u00e8 un perdente (gestore di un piccolo cinema di periferia). La serata va avanti fra telefonate scherzose, corse in macchina e incontri di personaggi bizzarri, finch\u00e9 Cesarino non decide di rintracciare un'altra componente del gruppo diventata nel frattempo una prostituta da marciapiede. Cesarino nel volerla redimere si scontra anche con due suoi clienti che nel frattempo l'avevano caricata su un camion. Cesarino, malmenato e sanguinante, viene soccorso dai suoi amici, ma si allontana malinconicamente dal gruppo, promettendosi di rivedersi presto ma ben sapendo in fondo che non si ritroveranno mai pi\u00f9."}
{"id": "588678", "revid": "80614", "url": "https://it.wikipedia.org/wiki?curid=588678", "title": "Fiat Daily", "text": ""}
{"id": "588679", "revid": "712828", "url": "https://it.wikipedia.org/wiki?curid=588679", "title": "Riku Harada", "text": ""}
{"id": "588681", "revid": "36426", "url": "https://it.wikipedia.org/wiki?curid=588681", "title": "Agnolo Acciaiuoli", "text": ""}
{"id": "588682", "revid": "446353", "url": "https://it.wikipedia.org/wiki?curid=588682", "title": "Indocina francese", "text": "L'Indocina francese, ufficialmente Unione indocinese (\"Union indochinoise\") tra il 1887 e il 1941, poi Federazione indocinese (\"F\u00e9d\u00e9ration indochinoise\") tra il 1941 e il 1954, fu una colonia francese che riuniva il Tonchino, l'Annam, la Cocincina (regioni che costituiscono l'odierno Vietnam), i territori che formano oggi il Laos e la Cambogia, nonch\u00e9 l'exclave di Kwangchowan in Cina. \nSpesso viene chiamata semplicemente \"Indocina\", creando cos\u00ec confusione con la nozione geografica di Indocina (o penisola indocinese), che comprende invece tutti i paesi situati tra l'India e la Cina, ossia anche la Birmania, il Siam ed una parte della Malaysia. \nIl Siam, divenuto Thailandia nel 1939, era uno stato cuscinetto tra l'Indocina francese, che andava dal Siam al Mar cinese meridionale, e l'Indocina britannica, che era formata dai territori dell'attuale Birmania e da alcuni possedimenti nella penisola malese.\nStoria.\nI primi missionari cattolici di nazionalit\u00e0 portoghese, spagnola, italiana e francese misero piede in Indocina nel XVII secolo. Erano in gran parte gesuiti, come Alexandre de Rhodes (1591-1660), autore del primo sistema di romanizzazione della lingua vietnamita, il \"qu\u1ed1c ng\u1eef\". I colonizzatori francesi favorirono la diffusione del \"qu\u1ed1c ng\u1eef\", a scapito di altri sistemi di trascrizione del vietnamita (come il \"ch\u1eef nho\" e \"ch\u1eef n\u00f4m\", derivati dai caratteri cinesi degli han), con la precisa intenzione di ridurre l'influenza della cultura cinese e soprattutto dei letterati, all'epoca duramente contrari al Protettorato. I nazionalisti non tardarono a intuire che quello stesso strumento poteva favorire la loro causa, perch\u00e9 era pi\u00f9 facile da apprendere, poteva veicolare con pi\u00f9 facilit\u00e0 il moto di rinnovamento della cultura vietnamita e rappresentare un fattore unificante per popolazioni che finora si erano guardate con diffidenza.\nGli interessi economici francesi (sfruttamento delle risorse naturali comprendenti t\u00e8, caff\u00e8, carbone, caucci\u00f9) diedero grande impulso alla conquista dell'Indocina, dato che i membri della Camera di commercio di Marsiglia avevano intenzione di \"fare di Saigon una nuova Singapore\", che a quel tempo era una colonia britannica. Affaristi repubblicani opportunisti, quali L\u00e9on Gambetta e Jules Ferry, per i quali la colonizzazione avrebbe risolto la crisi degli sbocchi industriali, consideravano inoltre il Tonchino un trampolino verso l'immenso mercato cinese. A quel tempo, mercanti grandi gruppi industriali e finanziari (Fives-Lille, \"soci\u00e9t\u00e9 des Batignolles\", \"Comptoir national d'escompte\", \"Soci\u00e9t\u00e9 g\u00e9n\u00e9rale\", \"Cr\u00e9dit lyonnais\", \"Paribas\") desideravano ritagliarsi una sfera di influenza in Cina.\nLa decisione di Napoleone III di invadere il Vietnam (luglio 1857) fu dunque in larga parte una conseguenza del consolidamento del capitalismo francese e in particolare del suo bisogno di mercati di sbocco.\nLe conquiste in Cambogia e Vietnam.\nNel XIX secolo, alla vigilia dell'intervento francese, il Vietnam era un impero capeggiato dai sovrani della dinastia Nguy\u1ec5n e il suo territorio si estendeva lungo la costa orientale della penisola indocinese, dal delta del Mekong a quello del fiume Rosso.\nAd ovest del Vietnam, i regni laotiani di Vientiane, Luang Prabang e Champasak erano stati annessi o resi vassalli dal regno siamese di Thonburi alla fine del XVIII secolo.\nPi\u00f9 a sud, il regno khmer era entrato fin dal XVII secolo in un periodo di decadenza, dominato alternativamente dal Vietnam e dal Siam, di cui era tributario. La politica espansionistica di questi due regni provoc\u00f2 due rivolte del popolo cambogiano nel 1845, che portarono alla firma di un trattato, con cui Siam e Vietnam si spartirono il Paese. Il re di Cambogia Ang Duong scelse allora di chiedere l'intervento della Francia, presente nella regione con interessi commerciali e missioni cattoliche nella vicina Cocincina ed interessata ad assumere il controllo nella zona del delta del Mekong. I negoziati che seguirono giunsero a un punto morto nel 1853, ma i francesi continuarono a tenere i contatti con il governo di Oudong (dal 1616 capitale del regno) e nel 1863 fu firmato il trattato con cui il nuovo re Norodom, figlio di Ang Duong, assegn\u00f2 ai francesi il protettorato sul Paese (\"Protectorat du Cambodge\"). I siamesi furono comunque in grado di mantenere il controllo sulle province occidentali cambogiane, che avrebbero finito per cedere ai francesi nel 1907. Norodom mantenne una buona autonomia fino al 1884, quando un nuovo trattato consent\u00ec agli europei di assumere il controllo dell'amministrazione e di intraprendere una serie di radicali riforme per aprire i commerci con l'Occidente.\nI primi interventi militari francesi nel sud del Vietnam risalgono al 1858 (campagna di Cocincina), all'epoca del Secondo Impero (1852-1871), con il pretesto della protezione dei missionari cattolici nelle comunit\u00e0 \"chr\u00e9tiennes\", fondate nella zona dopo il XVII secolo. Dopo essersi procurati il controllo dell'intera Cocincina nel 1867, a partire dal 1872 iniziarono gli attacchi contro il resto del Paese. Nel giugno 1883 le truppe di Parigi intrapresero la conquista del nord con la campagna del Tonchino. Il 20 agosto successivo sconfissero i vietnamiti nella battaglia di Thu\u1eadn An, alle porte di Hu\u1ebf, e imposero alla corte vietnamita il trattato di Hu\u1ebf, con cui furono istituiti i protettorati su Annam e Tonchino (\"Protectorat d'Annam\" e \"Protectorat du Tonkin\"). I cinesi da lungo tempo avevano la \"suzerainet\u00e9\" sul Vietnam e tentarono di impedire la conquista francese; nell'agosto 1884 scoppi\u00f2 la guerra franco-cinese, conclusasi nell'aprile 1885 con la vittoria dei francesi, che ottennero cos\u00ec pieno controllo del Vietnam.\nI siamesi furono allarmati dalla pressione risultante sul vicino Regno di Luang Prabang, sotto il loro controllo dalla fine del XVIII secolo, e nel 1886 occuparono le \"m\u01b0\u1eddng\" dei th\u00e1i nel nord-ovest del Vietnam per stabilire confini a loro favorevoli. Le \"m\u01b0\u1eddng\" furono riunite nella confederazione indipendente Sip Song Chu Tai ('dodici principati tai'), ma nel 1888 i francesi cacciarono i siamesi ed occuparono a loro volta la zona facendone un protettorato autonomo chiamato \"Pays Ta\u00ef\".\nL'Unione indocinese e la conquista del Laos.\nLa nuova colonia venutasi a creare fu battezzata Unione indocinese nel 1887, sotto la Terza repubblica (1870-1940). Comprendeva i protettorati di Cambogia, Cocincina, Annam e Tonchino.\nNegli anni successivi l'attenzione dei francesi fu rivolta alla conquista dei territori laotiani, che erano in mano ai siamesi. Iniziarono ad esercitare una forte pressione che si risolse nella vittoriosa guerra franco-siamese del 1893, con la quale i siamesi cedettero tutti i territori laotiani sulla riva orientale del Mekong che facevano parte dei regni di Vientiane (annesso al Siam alcuni decenni prima), di Luang Prabang e di Champasak, tributari del Siam. Nei quindici anni successivi, una serie di trattati imposti dai francesi costrinse i siamesi a cedere anche le province occidentali cambogiane e ampi territori ad ovest del Mekong, quelli nel nord di pertinenza del regno di Luang Prabang e quelli nel sud del regno di Champasak.\nNell'ambito dell'espansione verso i territori laotiani si pu\u00f2 inserire anche la vicenda del regno di Sedang, fondato nel 1888 da un avventuriero francese, Marie-Charles David de Mayrena, che era giunto nella provincia di Kon Tum su richiesta non ufficiale del governatore della Cocincina Charles Le Myre de Vilers. Il regno, formato dalla confederazione delle trib\u00f9 dei Sedang, Bahnar e Rengao, venne annesso all'Indocina francese nel 1890.\nNel 1897, con le ultime sacche di resistenza ormai spazzate, i Francesi poterono dedicarsi sistematicamente al riordino del proprio dominio coloniale in Indocina, con la centralizzazione dell'amministrazione e l'introduzione di \"corv\u00e9\" in capo ai villaggi. Nel Paese potevano circolare solo merci vietnamite e francesi. Attraverso bonifiche ed espropri si formarono vasti latifondi per la coltivazione e l'esportazione di riso e caucci\u00f9.\nIl Vietnam allo scoppio della Grande guerra.\nFino allo scoppio della prima guerra mondiale, la societ\u00e0 vietnamita speriment\u00f2 profonde trasformazioni: la rete delle infrastrutture crebbe e il sistema scolastico fu riorganizzato sul modello francese, mentre le comunit\u00e0 agricole tradizionali, che per lo pi\u00f9 consideravano il suolo una propriet\u00e0 indivisa, andavano sparendo in favore di nuove \u00e9lite. Se in parte le campagne ancora oscillavano fra tradizione confuciana e buddhista, da un lato, e il modello occidentale e capitalistico, dall'altro, la popolazione urbana accolse progressivamente la cultura francese e il cattolicesimo. Fu proprio nell'\u00e9lite colta degli ambienti urbani che inizi\u00f2 a manifestarsi un'opposizione al dominio coloniale: particolare impressione destarono la Rivoluzione Xinhai del 1911 in Cina (che determin\u00f2 l'abdicazione dell'imperatore Pu Yi e la formazione della nuova Repubblica di Cina), i moti di Pechino del 1919, gli scioperi di Hongkong del 1922 e di Shanghai del 1925. Altrettanto importante per la formazione di una sensibilit\u00e0 patriottica in Vietnam fu l'afflato anti-imperialista della Rivoluzione d'Ottobre del 1917 in Russia.\nReparti indocinesi parteciparono alla prima guerra mondiale, combattendo in particolare nella battaglia della Somme.\nI moti del 1930.\nCon la Grande depressione (1929) giunse il picco della crisi generale del capitalismo. La crisi nei paesi coloniali fu ancora pi\u00f9 grave che in Europa e negli USA: le economie delle colonie si fondavano sull'esportazione di materie prime estremamente sensibili alle fluttuazioni dei prezzi e la caduta del prezzo del riso, ad esempio, comportava la rovina dei contadini, senza alcun tipo di ammortizzatore sociale, ma toccava anche gli operai, i piccoli funzionari, gli impiegati e, infine, anche i grandi proprietari e i commercianti. La crisi economica sald\u00f2 dunque le rivendicazioni di diversi strati della popolazione. A partire dal 1930, si scatenarono in Indocina una lunga serie di rivolte e scioperi: duramente represse, queste proteste continuarono in tono minore, per poi riesplodere con la Guerra del Pacifico (1941-1945).\nLa seconda guerra mondiale.\nLe crescenti aspirazioni imperialiste e il nazionalismo che stavano scuotendo l'Impero giapponese portarono il governo di Tokyo ad intraprendere la seconda guerra sino-giapponese nel 1937. Dopo una serie iniziale di travolgenti successi, i giapponesi si trovarono bloccati anche in conseguenza degli aiuti internazionali alla Cina di Chiang Kai-shek. Una delle priorit\u00e0 giapponesi fu quella di bloccare i rifornimenti di armi ed altri generi di necessit\u00e0 al Kuomintang. \u00c8 stato stimato che, fino al giugno del 1940, dal porto vietnamita di Haiphong gli statunitensi avessero inviato in Cina circa 10 tonnellate di aiuti ogni mese. Nel settembre del 1939 scoppi\u00f2 la seconda guerra mondiale e nel giugno 1940, dopo aver portato a termine l'invasione della Francia, i tedeschi imposero ai francesi la formazione del governo collaborazionista di Vichy. \nI giapponesi approfittarono della capitolazione della Francia e nel settembre del 1940 occuparono il nord dell'Indocina francese, costringendo Vichy a concedere all'Esercito imperiale l'uso di tre basi aeree del Tonchino e il passaggio di truppe. Furono cos\u00ec in grado di garantirsi l'interruzione degli aiuti degli Stati Uniti alla Repubblica cinese, che venivano inviati con la ferrovia dalla stazione di Haiphong, principale porto del Vietnam settentrionale, a quella di Kunming, nella provincia cinese sud-occidentale dello Yunnan.\nInsediatisi inizialmente nel solo Tonchino, i giapponesi invasero anche il sud dell'Indocina francese nel luglio del 1941. Fu la base di partenza per l'invasione di Thailandia, Malaysia e Birmania allo scoppio della guerra del Pacifico, nel dicembre 1941. L'occupazione si sarebbe protratta fino alla fine del conflitto. A fronte della crisi delle Potenze dell'Asse e la liberazione di Parigi (agosto 1944), nel marzo del 1945 i giapponesi inasprirono l'occupazione, disarmando i francesi e costringendo i sovrani indocinesi a proclamare l'indipendenza del proprio Paese dalla Francia, sotto protettorato giapponese. Alla fine della guerra i giapponesi si ritirarono e i francesi ripresero possesso delle colonie, ma nella regione ebbero luogo sollevazioni che culminarono nella guerra d'Indocina.\nLa perdita delle colonie.\nLa conferenza di Potsdam stabil\u00ec che l'Indocina francese fosse occupata a nord del 16\u00ba parallelo dai cinesi e a sud dai britannici, che a met\u00e0 settembre sbarcarono a Saigon. Il 5 ottobre 1945 arrivarono a Saigon anche le prime truppe francesi al comando del generale Philippe Leclerc de Hauteclocque, e l'ammiraglio Georges Thierry d'Argenlieu fu nominato Alto Commissario dell'Indocina francese. Subito dopo gli anglo-americani restituirono i poteri ai militari francesi, che si misero all'opera per ristabilire la colonia e pacificare le popolazioni indocinesi.\nCambogia.\nIn Cambogia, fu fondata un'effimera Repubblica al ritiro dei giapponesi, sostenuta prevalentemente dai nazionalisti, che si arrese in ottobre al ritorno dei francesi. Alcuni dei patrioti che l'avevano fondata si rifugiarono ai confini con la Thailandia confluendo nel Khmer Issarak. Il movimento clandestino non seppe organizzarsi e fin\u00ec con il frantumarsi in piccole fazioni. Fu in questo periodo che i Viet Minh acquisirono grande influenza sul Khmer Issarak.\nLaos.\nI ribelli laotiani del Lao Issara destituirono il re il 12 ottobre e promulgarono la Costituzione provvisoria che istituiva la Repubblica del Pathet Lao. Il principe Souphanouvong, noto per le sue simpatie verso i comunisti, venne nominato ministro degli Esteri e capo dell'esercito, e sigl\u00f2 un'alleanza militare con i Viet Minh. Ma il Pathet Lao era nato su basi instabili, con profonde divergenze al suo interno e soprattutto senza fondi sufficienti. Con i francesi occupati a soffocare la ribellione in Vietnam, i laotiani conservarono l'indipendenza fino al marzo 1946, ma il ritorno delle truppe coloniali costrinse i vertici di Lao Issara a fuggire in Thailandia. Il vecchio sovrano Sisavang Vong torn\u00f2 al potere con l'aiuto dei francesi, dichiar\u00f2 nulli tutti gli atti emanati dall'occupazione giapponese in poi ed accett\u00f2 l'istituzione del Regno del Laos, una monarchia costituzionale sotto protettorato francese.\nIl governo del Lao Issara si riform\u00f2 in esilio in Thailandia, dove la locale diplomazia guidata nell'immediato dopoguerra dal progressista Pridi Banomyong appoggiava i movimenti rivoluzionari del sudest asiatico. In seguito vi fu una spaccatura, l'ala neutralista ottenne il perdono del sovrano e rientr\u00f2 in Patria, mentre i radicali si unirono ai Viet Minh vietnamiti. La frattura tra indipendentisti/comunisti e filo-occidentali si sarebbe accentuata negli anni successivi fino a sfociare nel 1953 nella guerra civile laotiana.\nVietnam.\nIl 16 agosto, il comando militare giapponese in Vietnam consegn\u00f2 il potere alle autorit\u00e0 di Hanoi, che il giorno dopo furono deposte dalle forze Viet Minh. Quello stesso giorno, il Congresso Viet Minh diede il via alla rivoluzione di agosto. A capo del nuovo Comitato di Liberazione Nazionale fu posto Ho Chi Minh. La mattina seguente fu proclamato a una folla di 200.000 cittadini ad Hanoi l'inizio della rivolta che nel giro di pochi giorni trionf\u00f2 in tutte le principali citt\u00e0 del Paese. Il 28 agosto Ho Chi Minh annunci\u00f2 la formazione del governo provvisorio nazionale e il 2 settembre proclam\u00f2 ad Hanoi davanti a mezzo milione di vietnamiti l'indipendenza della Repubblica Democratica del Vietnam, chiudendo il discorso con un appello alle forze Alleate, vittoriose nel conflitto mondiale, di riconoscere l'indipendenza vietnamita.\nIn conformit\u00e0 con gli accordi siglati a luglio tra le forze alleate alla Conferenza di Potsdam, un esercito di 180.000 cinesi del Kuomintang di Chiang Kai-shek entrarono in Vietnam a inizio settembre per disarmare i giapponesi. Ho Chi Minh ordin\u00f2 di evitare scontri armati e ne approfittarono i nazionalisti vietnamiti, appoggiati dai cinesi, che ottennero di entrare in un governo di coalizione. Furono fissate elezioni generali per gennaio, per le quali 70 dei 350 seggi sarebbero spettati ai nazionalisti, e gli altri a chi veniva eletto, compresi gli stessi nazionalisti.\nI colonialisti francesi che nel sud furono liberati dalle carceri dai britannici, avevano intanto occupato Saigon e si erano mossi poi verso il delta del Mekong, dove i ribelli comunisti erano stati costretti a rifugiarsi nelle aree pi\u00f9 remote. Alle elezioni di gennaio ad Hanoi vi fu il trionfo dei Viet Minh, ma l'imminente arrivo a nord di truppe francesi, previsto per marzo, costrinse Ho a negoziare. L'accordo stabil\u00ec l'accettazione degli europei del nuovo Stato vietnamita, a cui fu concesso di avere il proprio esercito, organi legislativi e potere sulle finanze, in cambio i vietnamiti dovettero concedere il dispiegamento di forze armate francesi nel nord e riconoscere di far parte dell'Unione francese, il nuovo organismo coloniale globale che sostitu\u00ec quelli locali precedenti, tra i quali l'Indocina francese.\nNel 1946, Ho Chi Minh cerc\u00f2 invano una mediazione tra i francesi e l'ala pi\u00f9 intransigente del partito, ma la situazione precipit\u00f2 verso fine anno. I frequenti scontri che si verificarono tra le forze indipendentiste e quelle coloniali ad Haiphong, furono puniti dai francesi con il bombardamento della citt\u00e0 in novembre, che caus\u00f2 una perdita di vite umane stimata tra le 6.000 e le 20.000. Nel centro e nel nord del Paese i contingenti francesi furono rinforzati con l'arrivo di 10.000 soldati della legione straniera e i patrioti vietnamiti si prepararono alla guerra. Il 19 dicembre, alla richiesta dei francesi di consegnare le armi e il controllo di Hanoi, i vietnamiti risposero attaccando la centrale elettrica cittadina e postazioni francesi.\nGuerra d'Indocina.\nFu l'inizio della guerra d'Indocina, nella quale i Viet Minh si avvalsero di aiuti molto sostanziosi provenienti dalla Cina (tra il maggio e il settembre 1950 si addestrarono in Cina guerriglieri Viet Minh). Per assicurarsi un assetto del territorio che garantisse insieme il potere della madrepatria e il consenso dei nazionalisti pi\u00f9 moderati, la Francia cre\u00f2 due regimi satelliti: la Repubblica di Cocincina con a capo Nguyen Van Xuan (di orientamento filofrancese) e il Vietnam vero e proprio guidato dall'imperatore B\u1ea3o \u0110\u1ea1i. Pur riconoscendo formalmente l'indipendenza di questi territori, il governo francese vi continu\u00f2 a tenere il controllo dell'esercito, delle finanze e della politica estera. La guerra si concluse nel 1954 con la battaglia di Dien Bien Phu, che ebbe fine il 7 maggio quando la bandiera rossa dei vincitori Viet Minh fu issata sul bunker di Dien Bien Phu.\nConferenza di pace di Ginevra.\nLo stesso giorno a Ginevra le delegazioni di nove Paesi si incontravano: erano presenti Francia, Gran Bretagna, Cina, Stati Uniti, Unione Sovietica, il Laos, la Cambogia, e i rappresentanti del Viet Minh e del regime dell'imperatore vietnamita B\u1ea3o \u0110\u1ea1i. Le trattative procedettero con lentezza, mentre la guerra continuava e i guerriglieri conquistavano nuove posizioni avanzando verso il sud del Vietnam. La svolta avvenne solo dopo che a Parigi a met\u00e0 luglio fu nominato primo ministro Pierre Mend\u00e8s-France, che trov\u00f2 un'intesa con il ministro degli Esteri cinese Zhou Enlai con tre obiettivi:\nSulla base di questi postulati maturava la decisione di dividere il Vietnam in due stati, fissando la linea di confine sul 17\u00ba parallelo: il Viet Minh avrebbe governato la parte settentrionale, mentre nella parte meridionale sarebbe rimasto al potere il regime di B\u1ea3o \u0110\u1ea1i e del suo nuovo primo ministro, Ngo Dinh Diem. Entro due anni una consultazione elettorale avrebbe deciso il destino dei due Paesi.\nIl 12 luglio 1954, dopo nove anni di guerra, si concludeva anche formalmente la guerra d'Indocina, si arrivava alla firma del cessate il fuoco e al nuovo assetto dell'intera regione: Vietnam del Nord (con capitale Hanoi), Vietnam del Sud (con capitale Saigon), Laos e Cambogia erano riconosciuti Stati indipendenti e sovrani e il dominio coloniale francese in Indocina aveva ufficialmente termine.\nL'accordo deludeva sia il Vietminh, che nel negoziato guadagnava meno di quanto avesse conquistato in combattimento, sia il regime di B\u1ea3o \u0110\u1ea1i, che guardava con preoccupazione al disimpegno francese, ma la logica delle grandi potenze aveva la forza dei condizionamenti politici e militari. Nonostante questo accordo, le ultime truppe francesi si ritirarono dall'Indocina solo nell'aprile 1955.\nStatuti.\nLa creazione dell'Indocina francese, pi\u00f9 precisamente \"Unione indocinese\", risale al 1887. All'interno di questa entit\u00e0, il protettorato del Laos ebbe un regime misto, quello della Cambogia fu retto da una monarchia sotto tutela francese, mentre i territori vietnamiti furono suddivisi in quattro protettorati distinti:\nPopolazione.\nNell'Indocina francese le etnie vi\u1ec7t, khmer e lao erano le maggioritarie rispettivamente nei territori vietnamiti, cambogiani e laotiani. Le minoranze etniche muong, tay, cham, rhade, jarai erano presenti principalmente nelle zone montane. La popolazione totale era di circa 12 milioni di abitanti alla fine del XIX secolo, 16,4 milioni nel 1913. Pi\u00f9 del 95% della popolazione era rurale e ci\u00f2 rendeva difficili stime e censimenti.\nLa popolazione coloniale francese fu al massimo di 34\u00a0000 individui nel 1940. Contrariamente all'Algeria (un milione di europei contro i 9 milioni di algerini nel 1954), all'inizio dell'occupazione francese l'Indocina fu solo una colonia di popolamento, ma si trasform\u00f2 presto in una colonia di sfruttamento economico in ragione della presenza di numerose risorse naturali che arricchirono la Francia.\nEconomia.\nIntroduzione.\nLo sfruttamento coloniale dell'Indocina fu concentrato sulle ingenti risorse di natura economica. Il generale Pasquier afferm\u00f2: \"\u00abBisogna che i profitti dell'Indocina ritornino ai francesi\u00bb\". Si prelevarono imposte fondiarie, capitazioni, tasse locali e l'amministrazione francese si assicur\u00f2 il monopolio dei commerci dell'oppio, del sale e dell'alcool di riso. Questo monopolio costituiva il 44% negli introiti nel 1920, e il 20% nel 1930. La Banca di Indocina, istituto privato francese fondato nel 1875, controll\u00f2 l'insieme dell'economia vietnamita e dispose del monopolio del conio della piastra indocinese. L'Indocina fu, dopo l'Algeria, la colonia che ricevette i maggiori investimenti francesi (6,7 miliardi di franchi - o nel 1940). Nel corso degli anni trenta furono diverse le risorse naturali sfruttate nei protettorati dell'Indocina francese; in Cambogia il riso e il pepe, in Vietnam si produceva grandi quantit\u00e0 di te, riso, carbone, pepe, lattice, zinco e stagno, mentre il Laos era il solo Paese dell'Indocina a non avere grandi risorse economiche. Fu considerato soprattutto uno Stato cuscinetto ed il personale coloniale francese fu sempre limitato.\nMercato del caucci\u00f9.\nNella storia della presenza francese in Indocina, la coltura dell'albero della gomma (\"hevea brasiliensis\") ebbe un posto di rilievo. Grazie ai ricchi proventi che garantiva, il caucci\u00f9 divenne simbolo di quanto fosse redditizia la colonizzazione della regione. Fu motivo di orgoglio per i proprietari delle piantagioni veder indietreggiare una natura giudicata ostile a vantaggio di una cultura ben ordinata e al servizio del progresso industriale.\nLe prime grandi piantagioni apparirono all'inizio del secolo XX nelle zone meridionali dell'Indocina francese, dapprima in prossimit\u00e0 dei grandi centri abitati, poi nelle \u00abterre rosse\u00bb, pi\u00f9 ricche ma anche pi\u00f9 lontane, meno popolate, che esigevano maggior lavoro, maggiori capitali e che ponevano il problema del reclutamento della manodopera. Il bisogno crescente di caucci\u00f9 per gli pneumatici di biciclette e poi per le automobili, ma soprattutto l'annuncio che nel 1906 le piantagioni di gomma di Belland, commissario centrale della sicurezza di Saigon, gli avevano fruttato 100.000 franchi di guadagni, provocarono l'afflusso di ingenti capitali e nuove grandi aziende investirono nel settore. La Michelin inizi\u00f2 ad investire nella zona verso il 1925. Per aumentare la produttivit\u00e0 delle piantagioni, i francesi promossero ricerche agronomiche.\nIl vero boom del caucci\u00f9 indocinese risale agli anni venti, dopo che la terra era stata dissodata e gli alberi avevano iniziato a produrre. Le esportazioni di caucci\u00f9 diventarono considerevoli, grazie anche agli aumenti dei prezzi della gomma sul mercato mondiale tra il 1925 e il 1926, e in quel periodo arrivarono in Indocina nuovi massicci capitali dalla Francia. Grazie ai capitali guadagnati, i proprietari delle piantagioni moltiplicarono gli spazi coltivati a \"hevea\". Il mercato mondiale conobbe delle oscillazioni brusche con l'inizio della crisi e il calo di domanda dei pi\u00f9 grandi consumatori mondiali, gli stati Uniti in particolare. A partire dal 1930, la tratta di caucci\u00f9 scese al di sotto di quella del 1922, e il governo coloniale intervenne accordando incentivi, prestiti e proteggendo gli interessi delle societ\u00e0 francesi dalla regolamentazione internazionale del mercato imposta a partire dal 1934. La Banca di Indocina intervenne con dei prestiti e divenne a volte padrona delle piantagioni.\nPassato il periodo peggiore della grande depressione che segu\u00ec il crollo di Wall Street del 1929, la coltura in Indocina prese nuovo slancio con nuovi investimenti e uno sfruttamento intensivo del terreno. Nel 1939, l'Indocina esportava una quantit\u00e0 di caucci\u00f9 otto volte maggiore di quella esportata quindici anni prima; ci\u00f2 rappresentava un quarto delle esportazioni della penisola, mentre erano meno del 5% nel 1924. A partire dal 1941 i dissesti provocati dall'invasione giapponese e in seguito dalla guerra d'Indocina, compromisero ma non arrestarono produzione ed esportazioni. Nel frattempo l'avvenire del caucci\u00f9 naturale sembrava compromesso dal ricorso crescente al caucci\u00f9 \u201crigenerato\u201d fabbricato sia con articoli riciclati che in maniera sintetica. Questi procedimenti furono utilizzati nel dopoguerra dagli Stati Uniti, che furono comunque obbligati, durante il periodo della Guerra Fredda, a non sconvolgere l'economia del sud-est asiatico e a continuare ad approvvigionarsi di caucci\u00f9 di piantagione.\nCondizioni di vita dei lavoratori della gomma.\nIl caucci\u00f9 divenne anche il simbolo del rifiuto della dominazione francese, espresso dagli operai delle piantagioni a partire dagli anni 1930. Durante la colonizzazione, i francesi diedero molto lavoro alla manodopera vietnamita e cambogiana ma imposero ritmi e condizioni di lavoro massacranti, come fu denunciato nel 1932 dalla giornalista e femminista francese Andr\u00e9e Viollis al ritorno da una visita in Indocina:"}
{"id": "588691", "revid": "26891", "url": "https://it.wikipedia.org/wiki?curid=588691", "title": "Trattato di Washington", "text": ""}
{"id": "588693", "revid": "1305772", "url": "https://it.wikipedia.org/wiki?curid=588693", "title": "HMS Dreadnought", "text": "Sei navi e un sottomarino della Royal Navy sono state battezzate Dreadnought (letteralmente \"dread\" \"teme\" \"nought\" \"nulla\"). La pi\u00f9 nota \u00e8 la nave da battaglia del 1906 che, in quanto rivoluzionaria, fece diventare \"Dreadnought\" sinonimo di nave da battaglia moderna."}
{"id": "588698", "revid": "181699", "url": "https://it.wikipedia.org/wiki?curid=588698", "title": "Baja", "text": "Baja (pronuncia ) (in tedesco \"Frankenstadt\", in latino \"Francovilla\") \u00e8 una citt\u00e0 situata nell'Ungheria meridionale di 37.508 abitanti (dato aggiornato a fine 2010) ed \u00e8 la seconda citt\u00e0 per importanza della provincia di B\u00e1cs-Kiskun, dopo il capoluogo Kecskem\u00e9t\nEtimologia.\nIl nome della citt\u00e0 deriva da quello della famiglia aristocratica, proprietaria dei terreni sui quali fu costruita; il nome, di origine turca, significa \"toro\".\nStoria.\nI dintorni della citt\u00e0 sono abitati fin dall'epoca preistorica e con continuit\u00e0 dalla fine dell'Et\u00e0 del ferro. Baja \u00e8 stata fondata presumibilmente nel XIV secolo e crebbe d'importanza durante la dominazione ottomana tanto da ottenere lo status di citt\u00e0 nel 1696. La popolazione era in maggioranza serba e bosniaca e con l'arrivo degli Asburgo venne colonizzata da famiglie tedesche. La vicinanza del Danubio favor\u00ec il commercio, soprattutto di vino che veniva esportato in Austria.\nNel XIX secolo si svilupp\u00f2 il commercio su rotaia che cal\u00f2 con l'apertura della ferrovia che collegava l'Ungheria al mare Adriatico a Fiume.\nNel 1918, alla fine della prima guerra mondiale la citt\u00e0 divenne parte del Regno di Jugoslavia per poi tornare all'Ungheria due anni dopo a seguito del trattato del Trianon e divenne capoluogo del comitato di B\u00e1cs-Bodrog.\nDopo la seconda guerra mondiale venne sviluppata l'industria tessile\nSociet\u00e0.\nEvoluzione demografica.\nSecondo i dati del censimento del 2001, il 93,5% della popolazione \u00e8 di lingua ungherese; minoranze etniche sono i tedeschi (2,7%), i croati (1,3%), i serbi (0,4%), gli slovacchi (0,1%), gli zingari (0,5%) e altri (1,5%).\nDal punto di vista del numero di abitanti, la citt\u00e0 aument\u00f2 di molto il numero di abitanti nel periodo tra le due guerre e durante il periodo comunista.\nAmministrazione.\nGemellaggi.\nBaja \u00e8 gemellata con:"}
{"id": "588700", "revid": "22475", "url": "https://it.wikipedia.org/wiki?curid=588700", "title": "Bahar Dar", "text": "Bahar Dar o Bahrd\u00e0r (in amarico: \u1263\u1215\u122d \u12f3\u122d, traslitterato anche 'Ba\u1e25\u0259r Dar' o Bahir Dar) \u00e8 una citt\u00e0 dell'Etiopia nordorientale, capoluogo della regione degli Amara.\nDal punto di vista amministrativo, Bahir Dar \u00e8 considerata una Zona Speciale, posta a met\u00e0 tra Addis Abeba e Dire Daua, citt\u00e0 autonome (\"astedader akabibi\", equivalenti a un \"kilil\"), e citt\u00e0 come Macall\u00e8 e Dessi\u00e8, organizzate in woreda.\nGeografia fisica.\nTerritorio.\nLa citt\u00e0 \u00e8 posta sulla sponda meridionale del lago Tana, sorgente del Nilo Azzurro, a circa 318\u00a0km da Addis Abeba. Le cascate del Nilo Azzurro (\"Tis Abay\") sono a circa 30 km a sud.\nEtimologia.\nIn etiope Bahar Dar ('Ba\u1e25\u0259r Dar' o \"Bahir Dar\") significa \"costa del lago\", cosniderando la sua posizione geografica sulla sponda meridionale del lago Tana.\nStoria.\nBahar Dar si \u00e8 formata attorno ad una missione gesuita fondata nel XVI o XVII secolo, data dell'edificio costruito da Pedro P\u00e1ez. Vicino alla citt\u00e0 si trova uno dei palazzi dell'antico imperatore dell'Etiopia Hail\u00e9 Selassi\u00e9, che prese in considerazione l'idea di spostare qui la capitale.\nDurante l'Operazione Tewodros, alla fine della guerra civile dell'Etiopia, Bahar Dar fu catturata dal Fronte Popolare di Liberazione del Tigr\u00e8 nel marzo 1991."}
{"id": "588714", "revid": "33689", "url": "https://it.wikipedia.org/wiki?curid=588714", "title": "Tasso di rotazione del capitale investito", "text": "Il tasso di rotazione del capitale investito, abbreviato ROT, \u00e8 una misura economica (indice) della rotazione del capitale investito. Questo rappresenta un importante indicatore di efficienza, in quanto esprime la capacit\u00e0 del capitale investito di \"trasformarsi\" in ricavi di vendita. \nLa variazione nel tempo (stessa impresa nel periodo T0 rispetto al successivo periodo T1) o nello \"spazio\" (impresa in relazione ai concorrenti) dell'indice d\u00e0 un'indicazione dell'efficacia dei fattori produttivi (capitale investito) in relazione ad un determinato volume di ricavi.\nRappresenta con il ROS la disaggregazione del ROI.\nInfatti:\ndove \ne \nelidendo V nei due indici otteniamo:"}
{"id": "588718", "revid": "599013", "url": "https://it.wikipedia.org/wiki?curid=588718", "title": "Ft", "text": ""}
{"id": "588721", "revid": "77594", "url": "https://it.wikipedia.org/wiki?curid=588721", "title": "Biblioteca nazionale Sz\u00e9ch\u00e9nyi", "text": "La Biblioteca nazionale Sz\u00e9ch\u00e9nyi (in ungherese: \"Orsz\u00e1gos Sz\u00e9ch\u00e9nyi K\u00f6nyvt\u00e1r\" o \"OSZK\") ha sede a Budapest ed \u00e8 la biblioteca nazionale della Repubblica di Ungheria.\nStoria.\nLa Biblioteca venne fondata nel 1802 dal patriota ungherese conte Ferenc Sz\u00e9ch\u00e9nyi, che alla fine del XVIII secolo raccolse un'importante collezione di libri ungheresi acquistandoli in patria e all'estero. La raccolta venne donata nel 1802 alla nazione e aperta al pubblico; questo fatto suscit\u00f2 l'interesse di altri cittadini che, seguendone l'esempio, donarono le proprie raccolte librarie.\nNel 1808 la Dieta cre\u00f2 il Museo nazionale ungherese, con lo scopo di raccogliere i reperti storici, archeologici e naturali dell'Ungheria ed il museo venne unito alla biblioteca.\nNel 1846 venne costruita la nuova sede del Museo a Pest e anche la biblioteca vi venne trasferita. Fu solo nel 1949 che la biblioteca venne separata dal museo e divenne nuovamente indipendente prendendo l'attuale denominazione. Nel 1985 venne trasferita nella nuova sede nel Castello di Buda.\nCollezioni.\nLa funzione della Biblioteca venne chiaramente definita fin dalla sua origine ed \u00e8 rimasta sostanzialmente invariata fino ad oggi. I compiti della Biblioteca sono di raccogliere\nIl deposito legale garantisce alla Biblioteca di mantenere una collezione la pi\u00f9 completa possibile di quanto viene pubblicato in Ungheria. \u00c8 obbligatorio che ogni editore invii due copie gratuite di quanto viene pubblicato alla Biblioteca, compresi i materiali non librari (registrazioni sonore, video, documenti elettronici, ecc.). Oltre a questo materiale, che viene definito \"Hungarica\", la Biblioteca raccoglie anche opere letterarie dei popoli ungro-finnici e dei paesi vicini.\nAttualmente la Biblioteca raccoglie 8 milioni di pezzi che comprendono:\nLa collezione di libri antichi comprende:\nLa biblioteca digitale Europeana.\nIndubbio merito della biblioteca nazionale Sz\u00e9ch\u00e9nyi \u00e8 di aver iniziato, insieme alla Biblioth\u00e8que nationale de France e alla Biblioteca Nazionale del Portogallo, un ambizioso progetto (\"Europeana\") per la messa a disposizione dei volumi, non solo in formato immagine, ma anche in formato testo."}
{"id": "588722", "revid": "1318658", "url": "https://it.wikipedia.org/wiki?curid=588722", "title": "Giovanni Truglio", "text": "Biografia.\nLaureato in Scienze politiche.\nHa frequentato l'Accademia militare di Modena tra il 1977 e il 1979 completando i corsi presso la Scuola Ufficiali dei Carabinieri di Roma nel biennio 1979-1981.\nCome ufficiale dell'Arma di prima nomina, tra il 1981 e il 1986 ha svolto il proprio servizio come comandante di plotone carabinieri e quindi presso la Scuola Allievi Sottufficiali dei Carabinieri di Firenze. Dal 1986 al 1989 ha prestato servizio a Trieste come comandante di compagnia nella struttura territoriale dell'Arma dei Carabinieri.\nDal 1989 al 1995 \u00e8 stato in servizio presso il Battaglione carabinieri paracadutisti \"Tuscania\" a Livorno, prendendo parte con il grado di capitano, all'operazione \"IBIS\" in Somalia, dove il 2 luglio 1993 prese parte alla battaglia del Pastificio a Mogadiscio, dove fu ferito. Promosso maggiore, nel 1994 fu inviato in Palestina.\nPoi ha assunto incarichi operativi presso il Comando Generale dell'Arma a Roma tra il 1995 e il 1997. Lasciato tale incarico, ha assunto, tra il 1997 e il 2001, il comando del Gruppo Operativo \"Calabria\", per poi passare a comandare, dal 2001 al 2002, l'VIII Battaglione Carabinieri \"Lazio\". Nel 2001 ha fatto parte delle Compagnie di contenimento e intervento risolutivo (CCIR) formate per fronteggiare le manifestazioni a Genova durante il G8 del 2001.\nDal 2002 al 2003 \u00e8 stato capo del Centro Operativo dei Carabinieri. Il 29 settembre 2004 ha assunto l'incarico di comandante dell'MSU (Multinational Specialized Unit) e il 2 dicembre 2004 quello di comandante dell'IPU (Integrated Police Unit). Ha partecipato a numerose missioni all'estero: Somalia (missione UNOSOM), Albania (missione ALBA), e Iraq. Dal 26 giugno 2007 al 25 giugno 2009 ha comandato la Forza di gendarmeria europea. Successivamente \u00e8 divenuto Comandante dell\"Integrated Police Unit\" (unit\u00e0 multinazionale di polizia) in Bosnia.\nDa novembre 2017 \u00e8 comandante della Legione carabinieri Sardegna. Dal gennaio 2021 \u00e8 comandante della Divisione unit\u00e0 mobili carabinieri.\nControversie.\n\u00c8 citato nel memoriale del maresciallo del Tuscania Francesco Aloi tra gli \"autori o persone informate delle violenze perpetrate contro la popolazione somala\" da cui scatur\u00ec una commissione d'inchiesta che accert\u00f2 l'infondatezza di quanto riportato nel memoriale.\nNel luglio 2001 \u00e8 stato comandante delle Compagnie di contenimento e intervento risolutivo (CCIR), create appositamente in occasione del G8 di Genova e protagoniste di violenti scontri con i manifestanti. A lui era assegnato uno dei due defender dei carabinieri che in Piazza Alimonda furono protagonisti della morte di Carlo Giuliani, e rifer\u00ec al generale Desideri nei minuti immediatamente successivi, come dalla telefonata agli atti del processo."}
{"id": "588723", "revid": "729019", "url": "https://it.wikipedia.org/wiki?curid=588723", "title": "Ren\u00e9 Schneider", "text": " Comandante in capo dell'esercito cileno durante le elezioni presidenziali del 1970, quando fu assassinato durante un tentativo di sequestro, la sua morte a seguito delle ferite riportate nel tentativo di sequestro pose fine alla cosiddetta \"dottrina Schneider\" contraria all'intervento militare nella vita politica ed apr\u00ec la strada al golpe che tre anni dopo port\u00f2 il Cile alla dittatura militare.\nBiografia.\nNato a Concepci\u00f3n, il 31 dicembre 1914. Entr\u00f2 nell'esercito nel 1929, e dopo una brillante carriera, fu nominato comandante in capo dell'Ej\u00e9rcito de Chile il 27 ottobre 1969, dal Presidente Eduardo Frei Montalva.\nNel 1970, la possibile vittoria elettorale di Salvador Allende preoccupava soprattutto la classe militare cilena, a causa della sua ideologia marxista. Riguardo a ci\u00f2, Schneider disse pubblicamente, in un'intervista concessa al giornale El Mercurio, la sua opposizione all'idea di bloccare la ratificazione del trionfo di Allende tramite un colpo di Stato: da costituzionalista, voleva mantenere la tradizione apolitica dell'esercito cileno. La sua posizione in seguito fu pubblicizzata dalla Unidad Popular come la \"dottrina Schneider\".\nIl 22 ottobre 1970, uomini legati al generale Roberto Viaux e pagati 35.000$ dal Governo degli Stati Uniti cercarono di sequestrarlo. La sua macchina ufficiale fu bloccata in una via di Santiago. Il generale Schneider fu ferito e fu portato in un ospedale militare, dove mor\u00ec tre giorni dopo a causa delle ferite.\nQuesto incidente e la sua morte provocarono l'indignazione nazionale, e il 25 ottobre cittadini e militari appoggiarono Allende appena eletto come Presidente, la cui carica fu ratificata dal Congresso Nazionale il 24 ottobre.\nIl 26 ottobre 1970, il presidente Eduardo Frei Montalva, nomin\u00f2 per sostituirlo il generale Carlos Prats come comandante in capo dell'Esercito."}
{"id": "588725", "revid": "599013", "url": "https://it.wikipedia.org/wiki?curid=588725", "title": "Fv", "text": ""}
{"id": "588727", "revid": "599013", "url": "https://it.wikipedia.org/wiki?curid=588727", "title": "Fw", "text": ""}
{"id": "588732", "revid": "767487", "url": "https://it.wikipedia.org/wiki?curid=588732", "title": "Jake E. Lee", "text": "\u00c8 noto per le sue abilit\u00e0 tecniche e per la sua collaborazione con svariati artisti della scena heavy metal tra cui spicca Ozzy Osbourne. Egli milit\u00f2 anche in altre band come i Ratt, Rough Cutt, Dio e Badlands.\nBiografia.\nGli Inizi.\nJakey Lou Williams nacque il 15 febbraio 1957 a Norfolk, Virginia, da madre giapponese e padre statunitense.\nEgli inizi\u00f2 da bambino l'approccio con la musica con il pianoforte, che suon\u00f2 per qualche anno. Dopo aver scoperto Jimi Hendrix, Jake inizi\u00f2 ad avere interesse per la chitarra e intraprese lo studio dello strumento, usando quella della sorella maggiore. Il suo talento crebbe molto in fretta ed inizi\u00f2 ad acquisire esperienze dal vivo sul finire degli anni '70.\nNel 1980, dopo essersi trasferito a Los Angeles, Jake entr\u00f2 nei \"Mickey Ratt\", conosciuti in seguito come Ratt, una hair metal band di successo. Tuttavia, la permanenza nel gruppo fu di breve durata; incise solamente i singoli \"Dr. Rock\"/\"Driving On E\" e \"Tell The World\", quest'ultimo inserito nella compilation dell'etichetta Metal Blade Records, \"Metal Massacre Vol. I\", in cui \u00e8 possibile trovare anche \"Hit The Lights\" dei Metallica.\nSuccessivamente, entr\u00f2 nei Rough Cutt, band prodotta da Ronnie James Dio e sua moglie Wendy. Il talento di Jake affascin\u00f2 Dio, il quale gli chiese di entrare nel suo complesso ed il chitarrista accett\u00f2 la proposta. Anche la militanza nella band di Dio fu molto breve e Jake rimase di nuovo senza lavoro; si dice che tra i due ci fu un diverbio sui diritti d'autore (Jake sostiene di aver scritto le parti di chitarra di \"Don't Talk To Strangers\" dell'album Holy Diver ma Dio ha smentito tutto).\nOzzy Osbourne.\nNonostante il licenziamento, la piccola militanza con Ronnie James Dio gli fece una buona pubblicit\u00e0.\nOzzy Osbourne, dopo la tragica scomparsa del suo chitarrista, nonch\u00e9 grande amico, Randy Rhoads, e dopo il licenziamento del suo rimpiazzo, Brad Gillis, inizi\u00f2 le audizioni per trovare un nuovo sostituto. Osbourne, tramite Dana Strum (il futuro bassista degli Slaughter) conobbe Jake. Il cantante ammir\u00f2 molto lo stile del chitarrista e decise di assumerlo. Con il gruppo di Ozzy, esord\u00ec nel tour di Diary of a Madman nel 1982.\nL'anno dopo, la Ozzy Osbourne band d\u00e0 alla luce Bark at the Moon, il primo album di Jake con il gruppo e un disco di grande successo. Il suo stile chitarristico port\u00f2 degli avvertibili cambiamenti nella musica di Ozzy, inserendo perlopi\u00f9 elementi melodici, ma la tecnica di Jake, comunque, non fece rimpiangere i suoi predecessori.\nDopo tre anni di assenza (a causa del tour di Bark at the Moon e del ricovero di Ozzy in una clinica per disintossicarsi da alcol e droghe) venne dato alla luce The Ultimate Sin nel 1986, dove Jake partecip\u00f2 molto alla composizione dei brani. Le vendite del disco furono ottime, raggiungendo il primo posto nelle classifiche americane, grazie soprattutto al singolo \"Shot In The Dark\". Tuttavia, l'album venne snobbato dai primi sostenitori di Ozzy, a causa delle marcate influenze hair metal di Jake. Dopo il tour del disco, il chitarrista lasci\u00f2 la band di Osbourne per motivi non precisati e verr\u00e0 sostituito dal giovanissimo Zakk Wylde.\nI Badlands e l'attivit\u00e0 solista.\nTerminata la collaborazione con il complesso di Ozzy, Jake form\u00f2 il gruppo dei Badlands nell'estate del 1988. Il gruppo comprendeva, oltre a Jake, il cantante Ray Gillen, il bassista Greg Chaisson e il batterista Eric Singer.\nDopo la pubblicazione dell'album omonimo nel 1989, Singer si ritir\u00f2 (venendo reclutato dai Kiss) favorendo l'entrata di Jeff Martin, il quale fece il cantante nei Surgical Steel e nei Racer X. Nel 1991 fu pubblicato Voodoo Highway, album meno Glam del precedente e pi\u00f9 orientato verso il Blues. Il tour del disco vede il cantante John West (futuro membro dei Royal Hunt) prendere il posto di Gillen, il quale morir\u00e0 il 1\u00ba dicembre 1993 per AIDS.\nDopo il tour, il gruppo si sciolse e si riun\u00ec solamente nel 1998, per pubblicare \"Dusk\" nell'anno successivo, un album contenente materiale registrato con Gillen prima della sua morte. Nel 1996, Jake intraprende l'attivit\u00e0 solista, registrando un album chiamato A Fine Pink Mist, dove il chitarrista d\u00e0 sfoggio a tutta la sua incredibile tecnica. Il disco ebbe buoni consensi dalla critica e venne acclamato nientemeno che da Joe Satriani, un nome altisonante del Rock virtuoso.\nDopo questo lavoro, la popolarit\u00e0 di Jake cal\u00f2 molto e partecip\u00f2 solamente a vari dischi tributo come quelli a AC/DC, Rush, Van Halen, Queen, Randy Rhoads e Metallica.Nel 2000 \u00e8 ospite in due assoli, sul primo disco solista di Rob Rock chiamato Rage of Creation, dove Lee, dopo 15 anni circa, ritorna al solismo Heavy metal.\nNel 2005 ha prodotto un altro disco solista, Retraced, contenente cover di brani di Robin Trower, Willie Dixon, Trapeze, Free, Johnny Winter, West, Bruce and Laing, Grand Funk Railroad, James Gang, Savoy Brown, Robin Trower, Montrose.\nNel 2009 esce un ulteriore disco di cover a suo nome, comprendente rifacimenti di brani hard &amp; heavy di gruppi come Metallica, AC/DC, Queen, Ted Nugent, Van Halen. L'album, in realt\u00e0 - edito dalla Deadline Records, una divisione della Cleopatra Records - che raccoglie brani apparsi in vari tributi di grandi band nei quali era apparso il chitarrista, sembra essere pi\u00f9 vicino ad una produzione bootleg, piuttosto che ad un prodotto ufficiale.\nRed Dragon Cartel.\nNel 2014, l'artista si ripresenta al pubblico con una nuova formazione, ribattezzata Red Dragon Cartel, che comprende anche Ronnie Mancuso al basso, D.J Smith alla voce e Jonas Fairley alla batteria. Pubblicato l'omonimo album nel febbraio del 2014 - che si colloca al 69\u00ba posto della Billboard's Album Charts - Mancuso viene sostituito da Greg Chaisson, originario bassista dei Badlands"}
{"id": "588739", "revid": "6923", "url": "https://it.wikipedia.org/wiki?curid=588739", "title": "Alexandre Darracq", "text": ""}
{"id": "588741", "revid": "46931", "url": "https://it.wikipedia.org/wiki?curid=588741", "title": "Pu Peo", "text": ""}
{"id": "588742", "revid": "46931", "url": "https://it.wikipedia.org/wiki?curid=588742", "title": "E De", "text": ""}
{"id": "588743", "revid": "2131451", "url": "https://it.wikipedia.org/wiki?curid=588743", "title": "Cratilo (dialogo)", "text": "Il Cratilo (\u039a\u03c1\u03b1\u03c4\u03cd\u03bb\u03bf\u03c2) \u00e8 un dialogo di Platone. In esso \u00e8 trattato il problema del linguaggio, o meglio, della correttezza dei nomi. Protagonisti del dialogo sono Socrate, Ermogene e Cratilo.\nLa maggior parte degli studiosi moderni concorda sul fatto che venne scritto principalmente durante il cosiddetto periodo di mezzo di Platone.\nStruttura e contenuto del \"Cratilo\".\nIncontro tra Socrate, Ermogene e Cratilo. Formulazione del problema e delle due tesi sulla correttezza dei nomi.\nSocrate incontra Ermogene e Cratilo, che stanno discutendo attorno al problema della correttezza dei nomi e viene messo a parte da Ermogene delle teorie di cui sono sostenitori. Cratilo afferma infatti che i nomi sono per natura, ossia rispecchiano realmente la realt\u00e0; Ermogene crede invece che i nomi siano arbitrari, decisi dall'uso e dalla convenzione.\nConfutazione della tesi di Ermogene: il nome racchiude in s\u00e9 qualcosa dell'oggetto a cui si riferisce.\nSocrate comincia a confutare la tesi di Ermogene, mostrando che i nomi non sono solo convenzioni, ma anzi rappresentano un qualcosa dell'oggetto a cui si riferiscono; contengono cio\u00e8 una qualche caratteristica che li rende perfetti nell'adattarsi alla cosa descritta. Lo dimostra il fatto che esistono discorsi veri e discorsi falsi. Poich\u00e9 il nome \u00e8 parte del discorso, \u00e8 evidente che i nomi utilizzati nel discorso vero devono essere corretti; quelli usati nel discorso falso non lo sono. Colui che ha deciso i nomi, il legislatore (Dio secondo Platone), uomo sapiente, ha infatti rivolto la sua attenzione all'idea del nome, adattandolo poi alle diverse necessit\u00e0 descrittive, adoperando sillabe e lettere differenti. Egli ha creato nomi solo corretti, basandosi proprio sulla natura delle cose.\nLa sezione etimologica come dimostrazione della tesi di Socrate.\nHa qui inizio una lunga sezione etimologica, che occupa gran parte del dialogo. Vengono presi in considerazione nomi di d\u00e8i come Tantalo e Zeus e viene parallelamente sviluppato un eguale ragionamento sui nomi delle qualit\u00e0 dell'uomo, come l'anima o il corpo. In seguito si passa ad analizzare la correttezza dei nomi degli astri, dei fenomeni naturali. Il ragionamento si dilunga sulle qualit\u00e0 morali dell'uomo.\nLa correttezza dei nomi si misura in base alla correttezza degli elementi che lo compongono, le lettere.\nDopo questa lunga disquisizione Socrate spiega ad Ermogene che i nomi fino ad adesso analizzati sono nomi composti. Questa loro caratteristica di essere composti li rende suscettibili di un'ulteriore indagine: quella degli elementi che lo compongono, come le vocali. Le vocali, o, pi\u00f9 in generale, gli elementi che formano i nomi, devono infatti riprodurre l'essenza delle cose, giacch\u00e9 \u00e8 a questa che si riferiscono. Inizia qui l'analisi di alcune lettere come \u03c1 e \u03bb (\"rho\" e \"lambda\").\nL'intervento di Cratilo - non esistono nomi non corretti.\nCratilo si oppone a questa tesi di Socrate: egli sostiene che il nome \u00e8 sempre giusto, sempre vero, perch\u00e9 \u00e8 della stessa natura delle cose che descrive. Il nome sbagliato non \u00e8 un vero nome.\nLa risposta di Socrate - non vi \u00e8 identit\u00e0 tra nome e cosa, ma somiglianza.\nSocrate comincia a confutare la tesi di Cratilo. Non \u00e8 possibile infatti dire che il nome e la cosa a cui si riferisce siano la stessa cosa. La parola \"cavallo\" ed il cavallo vero e proprio hanno qualcosa in comune, cos\u00ec come un ritratto di un volto racchiude qualcosa del volto che riproduce: tuttavia non sono due cose uguali. Se si ammette questo fatto (e Cratilo, seppur poco convinto, lo fa) bisogna allora ammettere anche che esistono nomi errati e nomi giusti. Del resto un ritratto pu\u00f2 nelle intenzioni riprodurre il volto di una certa persona e poi essere dissimile.\nLa contestazione di Cratilo, i nomi come fonte di conoscenza.\nCratilo contesta ancora a Socrate il problema della conoscenza tramite il linguaggio: se gli uomini conoscono e apprendono la natura delle cose attraverso i nomi, ossia attraverso il linguaggio, \u00e8 evidente che non potrebbe esistere nessuna conoscenza se il linguaggio non fosse corretto, cio\u00e8 se i nomi non fossero della stessa natura delle cose.\nL'obiezione di Socrate - la conoscenza \u00e8 vera solo se \u00e8 conoscenza delle cose e non dei nomi che le indicano.\nSocrate sostiene allora che il legislatore, che per primo adoper\u00f2 i nomi, non \u00e8 detto che avesse un'opinione giusta delle cose stesse; egli infatti non pot\u00e9 apprendere attraverso i nomi, perch\u00e9 ancora non erano stati inventati. \u00c8 possibile allora che abbia fatto degli errori e ci\u00f2 \u00e8 dimostrato dal fatto che alcuni nomi non sono corretti. Esiste un modo migliore per conoscere: non attraverso i nomi, ma attraverso le cose stesse; solo le cose possono non essere contraddette, mentre i nomi si prestano a molteplici interpretazioni. La possibilit\u00e0 di una conoscenza vera e di una reale correttezza dei nomi risiede nella stabilit\u00e0 della natura delle cose. Poich\u00e9 la natura \u00e8 stabile, e rimane sempre uguale, allora \u00e8 possibile denominarla con precisione.\nConclusione - scetticismo di Cratilo e commiato da Socrate.\nCratilo si mostra poco convinto e alla fine si allontana da Socrate insieme ad Ermogene.\nLe due teorie sul linguaggio.\nLa teoria sofistica del linguaggio.\nErmogene simboleggia la concezione sofistica del linguaggio: per i Sofisti, a partire da Protagora, se \"\u201cl'uomo \u00e8 misura di tutte le cose\u201d\", ogni tipo di nome si adatta a seconda delle condizioni poste dall'uso. Il termine \"cavallo\" \u00e8 puramente convenzionale; non c'\u00e8 nulla in comune tra la parola cavallo ed il cavallo, tuttavia l'uso comune ha permesso quest'accettazione e si reputa corretto dire che quell'animale \u00e8 un cavallo. Tuttavia ugualmente bene andrebbe il termine \"scoiattolo\" o il termine \"cicala\" giacch\u00e9 non sussiste nessuna somiglianza tra nome e cosa nominata.\nLa teoria naturalistica del linguaggio.\nCratilo simboleggia invece la concezione naturalistica del linguaggio: esiste un'assoluta identit\u00e0 tra nome e cosa nominata. Il nome \u00e8 vero sempre, perch\u00e9 racchiude in s\u00e9 la stessa natura che pervade la cosa nominata. Ogni nome \u00e8 indizio di conoscenza, di una conoscenza meravigliosa, divina, quasi sacrale. Il nome \u00e8 giusto perch\u00e9 i primi a nominare le cose furono gli d\u00e8i che, essendo perfetti, assegnarono nomi perfetti alle cose. Non esistono dunque nomi sbagliati; esistono nomi e \"non\"-nomi.\nLa teoria platonica del linguaggio.\nPlatone fonda la sua concezione del linguaggio sull'ontologia; per Platone \u00e8 immediatamente evidente che esista un'altra realt\u00e0 al di fuori del nome; \u00e8 la realt\u00e0 stessa delle cose a cui i nomi si riferiscono. Bisogna infatti che esista una natura al di fuori del nome perch\u00e9 esista una reale nominabilit\u00e0. Senza questa natura, senza quest'essenza, rimarrebbe inutile nominare, giacch\u00e9 non si dovrebbe indicare nulla con il nome, perch\u00e9 non ci sarebbe nulla da indicare. Platone allora comincia dal \"Cratilo\" ad elaborare una teoria di Idee immutabili: di un'essenza stabile nella natura, che rimanga uguale ed inalterata nel tempo e che renda valida la nominabilit\u00e0 stessa.\nLa figura del legislatore e del \"dialettico\" nel Cratilo.\nPi\u00f9 volte Platone fa riferimento alla figura del legislatore e a quella del dialettico. La figura del legislatore \u00e8 la figura di colui che per primo adoper\u00f2 i nomi per riferirsi alle cose. Socrate/Platone utilizza il termine legislatore in senso molto ampio, intendendolo sia come uomo sia come divinit\u00e0, secondo la concezione naturalistica di Cratilo. Tuttavia si \u00e8 visto come Socrate alla fine dubiti della infallibilit\u00e0 del legislatore, poich\u00e9 egli ha assegnato anche nomi errati. La figura del dialettico rappresenta invece la nuova concezione del linguaggio elaborata da Socrate. Secondo Cratilo non esiste altra conoscenza al di fuori del nome. Platone invece \u00e8 convinto che la vera conoscenza sia al di l\u00e0 del nome, nell'essenza stessa delle cose. Se il legislatore \u00e8 colui che crea i nomi sulla sua opinione riferendosi alla natura delle cose, il dialettico conosce la natura delle cose in maniera approfondita e, di conseguenza, sa quale nome attribuire ad ognuna di queste cose. Tale nome sar\u00e0 per forza corretto.\nL'influenza del Cratilo.\nG\u00e9rard Genette, nell'opera \"Mimologie. Viaggio in Cratilia\" (1976), parte dal discorso di Platone per argomentare l'idea di arbitrariet\u00e0 del segno: secondo questa tesi, gi\u00e0 sostenuta dal grande linguista Ferdinand de Saussure, il collegamento tra la lingua e gli oggetti non \u00e8 naturale, ma culturalmente determinato. Le idee sviluppate nel Cratilo, bench\u00e9 datate, storicamente sono state un importante punto di riferimento nello sviluppo della Linguistica. Sulla base del \"Cratilo\" Gaetano Licata ha ricostruito, nel saggio \"Teoria platonica del linguaggio. Prospettive sul concetto di verit\u00e0\" (2007, Il Melangolo), la concezione platonica della semantica, in base alla quale i nomi avrebbero un legame naturale, una fondatezza essenziale, col loro \"nominatum\"."}
{"id": "588744", "revid": "6923", "url": "https://it.wikipedia.org/wiki?curid=588744", "title": "Carlos Prats", "text": "Biografia.\nCarriera militare.\nPrimogenito dei quattro figli di Carlos Prats Risopatr\u00f3n, proprietario di una libreria e di origini in parte catalane, e di Hilda Gonz\u00e1lez Su\u00e1rez, maestra di scuola elementare, Prats trascorse un'infanzia felice, seppur economicamente modesta, nella sua citt\u00e0 natale finch\u00e9, nel 1931, a sedici anni entr\u00f2 nell'accademia militare, diventando in poco tempo il miglior alunno del suo corso.\nNel 1935 termin\u00f2 il corso come ufficiale di artiglieria; tre anni pi\u00f9 tardi venne promosso a sottotenente e fu integrato nel corpo docente dell'accademia militare rimanendovi fino al 1954, quando, a seguito della promozione a maggiore, venne inviato negli Stati Uniti d'America come addetto militare rimanendovi fino al 1958. Nel frattempo, nel 1944, si era sposato con Sof\u00eda Cuthbert Chiarleoni, da cui avrebbe avuto tre figlie.\nNel 1961 divenne comandante del III reggimento di artiglieria \"Chorrillos\" e, nel 1963, del I reggimento \"Tacna\". Tra il 1964 e il 1966 fu addetto militare in Argentina. Da qui divenne prima generale di brigata (1968), poi generale di divisione, sotto la presidenza di Eduardo Frei Montalva.\nIl 26 ottobre 1970, in un momento di grave crisi nazionale, venne elevato al grado di comandante in capo dell'esercito per prendere il posto del generale Ren\u00e9 Schneider che aveva subito un attentato il 22 ottobre ed era spirato il giorno prima.\nL'assassinio di Schneider.\nSchneider e Prats si conoscevano bene e si assomigliavano per molti aspetti: l'amore per la pittura, per la letteratura, l'attaccamento alla famiglia, l'agnosticismo; ma soprattutto erano filo-\"costituzionalisti\", e condividevano entrambi la posizione (espressa e sostenuta pubblicamente da Schneider) che il ruolo delle forze armate cilene avrebbe dovuto essere rigorosamente apartitico, di difesa della carta costituzionale e del regolare svolgimento del lavoro parlamentare.\nIl ruolo delle forze armate prospettato da Schneider non poteva che comportare, di conseguenza, la preclusione all'idea di un colpo di Stato, ma come tale avrebbe anche segnato la sua condanna a morte, volta ad impedire la ratifica dell'elezione di Salvador Allende da parte del Congresso nazionale cileno.\nMandante dell'omicidio Schneider fu il generale Roberto Viaux, lo stesso uomo che aveva guidato una precedente insurrezione, il cosiddetto \"Tacnazo\" contro il governo del presidente cileno Eduardo Frei Montalva, il 21 ottobre 1969.\n\u00c8 stato appurato, successivamente, che Viaux aveva goduto del sostegno della CIA nell'elaborazione di un piano per il rapimento del generale Schneider, ma non \u00e8 stata provata una implicazione dei servizi segreti statunitensi nell'omicidio.\nUna serie di documenti riservati rinvenuti al NARA (\"National Archives and Records Administration\") e pubblicati dal quotidiano \"The Washington Post\" nel 1999 dimostrarono l'esistenza di un piano organizzato dalla CIA per il rapimento del generale cileno poich\u00e9 si presumeva che si sarebbe opposto ad un colpo di Stato in virt\u00f9 della linea costituzionalista. In particolare i servizi segreti avevano preso contatto con due gruppi all'interno dell'esercito a cui avevano fornito armi e denaro.\nA seguito delle dichiarazioni del Washington Post, la famiglia di Schneider accus\u00f2 pubblicamente, nel 2001, l'allora Segretario di Stato statunitense, Henry Kissinger, di essere stato il mandante dell'omicidio, ma questa accusa venne contestata opponendo dei documenti dell'epoca che affermavano l'intenzione e il sostegno dei servizi segreti al rapimento, ma non all'omicidio che sarebbe quindi stato un'azione autonoma di Viaux e dei suoi uomini.\nMinistro durante la presidenza Allende.\nSalvador Allende, con l'appoggio del Congresso, aveva assunto nel 1970 la presidenza e, a causa delle sue idee socialiste, non era gradito n\u00e9 alla media ed alta borghesia cilena n\u00e9 tantomeno ad una considerevole parte dell'esercito, ma la nomina di Prats aveva rassicurato quanti temevano il pericolo di un colpo di Stato, in quanto il generale cileno era un convinto sostenitore del costituzionalismo delle forze armate.\nL'assassinio di Schneider aveva, inoltre, suscitato un grande scalpore ed impatto emotivo che aveva contribuito a ridurre le divisioni interne all'esercito ed a rafforzare tra i suoi ranghi, almeno inizialmente, la loro leadership congiunta.\nI rapporti tra Prats e Allende per i primi tempi si mantennero strettamente professionali, in linea con i dettami costituzionalistici regolanti i rapporti politici tra Stato e forze armate, per poi tramutarsi in seguito in una collaborazione fondata sulla profonda stima ed amicizia reciproca..\nDurante il suo incarico di comandante in capo dell'esercito, Prats si preoccup\u00f2 di salvaguardare l'indipendenza delle forze armate, convincendo Allende a rinunciare ai propositi di prepensionamento dei militari non graditi alla coalizione di \"Unidad Popular\", riuscendo inoltre ad ottenere il mantenimento del bilancio della difesa (compresi gli emolumenti per gli ufficiali) concordato dal presidente Frei con Schneider a seguito dell'insurrezione del \"Tancazo\".\nNonostante gli ottimi rapporti tra i due uomini e la linea costituzionalista dell'esercito perseguita da Prats, le tensioni sociali si mantenevano molto elevate sia a causa dello schiacciante embargo statunitense, a seguito del ripristino delle relazioni diplomatiche con Cuba, e dell'elevato tasso d'inflazione, sia per i forti contrasti interni provocati dal vasto piano di nazionalizzazioni socialiste e di un possibile prospetto d'una radicale riforma del sistema educativo da parte del governo.\nAllende lo volle nel 1972 come ministro dell'interno, mantenendo anche il comando dell'esercito.\nUn episodio particolarmente difficile fu lo sciopero generale dei camionisti nell'ottobre del 1972, finanziariamente appoggiato dall'amministrazione dell'allora Presidente Richard Nixon, che aveva praticamente paralizzato il Paese. Dopo alcuni tentativi falliti di mettere in atto un piano per fermare lo sciopero, Allende cerc\u00f2 di rafforzare l'azione del governo integrando temporaneamente nell'esecutivo alcuni membri delle forze armate: Prats venne nominato ministro dell'interno, il contrammiraglio Ismael Huerta venne posto alle opere pubbliche e il generale di brigata Claudio Sep\u00falveda al ministero delle risorse minerarie.\nLa presenza dei militari al governo permise di mettere fine allo sciopero e contribu\u00ec a mantenere l'ordine e diminuire gli episodi di violenza, ma la situazione rimaneva critica. Nel marzo 1973, Prats lasci\u00f2 il dicastero degli interni, mantenendo il comando dell'esercito.\nIl caso \"Cox\" e il \"Tanquetazo\".\nA met\u00e0 giugno 1973 era stata sventata una cospirazione militare per rovesciare il governo del paese dal generale Mario Sep\u00falveda Squella, il quale inform\u00f2 il ministro della difesa. Nove persone furono immediatamente arrestate.\nIn questo instabile equilibrio avvenne un incidente con un'arma da fuoco che coinvolse il 27 giugno il generale Prats e l'aristocratica Alejandrina Cox.\nAlejandrina Cox, che si era travestita da uomo per non farsi riconoscere, affianc\u00f2 di lato, alla guida di una utilitaria, la macchina del generale (che si dirigeva verso la Moneda) e prese a insultarlo violentemente.\nPrats che sedeva sul sedile posteriore dell'auto, forse intimorito dal fatto che il generale Schneider era stato assassinato in circostanze analoghe, estrasse la pistola in dotazione e abbassato il finestrino intim\u00f2, con l'arma in pugno, al guidatore di fermarsi.\nPoich\u00e9 questo non desisteva, spar\u00f2 un colpo di pistola verso l'automobile colpendo il fianco anteriore sinistro.\nL'automobile si ferm\u00f2 immediatamente e il guidatore svel\u00f2 la propria identit\u00e0. Presto una folla inferocita di persone si radun\u00f2 attorno alla scena dell'incidente prendendo apertamente le parti della donna. Prats riusc\u00ec ad allontanarsi salendo su un taxi per raggiungere il palazzo presidenziale.\nLa spropositata reazione di Prats fu unanimemente condannata e danneggi\u00f2 gravemente la credibilit\u00e0 e l'autorevolezza che il generale si era guadagnato negli anni contribuendo a far precipitare la situazione.\nLo stesso giorno dell'incidente, Prats present\u00f2 le sue dimissioni dall'esecutivo che vennero tuttavia rifiutate, in un primo tempo, da Allende e l'opposizione ebbe facile gioco nell'accusare il governo di aver difeso uno squilibrato che aveva sparato ad una donna disarmata.\nL'indomani, 28 giugno, fu deciso di annunciare l'arresto dei cospiratori del tentato golpe, nel pieno dello scandalo dell'incidente. Ma il giorno dopo, ci fu un nuovo tentativo di colpo di Stato (che rimase noto come \"Tanquetazo\") condotto dal tenente colonnello Roberto Souper che si ammutin\u00f2 e, alla guida di un corpo di 80 uomini e sei mezzi corazzati, si diresse verso il palazzo della Moneda che venne cannoneggiato. Il golpe, tuttavia, fall\u00ec e gli insorti si arresero dopo alcuni scontri a fuoco con l'esercito nel corso della mattinata. Lo stesso generale Prats, si rec\u00f2 di persona alla Moneda, per parlare direttamente ai rivoltosi, onde evitare pericolosi fraintendimenti. Egli arring\u00f2 i soldati, invitandoli a deporre le armi\nLa reputazione di Prats venne parzialmente risollevata dal brillante operato durante il golpe di Souper, ma il suo ruolo politico era oramai compromesso e il tentativo di chiamarlo nuovamente a ricoprire un incarico nell'esecutivo di governo venne fortemente osteggiato.\nLe dimissioni e il golpe militare.\nAllende gli conferm\u00f2 per\u00f2 la fiducia e lo richiam\u00f2 al governo il 9 agosto 1973 con il ruolo di ministro della difesa e vicepresidente del governo.\nIl 21 agosto per\u00f2, sub\u00ec una violenta contestazione, presso la propria abitazione, da parte delle mogli di diversi ufficiali e generali cileni, a cui si aggiunsero alcuni ufficiali in borghese. L'oggetto reale della protesta era l'operato di governo di Prats a cui veniva rinfacciata l'incapacit\u00e0 di ripristinare l'ordine, anche scegliendo la strada di un intervento militare.\nLa manifestazione aveva reso evidente la fragilit\u00e0 della situazione politica e sociale e lo scarso supporto di cui godeva oramai la sua linea costituzionalista nell'esercito; il giorno seguente, Prats rassegn\u00f2 le dimissioni da ministro e da comandante in capo e annunci\u00f2 il suo congedo dall'esercito, consigliando ad Allende di nominare al vertice dell'esercito Augusto Pinochet che era il suo secondo e che considerava un ufficiale leale al governo. Due generali, Mario Sep\u00falveda e Guillermo Pickering, aderenti alla linea politica costituzionalista, rinunciarono anch'essi ai propri incarichi come segno di solidariet\u00e0.\nLe dimissioni di Prats rimossero l'ultimo ostacolo a un intervento militare in Cile, cosa che avvenne solo tre settimane dopo, l'11 settembre, proprio per mano dei comandanti delle tre forze armate, tra cui Pinochet.\nPochi giorni dopo, il 15 settembre, Prats lasci\u00f2 il paese, e si autoesili\u00f2, assieme alla moglie, in Argentina.\nL'attentato.\nIl 30 settembre 1974, verso le ore 00.50, nei pressi della propria abitazione a Buenos Aires, Prats venne ucciso assieme alla moglie Sofia Cuthbert dall'esplosione di un bomba radiocontrollata che era stata collocata sulla sua Fiat 125 due giorni prima. L'esplosione fu cos\u00ec potente da scagliare i detriti fino al nono piano dell'edificio antistante.\nLe indagini giudiziarie e i processi.\nSuccessivamente alle indagini degli argentini, si scopr\u00ec che l'omicidio era stato pianificato da alcuni agenti della polizia segreta cilena (DINA), guidati da Michael Townley (agente di collegamento in Sudamerica per conto della CIA), gi\u00e0 responsabile dell'omicidio di Orlando Letelier, nel corso della famigerata Operazione Condor.\nIndagini e processi sull'assassinio di Prats si svolsero sia in Cile che in Argentina e sono giunti solo recentemente ad una conclusione.\nIn Cile, il giudice interessato del caso, Alejandro Solis, archivi\u00f2 definitivamente le accuse contro Pinochet per l'omicidio Prats, dopo il rifiuto, da parte della corte suprema cilena, nel gennaio 2005, di annullare l'immunit\u00e0 all'ex-dittatore. Come mandante dell'assassinio venne invece accusata l'intera dirigenza della DINA, tra cui il direttore capo Manuel Contreras, l'ex capo operazioni e generale in ritiro Raul Iturriaga Neuman, suo fratello Roger Iturriaga, gli ex-brigadieri Pedro Espinoza Bravo e Jose Zara.\nIn Argentina, nel 2004, venne condannato all'ergastolo l'agente della DINA, Enrique Arancibia Clavel come uno dei due agenti direttamente coinvolti nell'omicidio. A Clavel furono rifiutati i termini di prescrizione per l'omicidio Prats in quanto questo venne ritenuto, al pari degli altri omicidi operati nel corso delle cosiddette guerre sporche cilena e argentina, un crimine contro l'umanit\u00e0.\nPrecedentemente era stato ipotizzato anche un coinvolgimento nella pianificazione dell'omicidio di un esponente della destra eversiva, Stefano Delle Chiaie. Assieme a Vincenzo Vinciguerra, Delle Chiaie testimoni\u00f2 a Roma, nel dicembre 1995, di fronte al giudice federale argentino Maria Servini De Cubr\u00eca, che Enrique Arancibia Clavel e Michael Townley erano direttamente coinvolti nell'omicidio.\nNel 2003 il giudice De Cubr\u00eca richiese l'estradizione dal Cile di Michael Townley, Mariana Callejas, moglie di Townley, e Cristoph Willikie, un ex colonnello dell'esercito; ma il giudice della corte di appello cilena Nibaldo Segura la rifiut\u00f2, nel luglio del 2005, con la motivazione che i tre erano gi\u00e0 stati processati in Cile."}
{"id": "588745", "revid": "124657707", "url": "https://it.wikipedia.org/wiki?curid=588745", "title": "Fz", "text": ""}
{"id": "588747", "revid": "22475", "url": "https://it.wikipedia.org/wiki?curid=588747", "title": "Convenzione internazionale per la salvaguardia della vita umana in mare", "text": "La Convenzione internazionale per la salvaguardia della vita umana in mare (nota anche semplicemente come: SOLAS, acronimo di Safety of life at sea) \u00e8 un accordo internazionale volto a tutelare la sicurezza della navigazione mercantile, con esplicito riferimento alla \"salvaguardia della vita umana in mare\".\nStoria.\nLe origini di tale convenzione si rifanno al disastro del Titanic, avvenuto nella notte tra il 14 e il 15 aprile 1912, uno dei primi grandi incidenti marittimi, anche perch\u00e9 fu il primo ad essere documentato dai media e quindi ad interessare grandi masse di persone. Dopo circa due anni, esattamente il 20 gennaio 1914, venne approvata a Londra la prima versione di tale convenzione, in realt\u00e0 poche pagine, ma che mostravano una volont\u00e0 di porre sotto regolamentazione ogni aspetto della vita di bordo che potesse comportare pericolo per la vita umana: non solo i passeggeri, ma anche l'equipaggio. Successive modifiche furono apportate nel 1929, nel 1948 e nel 1960.\nLa versione del 17 giugno 1960 entr\u00f2 in vigore il 26 maggio 1965 e fu il pi\u00f9 grande atto di studio dell'International Maritime Organization (IMO, Organizzazione marittima internazionale) dopo la sua creazione; in tale occasione le misure che vennero adottate palesarono la volont\u00e0 di una modernizzazione delle norme per restare al passo coi tempi, date le nuove costruzioni e i nuovi sviluppi del mondo marittimo.\nL'intenzione fu quella di mantenere la Convenzione aggiornata periodicamente attraverso una serie di emendamenti, ma di fatto tale idea si rivel\u00f2 irrealizzabile, data la lentezza del processo.\nPer far fronte a tali difficolt\u00e0, il 1\u00ba novembre 1974 venne approvata una nuova versione della Convenzione (entrata in vigore il 25 maggio 1980), che riportava molti degli emendamenti proposti fino a quel momento, usando la \"procedura del tacito accordo\": per accelerare i tempi, si dichiar\u00f2 che i suddetti emendamenti sarebbero entrati in vigore in una specifica data, a meno che una serie di Paesi membri entro tale data non avessero opposto obiezione.\nIn seguito, in particolare nel 1988 fu presentato un emendamento che aggiorn\u00f2 il capitolo riguardante le radiocomunicazioni e sostitu\u00ec il Codice Morse col GMDSS Code (Global Maritime Distress and Safety System) ed \u00e8 applicata dal 1992.\nStruttura della Convenzione attuale.\nLa SOLAS \u00e8 strutturata in quattordici capitoli, il quattordicesimo entrato in vigore il 1\u00ba gennaio 2017.\nCap. I \u2013 General Provisions - Disposizioni generali \nIn questa sezione vengono elencati: definizioni, esenzioni, visite e certificati. Tutte le navi sono soggette a visite da parte dell\u2019Autorit\u00e0 Marittima che possono essere: visite iniziali e si effettuano prima che la nave entri in esercizio per il rilascio dei certificati; visite di rinnovo dei certificati che si effettuano alla scadenza dei certificati; visite intermedie o annuali che si effettuano durante il periodo di validit\u00e0 dei certificati per la loro convalida; visite occasionali quando la nave subisce una grave avaria. \nCap. II \u2013 1) Construction - Subdivision and stability, machinery and electrical installations - Costruzione, compartimentazione e stabilit\u00e0, macchine ed impianti elettrici. \nPer la stabilit\u00e0 si fa riferimento al IS Code ( \"Intact Stability Code\") emanato nel 2008. \nCap. II \u2013 2) Fire protection, fire detection and fire extinction - Costruzione, protezione, rivelazione ed estinzione degli incendi. \nIn questa sezione sono stabilite le protezioni antincendio delle navi a partire dai sistemi di rilevamento di fumi, scintille e principi d\u2019incendio.\nCap. III \u2013Life-saving appliances and arrangements - Mezzi e sistemazione di salvataggio. \nIl capitolo fa riferimento al LSA CODE ( \"Life Saving Appliances Code\"), nel quale sono riportati mezzi e sistemazioni di salvataggio: imbarcazioni coperte o semicoperte, tute d'immersione, indumenti termo protettivi, battello di emergenza e nuovi dispositivi per la messa a mare di zattere ed imbarcazioni. \nCap. IV \u2013 Radiocommunications - Radiocomunicazioni. \nIl capitolo ha introdotto il GMDSS, e quindi sistemi di comunicazione tradizionali quali: il DSC, i sistemi satellitari INMARSAT, l'EPIRB, il SART, il NAVTEX e i VHF portatili per le imbarcazioni di salvataggio. \nCap. V- Safety of navigation - Sicurezza della navigazione. \nIndica le apparecchiature obbligatorie per la sicurezza della navigazione che inizialmente erano considerate solo la girobussola, il radar, l\u2019ecoscandaglio e il radiogoniometro. Le modifiche successive hanno eliminato il radiogoniometro e hanno aggiunto: la bussola magnetica, il radar ARPA, il GPS, il solcometro, l\u2019AIS e l\u2019ECDIS. Lo stesso capitolo parla di cosa deve fare il Comandante quando avvista un pericolo per la navigazione o quando riceve un\u2019allerta di soccorso. Infine esorta i governi e le organizzazioni a dotarsi di sistemi SAR e un sistema VTS. \nCap. VI \u2013 Carriage of cargoes - Trasporto di carichi e combustibile. \nIl capitolo fu inizialmente dedicato esclusivamente al trasporto delle granaglie; ora detta norme di carattere generale sui carichi solidi e secchi alla rinfusa, facendo riferimento all\u2019IGC Code (\"International Grain Code\"). \nCap. VII \u2013 Carriage of dangerous goods - Trasporto di merci pericolose. \nNella stesura iniziale il capitolo fu esclusivamente dedicato al trasporto delle merci pericolose in colli. Ora, vengono riportate anche alcune norme di carattere generale riguardanti la costruzione e le dotazioni delle navi chimichiere e gasiere. Si fa riferimento all\u2019IMDG Code ( \"International Maritime Dangerous Good Code\").\nCap. VIII \u2013Nuclear ships - Navi nucleari.\nVengono elencati controlli e protezioni contro le radiazioni; visite, certificati e il manuale d\u2019esercizio. \nCap. IX - Management for the safe operation of ships - Gestione della sicurezza delle navi.\nIl seguente capitolo ha introdotto l\u2019ISM Code (\"International Safety Management Code\"), il quale detta norme sulla gestione in sicurezza delle navi e sugli obblighi e responsabilit\u00e0 delle societ\u00e0 di navigazione.\nCap. X - Safety measures for high-speed craft - Misure di sicurezza per le unit\u00e0 veloci.\nCap. XI \u2013 1) Special measures to enhance maritime safety - Misure speciali per migliorare la sicurezza marittima.\nCon gli emendamenti 2002 il capitolo fu diviso in due parti. Nella prima parte sono introdotte le visite PSC (Port State Control), ossia i controlli che uno Stato effettua a tutte le navi straniere che approdano nei propri porti. \nCap. XI \u2013 2) Special measures to enhance maritime security - Misure speciali per migliorare la security marittima.\nFa riferimento al Codice ISPS (\"International Ship and Port facility Security\") e detta norme per il controllo del terrorismo, della pirateria e dei clandestini. \nCap. XII \u2013Additional safety measures for bulk carriers - Misure di sicurezza addizionali per le navi rinfusiere. \nCap. XIII \u2013 Verification of compliance - Verifica delle conformit\u00e0.\nQuesto capitolo rende obbligatorio il codice per l\u2019applicazione degli strumenti IMO, e quindi l\u2019IMO \"Implementaton Instruments Code\". L\u2019IMO sottoporre gli Stati Membri , ogni 7 anni, ad audit obbligatori per la verifica della suddetta Conformit\u00e0. \nCap. XIV \u2013 Safety measures for ships operating in polar waters - Misure di sicurezza per le navi che operano in acque polari.\nIl capitolo introduce il \"Polar Code\". Il codice definisce acque polari quelle oltre i 60\u00b0 di latitudine. "}
{"id": "588750", "revid": "46931", "url": "https://it.wikipedia.org/wiki?curid=588750", "title": "Co Lao", "text": ""}
{"id": "588752", "revid": "112847268", "url": "https://it.wikipedia.org/wiki?curid=588752", "title": "Lettera di vettura aerea", "text": "La lettera di vettura aerea, nota anche con il nome in lingua inglese Air Waybill (AWB), \u00e8 il documento tipico del trasporto merci a mezzo aereo che viene emessa per merci caricate sia su aerei esclusivamente addetti al carico merci (\"all-cargo\" o \"Freighters\") sia entro le stive di aerei addetti al traffico passeggeri.\nEmissione.\nIl mittente o, per esso, il caricatore (shipper o forwarder) redige in \"triplice originale\" l'apposito formulario della lettera di vettura ed il vettore (carrier)- presa in consegna la merce - completa il documento nelle parti di sua competenza.\nDei tre originali il primo porta l'indicazione \"per il vettore\" ed \u00e8 firmato dal mittente, il secondo porta l'indicazione \"per il destinatario\" ed \u00e8 firmato dal vettore e dal mittente ed accompagna la merce, il terzo infine porta l'indicazione \"per il caricatore\" ed \u00e8 firmato dal vettore e consegnato al mittente dopo la presa in consegna delle merci.\nContenuto.\nLa lettera di vettura, il cui codice di numerazione \u00e8 standardizzato in 3 + 8 cifre (le prime 3 rappresentanti il codice della compagnia aerea che la emette e le successive un numero univoco) deve contenere le seguenti indicazioni:\nValore legale.\nPer la legge italiana l'originale di pertinenza del caricatore \"For the Shipper\" \u00e8 un titolo rappresentativo trasmissibile mediante girata che d\u00e0 al legittimo possessore la disponibilit\u00e0 della merce.\nIn realt\u00e0, in base agli accordi IATA la lettera di vettura \u00e8 solo un documento che comprova la conclusione del contratto di spedizione o di trasporto, la ricezione delle merci da parte del vettore e le condizioni di trasporto ma NON \u00e8 un documento rappresentativo.\nDi fatto - per evidenti peculiarit\u00e0 del trasporto aereo - allo scalo di arrivo la compagnia aerea consegna la merce al destinatario indicato sulla lettera di vettura senza necessit\u00e0 di presentazione del terzo originale.\nIncoterms.\nLa lettera di vettura, per la natura stessa del trasporto, non viene emessa quando la merce \u00e8 effettivamente a bordo dell'aeromobile ma al momento della presa in consegna da parte del vettore (Compagnia Aerea).\nPer questo motivo nelle condizioni di resa merce NON deve mai essere utilizzata la clausola FOB - Free On Board (ad esempio FOB Milano Malpensa) bens\u00ec quella FCA - Free Carrier (ad esempio FCA Milano Malpensa).\nL'inosservanza di questa semplice regola pu\u00f2 causare - in caso di danneggiamenti - liti fra le parti ed il ricorso alle vie legali."}
{"id": "588753", "revid": "484362", "url": "https://it.wikipedia.org/wiki?curid=588753", "title": "Vincenzo Dorsa", "text": "Biografia.\nNato da Francesco Dorsa e Vittoria Bellusci, di famiglia liberale, antiborbonica e di origine albanese, studi\u00f2 al Collegio italo-albanese di Sant'Adriano per poi passare nel 1840 al Collegio di Propaganda Fide di Roma lasciandolo un anno pi\u00f9 tardi. Sacerdote di rito greco senza aver mai esercitato la missione, insegn\u00f2 latino e greco al Liceo \"Telesio\" di Cosenza.\nCollabor\u00f2 alle pubblicazioni de \"Il Calabrese\" e de \"Il Calabrese Rigenerato\", partecipando, con altri giovani intellettuali, al dibattito culturale con una posizione che portava alla riscoperta di Vico, studioso delle tradizioni popolari della Calabria e della cultura albanese e prolifico scrittore. Il suo libro su \"La tradizione greco latina nei dialetti della Calabria Citeriore\", uscito nel 1876, fu tradotto in tedesco l'anno successivo e ristampato nel 1884.\nTra i suoi libri anche \"Il Vangelo di San Matteo tradotto dal greco nel dialetto calabro albanese\", pubblicato a Londra nel 1847.\nMor\u00ec a 62 anni a Cosenza."}
{"id": "588760", "revid": "1305772", "url": "https://it.wikipedia.org/wiki?curid=588760", "title": "G0", "text": ""}
{"id": "588761", "revid": "1543377", "url": "https://it.wikipedia.org/wiki?curid=588761", "title": "Kari Hotakainen", "text": "Biografia.\nDefinito dal connazionale collega Arto Paasilinna \"un umorista temibile, intelligente, acuto, quasi calcolatore\", Kari Hotakainen ha iniziato la sua carriera di scrittore nel 1982 con la raccolta poetica \"Harmittavat takaiskut\". In seguito, attraverso libri per bambini e ragazzi, \u00e8 passato ai romanzi. Prima di dedicarsi alla scrittura a tempo pieno, Hotakainen ha lavorato tra l'altro come giornalista e come autore nel settore pubblicitario di WSOY.\nIl suo primo successo \u00e8 stato \"Klassikko\", uno dei candidati per il Premio Finlandia, che ha successivamente vinto con un romanzo del 2002, \"Via della Trincea\", da cui \u00e8 stato tratto un film, opera premiata nel 2004 dal Consiglio Nordico. La sua \"pi\u00e8ce\" teatrale \"Punahukka\" si \u00e8 guadagnata il premio per la drammaturgia nordica nel 2006.\nHotakainen ha scritto anche pezzi teatrali per bambini, drammi radiofonici, cronache e la sceneggiatura per una serie televisiva di dieci puntate intitolata \"Tummien vesien tulkit\"."}
{"id": "588762", "revid": "2032913", "url": "https://it.wikipedia.org/wiki?curid=588762", "title": "G1", "text": ""}
{"id": "588764", "revid": "287204", "url": "https://it.wikipedia.org/wiki?curid=588764", "title": "G2", "text": ""}
{"id": "588770", "revid": "1305772", "url": "https://it.wikipedia.org/wiki?curid=588770", "title": "G4", "text": ""}
{"id": "588775", "revid": "1305772", "url": "https://it.wikipedia.org/wiki?curid=588775", "title": "G5", "text": ""}
{"id": "588776", "revid": "36426", "url": "https://it.wikipedia.org/wiki?curid=588776", "title": "Dietisalvi Neroni", "text": ""}
{"id": "588777", "revid": "1305772", "url": "https://it.wikipedia.org/wiki?curid=588777", "title": "G6", "text": ""}
{"id": "588783", "revid": "13648", "url": "https://it.wikipedia.org/wiki?curid=588783", "title": "Ummayadi", "text": ""}
{"id": "588784", "revid": "1501558", "url": "https://it.wikipedia.org/wiki?curid=588784", "title": "Coppa UDEAC", "text": "La Coppa UDEAC \u00e8 stata una competizione calcistica riservata alle squadre nazionali di , , , , e , ovvero alle nazioni facenti parte dell\"Union Douani\u00e8re et Economique des Etats de l'Afrique Centrale\" e dell'Unione delle Federazioni Calcistiche dell'Africa Centrale.\nSe ne sono svolte sette edizioni tra il 1984 ed il 1990. Oltre 10 anni dopo la scomparsa della Coppa UDEAC, le medesime nazionali hanno dato vita ad una competizione molto simile alla precedente, ma sotto la denominazione di Coppa CEMAC, acronimo di \"Communaut\u00e9 Economique et Mon\u00e9taire de l'Afrique Centrale\"."}
{"id": "588785", "revid": "92723", "url": "https://it.wikipedia.org/wiki?curid=588785", "title": "Pedro de Valdivia", "text": "Biografia.\nFu uno dei due luogotenenti di Francisco Pizarro, il conquistatore del Per\u00f9. Dopo la spedizione di Diego de Almagro (1536), ha esplorato, a partire del 1540, la parte nord del Cile e ha combattuto contro le popolazioni indigene preparando la colonizzazione spagnola, nonostante la difficolt\u00e0 del territorio (Deserto di Atacama) e gli indiani combattivi. \nAlla testa di circa 150 uomini, ha fondato la futura capitale Santiago (1541), che fu battezzata \"Santiago de nueva Extremadura\" in onore della citt\u00e0 spagnola Santiago di Compostela e alla sua regione di origine (Estremadura). In seguito ha fondato La Serena (1544), Concepci\u00f3n (1550) e Valdivia (1552). I problemi logistici, la mancanza di affidabilit\u00e0 dei suoi uomini e i numerosi sollevamenti delle popolazioni locali l'obbligarono a fare uso, pi\u00f9 di una volta, di rinforzi provenienti dal Per\u00f9.\nPer un decennio, prima e durante la conquista del Cile fu al suo fianco la sua amante In\u00e9s de Su\u00e1rez, una delle poche donne di cui si porti ricordo nella storia della \"conquista\" dell'America.\nRiusc\u00ec a consolidare le sue conquiste e fu nominato Governatore del Cile dal Re di Spagna Carlo V. Per\u00ec durante una battaglia contro gli Indiani Mapuche (o Araucani).\nNelle sue esplorazioni fu aiutato dall'italiano Giovanni Battista Pastene."}
{"id": "588787", "revid": "767487", "url": "https://it.wikipedia.org/wiki?curid=588787", "title": "Co tu", "text": "I co tu, detti anche katu, sono un gruppo etnico di circa 100.000 individui che vivono in Vietnam centrale e nel Laos sud-orientale, nelle zone montane della catena Annamita.\nDistribuzione.\nVietnam.\nI co tu (in vietnamita: \"ng\u01b0\u1eddi C\u01a1 Tu\") sono presenti in Vietnam essenzialmente nelle province di Quang Nam (distretti di Hien e Giang) e Thua Thien-Hue (distretti di Phu Loc e A Luoi). Sono inseriti nella lista dei 54 gruppi etnici riconosciuti dal governo vietnamita. Nel censimento del 2019 erano 61.588. Altri nomi con cui sono chiamati in Vietnam sono: ca tu, cao, ha, ca-tang, moi. I villaggi co tu del Vietnam si trovano generalmente distanti l'uno dall'altro. Le aree abitate sono generalmente circondate da una siepe con due portali di entrata al villaggio. Le case hanno di solito forma ellittica e sono costruite su spazi pianeggianti. L'economia \u00e8 basata sull'agricoltura, praticano il debbio e coltivano soprattutto riso, frumento, fagioli, patate, cocomeri e banane.\nLaos.\nIn Laos sono chiamati katu, vivono nelle zone collinari e montane della provincia di Xekong, in particolare nelle valli alte dei fiumi Xekong e Boung, lungo le zone di confine con le province del Vietnam dove vivono i katu (co tu) vietnamiti. Nel censimento del 2015 erano 28.378.\nLingua.\nI co tu parlano la lingua co tu, detta anche katu o katu basso, che fa parte delle lingue katuiche del ceppo mon-khmer e non possiede una forma scritta. Alcuni tentativi di creare una forma scritta sono sfociati, da parte del presidente del distretto di Tay Giang, Bh'riu Liec, nella pubblicazione negli anni 2000 di un volume intitolato \"Tieng Thong Dung Co Tu-Kinh va Van Hoa Lang Co Tu\" (\"Lingue popolari dei vietnamiti co tu e cultura dei villaggi co tu\") in lingua co tu romanizzata, con l'intento di aiutare i membri di questa etnia, soprattutto i giovani, ad approfondire la lingua originaria e a non perderne le radici.\nCirca 15.000 katu che vivono nelle valli pi\u00f9 alte della provincia di Thua Thien-Hue parlano il phuong, detto anche katu alto, un dialetto delle lingue katuiche spesso riconosciuto come una lingua a s\u00e9 stante."}
{"id": "588788", "revid": "8596", "url": "https://it.wikipedia.org/wiki?curid=588788", "title": "Araucani", "text": ""}
{"id": "588789", "revid": "287204", "url": "https://it.wikipedia.org/wiki?curid=588789", "title": "Lingua Spagnola", "text": ""}
{"id": "588791", "revid": "712828", "url": "https://it.wikipedia.org/wiki?curid=588791", "title": "Fornost", "text": ""}
{"id": "588796", "revid": "599013", "url": "https://it.wikipedia.org/wiki?curid=588796", "title": "G9", "text": ""}
{"id": "588798", "revid": "35467", "url": "https://it.wikipedia.org/wiki?curid=588798", "title": "Glivec", "text": ""}
{"id": "588801", "revid": "1632387", "url": "https://it.wikipedia.org/wiki?curid=588801", "title": "Practice What You Preach (Testament)", "text": "Practice What You Preach \u00e8 il terzo disco in studio dei Testament."}
{"id": "588802", "revid": "466539", "url": "https://it.wikipedia.org/wiki?curid=588802", "title": "Adlai Stevenson III", "text": "Biografia.\nFu senatore per lo stato dell'Illinois dal 1970 al 1981. Ha frequentato la Harvard University ottenendo un Bachelor nel 1952 e la laurea in legge nel 1957. Stevenson si arruol\u00f2 nei Marines durante la guerra di Corea (1952-1954) come comandante di un carro armato e fu congedato con il grado di primo tenente. Continu\u00f2 poi a servire nella riserva, fino al congedo definitivo nel 1961 con il grado di capitano.\nNel 1957 lavor\u00f2 come impiegato per la Corte Suprema dell'Illinois e nel 1958 entr\u00f2 a far parte dello studio legale Mayer, Brown &amp; Platt di Chicago. Nel 1964 fu eletto deputato per l'Illinois e rest\u00f2 in carica fino al 1967. In seguito divenne Tesoriere di Stato dell'Illinois fino al 1970. In seguito alla morte del decano dei senatori repubblicani Everett Dirksen, Stevenson fu eletto con una votazione speciale per ricoprire la carica.\nFu rieletto nel 1974, servendo il mandato popolare in Senato fino al 1981. Nel 1980 rinunci\u00f2 ad un'altra candidatura, invece sond\u00f2 la possibilit\u00e0 di correre per la presidenza.\nPerse due volte la corsa a carica di governatore, nel 1982 e 1986, entrambe contro James R. Thompson. Nel 1982 i conteggi iniziali lo diedero per vincitore, ma il conteggio finale diede una vittoria cos\u00ec risicata a Thompson, che Stevenson present\u00f2 ricorso alla Corte suprema per un riconteggio, esibendo prove di irregolarit\u00e0. Ma a tre giorni dell'insediamento del Governatore, la Corte suprema, con un solo voto di scarto, vot\u00f2 a sfavore del riconteggio, asserendo che fosse incostituzionale. Nella campagna del 1986, due seguaci di Lyndon LaRouche, Mark Fairchild e Janice Hart vinsero le primarie per la nomination alle cariche di Vice Governatore e Segretario di Stato. Stevenson obiett\u00f2 a questa scelta, decidendo di non apparire sulla stessa lista. Fond\u00f2 quindi un partito (Solidarity Party) in alternativa. Lui ed il candidato a vice governatore Mike Howlett, ottennero il 40% dei voti.\nDopo aver lasciato il Senato ebbe diversi incarichi dirigenziali in estremo oriente. \u00c8 morto all'et\u00e0 di 90 anni nel 2021.\nVita familiare.\nIl bisnonno di Stevenson, Adlai Stevenson I, fu Vice Presidente degli Stati Uniti.\nIl nonno, Lewis G. Stevenson, fu segretario di stato dell'Illinois; suo padre, Adlai Stevenson II, fu governatore dell'Illinois e due volte candidato alla presidenza.\nIl terzo figlio di Stevenson, Adlai Stevenson IV, alla domanda di un \"reporter\" sostenne di essere l'ultimo Adlai della famiglia, ma nel 1994 nacque un Adlai V."}
{"id": "588807", "revid": "4609655", "url": "https://it.wikipedia.org/wiki?curid=588807", "title": "Terzo Settore", "text": ""}
{"id": "588808", "revid": "1632387", "url": "https://it.wikipedia.org/wiki?curid=588808", "title": "Recreation Day", "text": "Recreation Day \u00e8 il quarto album della band Evergrey, pubblicato nel 2003 dalla Inside Out Music."}
{"id": "588809", "revid": "1501558", "url": "https://it.wikipedia.org/wiki?curid=588809", "title": "Coppa CEMAC", "text": "La Coppa CEMAC \u00e8 stata una competizione calcistica che vedeva la partecipazione delle nazionali dei paesi membri della Comunit\u00e0 economica e monetaria dell'Africa centrale (\"Communaut\u00e9 economique et mon\u00e9taire de l'Afrique centrale\"), ovvero (che disputava la Coppa CEMAC con una formazione amatoriale), , , , e , riuniti nell'Unione delle Federazioni Calcistiche dell'Africa Centrale.\nLa prima edizione del torneo si svolse nel 2003, ma in precedenza per sette edizioni dal 1984 al 1990 si disput\u00f2 una manifestazione molto simile, la Coppa UDEAC."}
{"id": "588811", "revid": "529641", "url": "https://it.wikipedia.org/wiki?curid=588811", "title": ".aero", "text": ".aero \u00e8 un dominio di primo livello generico, introdotto nel 2002.\nAttualmente il registro \u00e8 tenuto dalla Soci\u00e9t\u00e9 Internationale de T\u00e9l\u00e9communications A\u00e9ronautiques (SITA).\n\u00c8 un dominio creato appositamente per un settore industriale: l'aviazione. L'uso, infatti, \u00e8 riservato alle aziende, associazioni, enti, compagnie o persone che lavorano in questo ambito.I domini di secondo livello di due o tre lettere sono concessi rispettivamente secondo i codici vettore IATA ed i codici aeroportuali IATA."}
{"id": "588814", "revid": "287204", "url": "https://it.wikipedia.org/wiki?curid=588814", "title": "Campionato italiano di hockey su ghiaccio 1950-1951", "text": "Il Campionato italiano di hockey su ghiaccio 1950-51 presenta numerose novit\u00e0 rispetto alla stagione precedente. La prima riguarda l'HC Milano: il 13 novembre 1950 in un ristorante del centro di Milano vengono invitati ad un pranzo diversi rappresentanti della stampa; motivo dell'incontro \u00e8 quello di presentare la nuova struttura societaria con l'ingresso di diversi esponenti dell'. Il Milano diviene una sezione indipendente della squadra calcistica e dopo poco pi\u00f9 di 26 anni cambia ragione sociale in Hockey Club Milano Inter; Presidente della formazione meneghina \u00e8 Mario Masseroni, Vice Presidenti sono Ivanoe Fraizzoli e Angelo Moratti.\nNuovo Presidente anche in casa Asiago, si tratta di Alessandro Rampazzo, mentre i consiglieri sono Bruno Bonomo, Piero Scaggiari, Guido Rigoni e Angelo Guglielmi.\nSerie A.\nFormula.\nLa formula del campionato rimane invariata (tre gironi eliminatori le cui vincenti accedono a quello finale), ma a differenza del passato vengono introdotte partite di andata e ritorno per dare la possibilit\u00e0 alle societ\u00e0 di realizzare maggiori introiti; inoltre la Federazione stabilisce che ogni squadra pu\u00f2 schierare un massimo di due stranieri.\nGironi eliminatori.\nGirone A.\nIl Girone A \u00e8 formato dalle tre squadre milanesi pi\u00f9 importanti (la quarta, Bocconi Milano, disputa la Serie B). Dopo il 7-0 inflitto dal Milano Inter ai Diavoli Rossoneri nella gara d'andata, questi ultimi si rifiutano di disputare quella di ritorno a causa del fitto calendario di amichevoli internazionali. Il forfait dei rossoneri permette al Milano Inter di accedere agevolmente al girone finale.\nGirone B.\nNel Girone B l'incontro tra Auronzo ed Ortisei non \u00e8 disputato, perch\u00e9 la formazione altoatesina non si presenta in campo nei termini fissati dal regolamento. Il girone \u00e8 vinto dal Cortina, ma a causa delle eccezionali nevicate, l'attivit\u00e0 della squadra \u00e8 sospesa e la societ\u00e0 \u00e8 costretta a rinunciare alla disputa delle finali; a questo punto la Federazione decide che la partita tra Auronzo ed Ortisei deve essere disputata a Milano prima dell'inizio del Girone Finale per determinare quale formazione debba prendere il posto degli scoiattoli ampezzani.\nGirone C.\nIl Girone C viene vinto dall'Alleghe che si qualifica a spese del Bolzano e dell'Asiago.\nGirone scudetto.\nIl Girone Finale \u00e8 aperto dallo spareggio Auronzo-Ortisei, vinto dai veneti 7-3; nella gara inaugurale delle finali, il Milano Inter travolge l'Alleghe 15-0. Le Civette perdono 6-5 anche il derby contro l'Auronzo. Nell'ultima gara in programma, quella decisiva, il Milano Inter vince 5-1 contro la squadra cadorina e si riconferma Campione d'Italia.\nSpareggio Girone B.\nDisputato a Milano\nGara Unica\nGirone Finale.\nDisputato a Milano.\n L'Hockey Club Milano Inter vince il suo dodicesimo scudetto, il primo con la nuova denominazione societaria.\nFormazione Campione d'Italia: Giancarlo Agazzi - Pete Bessone - Vittorio Bolla - Giancarlo Bucchetti - Giancarlo Bulgheroni - Vincenzo Fardella - Umberto Gerli - Dino Innocenti - Mario Passerini - Giuseppe Zerbi.\nSerie B.\nL'HC Sasslong Santa Cristina vince la serie B."}
{"id": "588821", "revid": "287204", "url": "https://it.wikipedia.org/wiki?curid=588821", "title": "Felix Savart", "text": ""}
{"id": "588823", "revid": "287204", "url": "https://it.wikipedia.org/wiki?curid=588823", "title": "Cratere Obruchev", "text": "Obruchev \u00e8 il nome di un cratere lunare da impatto intitolato al geologo russo Vladimir Afanasyevich Obruchev. Questo cratere, assai danneggiato, giace nell'emisfero lunare pi\u00f9 distante dalla Terra (faccia nascosta), a breve distanza, verso nord, dal cratere Chr\u00e9tien. Circa alla stessa distanza, verso sud-est, si trova il cratere Oresme.\nIl bordo esterno \u00e8 stato fortemente danneggiato da impatti successivi, e ne rimane un anello irregolare. Obruchev \u00e8 parzialmente sovrapposto, verso sud, al cratere satellite Obruchev M, ed una coppia di crateri minori sono sovrapposti alle pendici interne del bordo occidentale. Il pianoro intero presenta sporadiche irregolarit\u00e0, ma nel complesso \u00e8 livellato e privo di un picco centrale.\nCrateri correlati.\nAlcuni crateri minori situati in prossimit\u00e0 di Obruchev sono convenzionalmente identificati, sulle mappe lunari, attraverso una lettera associata al nome."}
{"id": "588824", "revid": "183694", "url": "https://it.wikipedia.org/wiki?curid=588824", "title": "Martino Mario Moreno", "text": "Biografia.\nNato a Torino, da famiglia originaria di Sanremo, fu un alto funzionario statale, autore di un'apprezzata traduzione del Corano, oltre che di pagine relative alla mistica islamica, tanto araba quanto persiana e indiana.\nSi laure\u00f2 a 20 anni a Genova e divenne funzionario del Ministero italiano delle Colonie. Prest\u00f2 servizio in Tripolitania dal 1913 al 1915, poi pass\u00f2 in Cirenaica. Tra il 1925 e il 1928 fece parte della Commissione per la delimitazione dei confini tra Egitto e Libia. Dopo un breve incarico in Egitto e due viaggi nello Yemen, dal 1929 al 1931 ricopr\u00ec la funzione di Direttore degli Affari Politici e Civili del governo d'Eritrea. Dopo diversi altri incarichi (tra l'altro fu Governatore di Addis Abeba), nel 1938 fu promosso Direttore Generale degli Affari Politici presso il Ministero dell'Africa Orientale Italiana.\nNel 1940 consegu\u00ec la libera docenza in \"Storia e lingue dell'Abissinia\" e tenne gli incarichi di insegnamento di \"Lingue non semitiche\" (1939-1944) e di \"Storia e lingue d'Etiopia\" (1951-1952) nell'Universit\u00e0 di Roma; in seguito insegn\u00f2 (dal 1954 al 1957) \"Etiopico\" e \"Sudarabico\" nell'Universit\u00e0 di Beirut, nonch\u00e9 \"Ebraico\" e \"Glottologia\" nell'Accademia Libanese di Belle Arti. Dal 1958 al 1962 fu incaricato, nell'Istituto Universitario Orientale di Napoli, di \"Filologia camitico-semitica\" (diventata poi \"Semitistica\") e di \"Lingua somala\".\nDopo la Seconda guerra mondiale pass\u00f2 nell'organico del Ministero degli Affari Esteri italiano e fu inviato a dirigere l'Istituto Italiano di Cultura di Beirut (Libano) che oggi porta il suo nome. Complet\u00f2 la sua carriera come Ministro Plenipotenziario d'Italia a Khartum (Sudan) nel 1956-1957.\nDiresse dal 1957, anno del suo pensionamento, fino alla sua morte le riviste \"Rassegna di Studi Etiopici\", edita dall'Istituto per l'Oriente di Roma, e \"Levante\", edita dal Centro per le Relazioni Italo-Arabe della medesima citt\u00e0.\nL'ambasciatore Maurizio Moreno era suo figlio.\nOpere principali.\nUn elenco completo degli scritti di M.M. Moreno si trova in: Francesco Castro, \"Scritti di Martino Mario Moreno\", \"Rassegna di Studi Etiopici\" XX (1964), pp.\u00a012\u201321"}
{"id": "588826", "revid": "119818547", "url": "https://it.wikipedia.org/wiki?curid=588826", "title": "Variet\u00e0 pettinabile", "text": ""}
{"id": "588827", "revid": "1543377", "url": "https://it.wikipedia.org/wiki?curid=588827", "title": ".cat", "text": ".cat \u00e8 un dominio di primo livello generico, introdotto nel 2005, il cui registro \u00e8 tenuto dall'associazione puntCAT.\nQuesto dominio \u00e8 riservato a siti in lingua catalana e alla promozione di tutte le attivit\u00e0 riguardanti la cultura e la societ\u00e0 catalana."}
{"id": "588829", "revid": "1632387", "url": "https://it.wikipedia.org/wiki?curid=588829", "title": "The Inner Circle (album)", "text": "The Inner Circle \u00e8 il quinto album del gruppo musicale svedese Evergrey, pubblicato nel 2004 dalla Inside Out Music. L'album \u00e8 un Concept album che tratta temi come religione e l'abuso di minori.\nTracce.\nTracce bonus edizione limitata"}
{"id": "588834", "revid": "287204", "url": "https://it.wikipedia.org/wiki?curid=588834", "title": "Campionato italiano di hockey su ghiaccio 1951-1952", "text": "Il Campionato italiano di hockey su ghiaccio 1951-52 fu la 19\u00aa edizione del campionato nazionale.\nSerie A.\nFormula.\nPer dare maggiore interesse al torneo, la formula del Campionato prevede due gruppi eliminatori con partite di andata e ritorno. Le formazioni vincitrici accedono al girone finale, dove ad attenderle ci sono due squadre milanesi: il Milano Inter, Campione d'Italia, e i Diavoli Rossoneri.\nFormazioni.\nIl campionato prende il via con una squadra in meno rispetto alle stagioni precedenti: l', la seconda squadra del Milano Inter, in questo campionato \u00e8 infatti iscritta alla Serie B.\nGironi eliminatori.\nGirone B.\nNel Gruppo B, vinto dall'Asiago, la protagonista in negativo \u00e8 la formazione del Bolzano: a causa delle avverse condizioni meteorologiche la squadra altoatesina non si presenta alle partite esterne ad Alleghe e ad Asiago; il giudice sportivo assegna il 5-0 a tavolino agli avversari. Le gare casalinghe, invece, vengono entrambe vinte, 7-2 contro Asiago e 10-4 contro l'Alleghe, ma sono annullate per l'irregolare posizione Gustav Sprecht, che risulta essere tesserato per le Civette.\nA seguito di queste decisioni l'Asiago si qualifica alla fase finale totalizzando 6 punti, frutto delle doppie vittorie contro l'Alleghe e la vittoria a tavolino, segue l'Alleghe e quindi il Bolzano a 0 punti.\nGirone scudetto.\nAl girone finale partecipano quindi l'Auronzo e l'Asiago, vincitrici dei rispettivi gruppi eliminatori, e le due formazioni milanesi, ammesse in partenza alla fase finale.\nLa Federazione assegna l'organizzazione del girone finale all'Auronzo, ad eccezione di Asiago-Auronzo e del derby milanese, derby che \u00e8 preceduto da una polemica sulla posizione di Ott: i Diavoli Rossoneri vogliono far scendere sul ghiaccio il proprio tesserato attenendosi al regolamento internazionale che considera assimilabili gli stranieri che abbiano giocato cinque anni in un campionato nazionale, ma la federazione ne vieta l'utilizzo. Dopo diverse discussioni, il presidente della federazione, Enrico Calcaterra, decide di far giocare Ott sub-judice in attesa dell'assemblea federale, ma i Diavoli Rossoneri, in via precauzionale, non l'utilizzano, nonostante il giocatore sia in panchina. La gara \u00e8 vinta dal Milano Inter per 2-0 con reti di Giancarlo Agazzi nel primo periodo ed Enrico Canapini nell'ultima frazione di gioco.\nNelle restanti gare le formazioni meneghine si sbarazzano agevolmente dei rispettivi avversari, mentre il derby veneto \u00e8 vinto 6-2 dall'Auronzo.\n L'Hockey Club Milano Inter vince il suo tredicesimo scudetto, secondo con questa nuova denominazione.\nFormazione Campione d'Italia: Giancarlo Agazzi - Vittorio Bolla - Giancarlo Bulgheroni - Enrico Canapini - Ignazio Dionisi - Vincenzo Fardella - Enrico Galli - Umberto Gerli - Dino Innocenti - Milan Matous - Luigi Mattavelli."}
{"id": "588837", "revid": "1543377", "url": "https://it.wikipedia.org/wiki?curid=588837", "title": "Commissione Peel", "text": "La commissione Peel (dal nome del suo presidente, lord William Peel) fu creata dal governo britannico durante il mandato britannico della Palestina.\nContesto storico.\nL'organismo propose nel 1937, durante la Grande rivolta araba, un piano di spartizione del territorio palestinese per la costituzione di due stati, uno ebraico e l'altro arabo. Gli arabi, che erano la maggioranza nella regione, rifiutarono, anche con azioni violente, mentre tra gli ebrei le reazioni furono diversificate, dal rifiuto da parte dei sionisti pi\u00f9 integralisti all'accettazione come primo passo verso uno stato ebraico da parte dei pi\u00f9 moderati.\nIl fallimento dei lavori della commissione port\u00f2 all'istituzione della Woodhead Commission l'anno seguente, che discusse di tre diversi piani di spartizione, pur ritenendo che una spartizione del paese sarebbe stata impossibile. Dopo la seconda guerra mondiale il piano di spartizione della commissione Peel divenne nel 1947 la base per la partizione della Palestina, che port\u00f2 alla guerra arabo-israeliana del 1948-1949.\nLe determinazioni adottate.\nLa commissione suggeriva anche di trasferire la popolazione delle due etnie tra i due stati, in modo da creare uno stato ebraico abitato solo da ebrei e uno stato arabo abitato solo da arabi, come era avvenuto nel 1922 tra greci e turchi al termine della guerra greco-turca. Questa operazione avrebbe comportato il trasferimento dei circa 225.000 arabi presenti nel territorio assegnato agli ebrei e dei 1.250 ebrei al tempo residenti nell'area assegnata agli arabi. La possibilit\u00e0 di costituire uno stato ebraico totalmente privo di popolazione di origine non ebrea era una delle caratteristiche della partizione che portarono alcuni gruppi e personalit\u00e0 sioniste (come il futuro primo ministro israeliano David Ben-Gurion) ad esprimersi favorevolmente rispetto al piano proposto dalla commissione.\nTuttavia la commissione prendeva atto che questo trasferimento avrebbe creato problemi, soprattutto nella parte araba a causa della scarsit\u00e0 di territorio coltivabile disponibile, che si sarebbe rivelato insufficiente a ricevere un cos\u00ec gran numero di nuovi residenti, esprimendo la speranza che questa situazione avrebbe potuto dare il via ad un grande piano di irrigazione della regione, i cui elevati costi sarebbero per\u00f2 potuti essere sostenuti di fatto solo dalla Gran Bretagna e non dalla popolazione locale."}
{"id": "588841", "revid": "131358", "url": "https://it.wikipedia.org/wiki?curid=588841", "title": "Eureka 7", "text": ""}
{"id": "588844", "revid": "1632387", "url": "https://it.wikipedia.org/wiki?curid=588844", "title": "Monday Morning Apocalypse", "text": "Monday Morning Apocalypse \u00e8 il sesto album del gruppo musicale svedese Evergrey, pubblicato il 24 marzo 2006 dalla Inside Out Music."}
{"id": "588845", "revid": "110157", "url": "https://it.wikipedia.org/wiki?curid=588845", "title": "Co (popolo)", "text": "I Co sono un gruppo etnico del Vietnam la cui popolazione \u00e8 stimata in circa 27.766 individui (censimento del 1999).\nI Co sono presenti essenzialmente nelle province di Quang Ngai and Quang Nam. \nI nomi alternativi per i Co sono: Cua, Bong Miew, B\u00f2ng Mieu. \nLa religione predominante \u00e8 il Cristianesimo.\nLingua.\nI Co parlano una propria lingua, la lingua Cua, del ceppo Mon-Khmer. Alcuni dialetti di questa lingua sono il Kol e il Traw. "}
{"id": "588847", "revid": "1718077", "url": "https://it.wikipedia.org/wiki?curid=588847", "title": "Giovanni Dupr\u00e9", "text": "Vita e opere.\nNacque a Siena nella via che oggi porta il suo nome (all'epoca chiamata \"via di Malborghetto\"), nel cuore della Contrada Capitana dell'Onda, figlio di un intagliatore in legno.\nAnche Giovanni si form\u00f2 come intagliatore, nella bottega di Paolo Sani, sita in piazza San Biagio. In seguito si trasfer\u00ec a Firenze, dove frequent\u00f2 l'Accademia di Belle Arti e dove fu allievo nella bottega di Luigi Magi, come lo stesso Dupr\u00e9 ricorda nel suo \"Pensieri sull'arte e ricordi autobiografici\" (Ed. Le Monnier, 1906).\nL'opera che gli diede fama sin da giovane fu un \"Abele morente\" (marmo, 1842), modellata quando aveva appena venticinque anni. Dopo essersi procurato il materiale necessario e aver affittato un piccolo studio di fronte alla chiesa dei Santi Simone e Giuda, individu\u00f2 al corso di nudo dell'Accademia colui che doveva servirgli da modello: Antonio Petrai detto il Brina.\nLa lavorazione occup\u00f2 gran parte del 1842 e i due rischiarono addirittura di morire per un incendio causato dalla stufa che Dupr\u00e9 si era procurato. L'intenzione era quella di completare l'opera per l'Esposizione del settembre del medesimo anno: l'obiettivo fu raggiunto grazie all'aiuto economico fornito da insigni artisti quali Pietro Benvenuti, Aristodemo Costoli, Giuseppe Sabatelli ed Emilio Santarelli.\nL\"Abele\" riscosse un grande successo di pubblico e fu lodato da Lorenzo Bartolini e Luigi Pampaloni, ma altri lo criticarono aspramente, affermando che Dupr\u00e9 aveva fatto un calco dal vero, anzich\u00e9 modellare la statua. Si arriv\u00f2 persino a spogliare il Petrai per dimostrarlo, ma l'azione rese invece evidente che le dimensioni del modello non coincidevano affatto con quelle del marmo. L'opera fu acquistata dalla zar di Russia e ora si trova all'Ermitage (una copia in bronzo \u00e8 alla Galleria d'arte moderna di Firenze).\nPer mettere a tacere i malevoli, il conte Del Benino, ottimo conoscitore d'arte e sincero amico del Dupr\u00e9, gli sugger\u00ec di eseguire una scultura eretta anzich\u00e9 sdraiata, visto che in citt\u00e0 si sosteneva che l'autore dell\"Abele\" fosse capace di riprodurre soltanto figure sdraiate. Fu il conte stesso a finanziare il lavoro. Un anno dopo esegu\u00ec cos\u00ec il \"Caino\", scultura eretta a tutto tondo di impostazione pi\u00f9 accademica; anche questa \u00e8 conservata all'Ermitage.\nLa produzione successiva comunque oscilla sempre ora verso il naturalismo, ora verso un accademismo pi\u00f9 freddo e di maniera, ma in ogni caso \u00e8 sempre fuori discussione l'alta qualit\u00e0 della sua tecnica.\nIl \"Trionfo della Croce\" (1861) nella lunetta del portale centrale della nuova facciata della chiesa di Santa Croce a Firenze e il \"Monumento a Cavour\" (1878) a Torino sono opere pi\u00f9 convenzionali e per certi sensi mediocri, mentre la statua di \"Giotto\", commissionatagli dalla sua mecenate, la granduchessa Maria Antonietta, e quella di \"Sant'Antonino\" (1844) per il loggiato degli Uffizi sono pi\u00f9 vitali, con uno stile forse pi\u00f9 ruvido, ma pi\u00f9 spontaneo. Nelle sue memorie a proposito della scelta di Giotto come soggetto, Dupr\u00e9 scriver\u00e0:\n\"Intanto mentre stavo finendo di modellare il Caino, la granduchessa Maria Antonietta mi commission\u00f2 una statua per gli Uffizi. Scelsi Giotto e questa statua fu regalata da lei alla commissione per lo sfoltimento di quelle statue illustre toscane, le quali pi\u00f9 che a ornamento di quelle logge, stanno a rimembrarci glorie passate e a dirci di studiare un po' di pi\u00f9 e chiacchierare un po' di meno.\"\nCon queste parole, Dupr\u00e9 si inserisce infatti in quella tradizione culturale tipicamente italiana, nata con Petrara, nella quale le statue degli uomini illustri sono viste non come mezzo di commemorazione nostalgica del passato, ma come strumenti per spronare gli uomini del presente ad essere alla loro altezza e di mettersi in gioco nelle loro attivit\u00e0.\nDi sapore michelangiolesco \u00e8 la \"Saffo abbandonata\" della Galleria Nazionale d'Arte Moderna di Roma, che assomiglia nella parte superiore al \"Giorno\" della tomba di Giuliano della Sacrestia Nuova, mentre la parte inferiore \u00e8 fasciata da un drappeggio meno convincente.\nIl suo capolavoro \u00e8 da alcuni considerato la \"Piet\u00e0\" (1867) nella cappella Bichi Ruspoli nel Cimitero della Misericordia di Siena. Vi \u00e8 impressa una notevole carica espressiva, con una composizione inconsueta, forse ispirata da un dipinto simile di Fra Bartolomeo.\nNel Museo del Colle del Duomo di Viterbo \u00e8 esposto un suo \"busto di Letizia Cristina Bonaparte\", figlia del fratello di Napoleone I, Luciano Bonaparte, scolpito nel 1872.\nNel 1859-64 scolp\u00ec il monumento funerario per la contessa Berta Moltke Ferrari-Corbelli, sito nella basilica di San Lorenzo a Firenze. Al 1856 risale il busto di Giacomo Grandoni, sovrintendente e commissario delle bonifiche della provincia di Grosseto, concepito inizialmente per il duomo di Grosseto, poi collocato nel 1873 presso la sala consiliare del Palazzo Comunale e infine installato sul cippo idraulico di fronte allo Stadio Carlo Zecchini nel corso degli anni cinquanta del XX secolo. Per l'intitolazione a Giovanni Pacini del giardinetto pubblico alla Marina di Catania, avvenuta nel 1879, realizza il busto del compositore catanese.\nTra le ultime sue opere la statua di Pio IX nella piazzetta del Palazzo Vescovile di Piacenza, un \"San Francesco\" (1881) nella navata mediana della cattedrale di San Rufino ad Assisi e un altro per il primo altare della chiesa di Sant'Emidio ad Agnone, in provincia di Isernia.\nScrisse anche un libro autobiografico intitolato \"Pensieri sull'arte e ricordi autobiografici\", composto tra il 1876 e il 1878 e pubblicato nel 1879 (Firenze, Le Monnier). Ebbe un notevole successo, arrivando ad essere tradotto anche all'estero. Di Giovanni Dupr\u00e9 rimangono anche gli \"Scritti minori e lettere con un'appendice a' suoi ricordi autobiografici\", pubblicati postumi nel 1882.\nLa personalit\u00e0 nella storia di Siena.\nIl nome di Dupr\u00e9 \u00e8 indissolubilmente legato a quello della contrada biancoceleste: nella sede storico-museale della Contrada dell'Onda sono ospitate infatti diverse opere dello scultore senese, il quale \u00e8 inoltre ricordato da alcune parole nell'inno dell'Onda.\nLa sua casa natale si trova nell'omonima via a lui dedicata che si apre su Piazza del Campo, costeggiando il Palazzo Comunale e fa parte di una costruzione risalente al XVIII secolo, ristrutturata nel secolo successivo e ancora oggi adibito ad abitazioni private.\nLa sua storica residenza in questo luogo \u00e8 oggi segnalata da una lapide, riposta sopra l'entrata principale del palazzo, su cui \u00e8 inciso:"}
{"id": "588848", "revid": "36426", "url": "https://it.wikipedia.org/wiki?curid=588848", "title": "Ficino", "text": ""}
{"id": "588852", "revid": "42950", "url": "https://it.wikipedia.org/wiki?curid=588852", "title": "Vannuccio Biringuccio", "text": ""}
{"id": "588854", "revid": "123493555", "url": "https://it.wikipedia.org/wiki?curid=588854", "title": "Filarmonica Colloredo di Prato", "text": "La Filarmonica Colloredo di Prato \u00e8 la banda musicale del paese di Colloredo di Prato, sito nelle vicinanze di Udine, in Friuli.\nStoria.\nLa banda musicale nacque con una decina di elementi nel 1893, con il sostegno dell'allora parroco del paese, don Francesco Cossaro. Le prove si svolgevano inizialmente a casa di uno dei componenti, Pietro Faino, ma con il crescere del numero dei partecipanti si spostarono in un edificio a due piani di propriet\u00e0 della curia a fianco dell'oratorio. La divisa era costituita dal solo cappello ornato di piume. Nel 1908 era stato eletto presidente don Polentarutti e i primi direttori furono Basci\u00f9 (1906-1908) e Pillinini 1912-1920.\nL'attivit\u00e0 della banda si interruppe durante la prima guerra mondiale. Nel 1919, con la ripresa delle attivit\u00e0, si redasse il primo statuto, con il nome ufficiale di \"Societ\u00e0 filarmonica cattolica di Colloredo di Prato\". I suonatori aumentarono di numero e vennero acquistati nuovi strumenti. Il repertorio musicale si allarg\u00f2 a temi operistici. Nel nuovo statuto del 1924 il nome venne modificato in \"Societ\u00e0 filarmonica Colloredo di Prato\": scomparvero tutti i riferimenti religiosi e il parroco non fu pi\u00f9 socio di diritto.\nNel 1925 vennero inaugurate le nuove divise e nel 1926, diretta dal maestro Vadori, la banda partecip\u00f2 al primo \"Convegno bandistico friulano\" a Udine, a cui presero parte 18 complessi. Il brano d'obbligo per la seconda categoria fu il coro dell'opera \"Nabucco\" di Giuseppe Verdi e la banda di Colloredo vinse il primo premio. L'attivit\u00e0 venne nuovamente sospesa durante la seconda guerra mondiale.\nNel 1948 il parroco don Giovanni Buzzi venne eletto presidente della banda e dal 1949 al 1951 torn\u00f2 a dirigerla il maestro Vadori.\nCon la seconda met\u00e0 degli anni cinquanta la banda inizi\u00f2 a declinare: numerosi soci abbandonarono, per anzianit\u00e0 o per necessit\u00e0 di lavoro, e i suonatori si ridussero ad una ventina e le prove non erano pi\u00f9 tenute con regolarit\u00e0. Nel 1969 si arriv\u00f2 a proporre lo scioglimento della societ\u00e0, anche a causa dei pochi nuovi ingressi. L'attivit\u00e0 della banda si ridusse al solo paese.\nNegli anni settanta i soci ripresero ad aumentare e furono ammesse dal 1973 anche le donne. Dal 1974 fu istituito un corso di orientamento nusicale a cura del provveditorato agli studi di Udine, sotto la guida del maestro Pietro Del Forno, grazie al quale si giunse a raddoppiare il numero dei suonatori. Nel 1975 furono inaugurate le nuove divise.\nNegli anni ottanta iniziarono le trasferte. Nel 1983 si raggiunse la cifra di 90 soci di cui circa 70 attivi. Nel settembre 1985 vinse il terzo premio in sfilata alla rassegna bandistica di Ostrava, in Cecoslovacchia, sotto la guida del maestro Lidiano Azzopardo, direttore della Banda cittadina di Trieste.\nNel 1992 al maestro e presidente Pietro Del Forno, subentr\u00f2 Fulvio Dose come direttore musicale. \nPer il centenario della fondazione nel 1993 vennero invitati 11 complessi bandistici regionali, oltre ad un complesso svedese e alla Banda cittadina di Trieste. Nel 1994 si classific\u00f2 al secondo posto per la seconda categoria al concorso regionale di Bertiolo e nel 1996 vinse il primo premio al concorso di B\u00f6sel, in Germania.\nNel 1997 il maestro Dose si dimise e venne sostituito prima da Fausto Rodaro di Pozzuolo del Friuli, poi da Simone Comisso di Precenicco e infine nuovamente da Fausto Rodaro. Nel 2002 torn\u00f2 nuovamente alla direzione della banda Fulvio Dose. La banda partecip\u00f2 al concorso nazionale di Bertiolo, raggiungendo il primo posto nella categoria \"assegnazione\".\nNel 2002 torn\u00f2 nuovamente alla direzione della banda Fulvio Dose. La banda partecip\u00f2 al concorso nazionale di Bertiolo, raggiungendo il primo posto nella categoria \"assegnazione\". Nel 2004 il complesso ha suonato con la direzione del compositore olandese Hardy Mertens. Sono stati ospitati vari corsi di direzione (con i maestri Daniele Carnevali e Marco Somadossi). Nel 2007 a conclusione del masterclass del maestro Gabriele Cassone tiene un concerto con lo stesso trombettista. Nel 2008 ha partecipato a due concorsi internazionali a Riva del Garda e a Fiuggi, ottenendo due secondi posti in terza categoria (migliore italiana a Riva e primo posto non assegnato a Fiuggi). L'anno successivo viene registrato il primo CD musicale della societ\u00e0, inoltre nel mese di giugno organizza un masterclass del trombettista Marco Pierobon, insieme a cui suona nel concerto finale.\nAttivit\u00e0.\nNel paese accompagna processioni e manifestazioni ufficiali ed organizza incontri culturali ed iniziative (manifestazione estiva \"Tradizioni e musica\" e il concerto di Natale, con incasso devoluto in beneficenza). Svolge anche attivit\u00e0 nel territorio regionale (sfilate di inizio anno, carnevali, processioni estive) e tiene concerti in collaborazione con enti pubblici ed altre formazioni bandistiche.\nDalla fine degli anni settanta gni anno organizza un corso di orientamento musicale per bambini e ragazzi. Gli allievi formano la banda giovanile della filarmonica con strumenti a fiato e percussioni, che partecipa al \"Concorso regionale per allievi di gruppi bandistici\" a Corno di Rosazzo. Dal 2006 organizza inoltre corsi di approfondimento per specifici strumenti musicali (\"Masterclass\").\nEsiste inoltre una rappresentanza calcistica formata dalla banda.\nAttualmente la Filarmonica conta su circa sessanta elementi tra i 13 e i 78 anni, diretti dal maestro Elias Faccio e presenta un repertorio che spazia dal genere classico al moderno, dalle colonne sonore ai brani di musica leggera."}
{"id": "588858", "revid": "198277", "url": "https://it.wikipedia.org/wiki?curid=588858", "title": "Renato Copparoni", "text": "Carriera.\nGiocatore.\nProdotto del vivaio del Cagliari, ebbe davanti a s\u00e9 Enrico Albertosi e Adriano Reginato. Fece il suo esordio in Serie A il 13 maggio 1973 in Cagliari-Torino (1-0). Ritiratosi il secondo e approdato l'azzurro Albertosi al , al termine della stagione 1973-1974 la societ\u00e0 sarda scelse William Vecchi.\nL'anno dopo, cambiarono le gerarchie tra i pali e Copparoni si ritrov\u00f2 ultimo baluardo della squadra, finendo per rimanere coinvolto in un campionato conclusosi con la retrocessione della squadra sarda in Serie B. Confermato per la stagione successiva, contribu\u00ec a portare il Cagliari agli spareggi promozione con e Atalanta.\nNel 1978-1979 la scelta di tornare nella massima serie per fare il portiere di riserva nel Torino, dedicandosi con pi\u00f9 continuit\u00e0 agli studi universitari per conseguire la laurea in scienze politiche. Fece tanti anni di panchina come secondo di Giuliano Terraneo prima e Silvano Martina poi, e in seguito gioc\u00f2 4 partite in sette campionati. Durante la stagione 1985-1986 gli diede la possibilit\u00e0 di tornare a giocare con pi\u00f9 continuit\u00e0: totalizz\u00f2 21 presenze con la soddisfazione personale, il 2 marzo 1986 a Napoli, di essere il primo portiere italiano a parare un calcio di rigore a Diego Armando Maradona.\nCeduto Martina alla Lazio, la societ\u00e0 prefer\u00ec acquistare dall' Fabrizio Lorieri; Copparoni, che gli fece da secondo, esord\u00ec da titolare a 35 anni in Coppa UEFA: la squadra raggiunse i quarti di finale, e nella partita di ritorno contro il Tirol Innsbruck sub\u00ec un gol olimpico da Hansi M\u00fcller che spian\u00f2 la strada agli austriaci, che estromisero il Torino dalla competizione.\nL'anno dopo si trasfer\u00ec al Verona per fare da secondo a Giuliano Giuliani, collezionando una sola presenza in campionato (-Verona 3-1) prima dell'addio all'attivit\u00e0 agonistica nel 1988.\nAllenatore.\nRitiratosi, nel 1992 entr\u00f2 nel settore giovanile della Lazio assieme al tecnico Domenico Caso, occupandosi della preparazione dei portieri della Primavera. L'esperienza alla Lazio si concluse dopo 5 anni, nel corso dei quali ci fu la vittoria del campionato Primavera nel 1995.\nNella stagione 1997/98 segu\u00ec Caso al Foggia, in Serie B, sempre col ruolo di preparatore dei portieri. La stagione seguente pass\u00f2, sempre assieme a Caso, al Chievo, in Serie B, dove rest\u00f2 per due campionati, nonostante l'esonero del tecnico. Nel 2004 collabor\u00f2 nuovamente con Domenico Caso, allora neo tecnico della Lazio, in Serie A.\nNel 2005, dopo l'esonero alla Lazio, divenne il preparatore dei portieri della . Col club sardo ottenne la doppia promozione in Serie D e in Serie C2, rispettivamente nelle stagioni 2004/05 e 2005/06. Nella stagione 2007/08 gli fu affidato anche il ruolo di vice allenatore, tuttavia lasci\u00f2 il club prima dell'inizio del campionato.\nNel dicembre del 2008 divenne l'allenatore della Monreale, squadra di San Gavino Monreale militante in Eccellenza. La stagione si chiuse con la retrocessione in Promozione.\nNel 2009 fu tra i fondatori della Nuova Italpiombo, societ\u00e0 calcistica di San Gavino Monreale, di cui divent\u00f2 l'allenatore. L'anno seguente la societ\u00e0 si fuse con il Santa Teresa, diventando l'Italpiombo Santa Teresa. Nella stagione 2010/11 vinse il campionato di Terza Categoria."}
{"id": "588860", "revid": "339392", "url": "https://it.wikipedia.org/wiki?curid=588860", "title": "Mercatore", "text": ""}
{"id": "588868", "revid": "1305772", "url": "https://it.wikipedia.org/wiki?curid=588868", "title": "Parents Music Resource Center", "text": "Con il nome di Parents Music Resource Center (\"Centro d'Informazione Musicale per Genitori\") o PMRC si indica un'associazione statunitense nata nel 1985 \u2014 e attiva fino a circa tutti gli anni novanta \u2014 con lo scopo di valutare sotto il profilo morale ed educativo il contenuto dei prodotti discografici, in particolare per quanto riguardava i riferimenti sessuali pi\u00f9 o meno espliciti che essi veicolavano.\nVista come un'associazione di censura delle opere musicali, nell'arco di tutta la sua attivit\u00e0 fu sia promotrice di dibattiti con diversi musicisti, ai quali tent\u00f2 di imporre divieti e raccomandazioni al fine di evitare linguaggi e iconografie considerate sconvenienti per un pubblico non adulto, che oggetto di accese controversie e di feroci critiche da parte di buona parte del mondo rock storico, segnatamente di artisti come Frank Zappa, i Quiet Riot e i Dead Kennedys.\nStoria.\nLe origini.\nI prodromi dell'associazione sono riferibili a una lettera inviata dalla \"Parent-Teacher Association\" alla RIAA (l'associazione statunitense dei produttori discografici) e a 30 case discografiche alla fine del 1984: in tale lettera si chiedeva di etichettare quei dischi che contenessero \u00abcontenuti espliciti\u00bb non adatti a un pubblico di minori, s\u00ec da non \u00abesporre a sorpresa\u00bb questi ultimi all'ascolto o alla visione di materiale ritenuto dai genitori \u00absconveniente\u00bb; la richiesta ricevette un rifiuto pressoch\u00e9 unanime.\nQuasi contemporaneamente la moglie dell'allora Rappresentante al Congresso e futuro vicepresidente degli Stati Uniti d'America Al Gore, Mary Elizabeth \"Tipper\" Gore, dopo avere ascoltato un brano di Prince incluso nella colonna sonora di \"Purple Rain\", che sua figlia all'epoca dodicenne aveva appena acquistato (la canzone \"Darling Nikki\" riporta il passo \u00abConoscevo una ragazza di nome Nikki - potremmo definirla una ninfomane - la incontrai nell'androne di un albergo - mentre si masturbava su di una rivista\u00bb) si convinse della necessit\u00e0 di fondare un gruppo d'opinione che inducesse i discografici a informare gli acquirenti circa i contenuti dei loro prodotti, convinzione rafforzata dopo aver visto alcuni videoclip su MTV a suo dire apportatori di un messaggio negativo e sessista (quali, ad esempio, \"Hot for Teacher\" dei Van Halen, \"Rock You Like a Hurricane\" degli Scorpions e \"Looks That Kill\" dei M\u00f6tley Cr\u00fce); coagul\u00f2 intorno all'iniziativa altre mogli di personaggi in vista come Susan Baker (moglie del futuro segretario di Stato James Baker), Sally Nevius (moglie di John, presidente del consiglio comunale di Washington) e Pam Howar (moglie di un importante agente immobiliare della Capitale statunitense) e, all'inizio del 1985, diede vita al Parents Music Resource Center.\nLa lista dei \"Filthy Fifteen\".\nTra i primi atti che la neonata associazione intraprese vi fu quello di indurre 19 case discografiche a firmare nell'agosto 1985 un protocollo di collaborazione che le impegnava ad apporre un \"disclaimer\" sui dischi che la PMRC giudicava fossero veicolo di contenuti sconvenienti per i minori.\nLa PMRC stil\u00f2 anche una prima lista di 15 brani musicali dell'epoca, tutti meritevoli, a suo giudizio, del cosiddetto \"Parental Advisory\" perch\u00e9 i genitori fossero messi in guardia dal contenuto potenzialmente sconveniente presente in ciascuno di essi.\nLa lista fu ribattezzata \"The Filthy Fifteen\" (Gli Sporchi Quindici); risaltano la presenza di brani e interpreti considerati mainstream come la scozzese Sheena Easton con \"Sugar Walls\" (le quali, letteralmente \"mura di zucchero\", furono lette come le labbra della vulva), Madonna con \"Dress You Up\" (riferimento a un rapporto sessuale) e Cyndi Lauper con \"She Bop\" (in cui fu letto autoerotismo con un dildo) oltre a gruppi heavy metal come Black Sabbath, Venom, M\u00f6tley Cr\u00fce e gli australiani AC/DC e il citato Prince.\nL'audizione in Senato del 1985.\nPrima che l'accordo con le case discografiche entrasse in vigore, comunque, vi fu un'audizione al Senato cui presenziarono la PMRC e, quale controparte, gli artisti Dee Snider dei Twisted Sister, il cantante country John Denver e Frank Zappa, noto nell'ambiente musicale per le sue posizioni eterodosse; a testimoni i senatori Paula Hawkins (repubblicana) e Al Gore (democratico).\nL'audizione ebbe luogo il 19 settembre 1985: l'intervento di Zappa in particolare fu articolato e polemico, bench\u00e9 formalmente l'argomento in discussione non fosse l'imposizione di qualsivoglia censura sui contenuti dei dischi, ma l'adesione o meno a una volontaria \"policy\" di avviso preventivo sulla natura di tali contenuti.\nZappa esord\u00ec \u00aba uso della stampa estera, che potrebbe non aver ben chiaro perch\u00e9 stiamo qui a discutere\u00bb dando lettura del Primo emendamento della costituzione (quello riferito al divieto imposto al Congresso di emanare o permettere comportamenti lesivi della libert\u00e0 di stampa e di espressione del pensiero) e, a seguire, contestando \"in toto\" gli scopi che la PMRC si prefiggeva di ottenere: \u00abLa proposta del PMRC \u00e8 un nonsenso fallato all'origine che, a parte non apportare alcun beneficio ai ragazzi, lede le libert\u00e0 civili dei cittadini adulti e promette di tenere, per gli anni a venire, occupati i tribunali cui sar\u00e0 demandato il compito di avere a che fare con i problemi interpretativi e sanzionatori impliciti in questa proposta\u00bb; aggiungendo inoltre che \u00abil PMRC si propone di eliminare la forfora tramite la decapitazione [\u2026] Nessuno obbliga la signora Gore o la signora Baker a portarsi a casa i dischi di Prince o di Sheena Easton. Grazie alla Costituzione, sono libere di scegliere altri generi musicali per i loro figli [\u2026] In pratica le pretese della PMRC suonano come un manuale d'istruzioni per addomesticare ogni compositore e ogni cantante, usando a pretesto i testi di alcuni di essi. Signore, come vi permettete?\u00bb.\nUn altro punto su cui Zappa focalizz\u00f2 l'attenzione era la figura dell'artista intesa come personaggio pubblico esposto in prima persona: \u00abLe valutazioni sui dischi vengono di solito equiparate a quelle dei film. A parte le altre differenze, se ne trascura una fondamentale: in un film gli attori sono ingaggiati per fingere. Non importa quanti giudizi negativi possa riscuotere il film, la cosa non tocca l'attore. Diverso \u00e8 il discorso per i musicisti: molti di loro producono ed eseguono in proprio la musica che essi stessi scrivono, e la loro figura si identifica con la loro arte: stigmatizzare la loro musica significa anche (che lo si voglia o no) stigmatizzare la loro persona. Di questo passo, quanto ci vorr\u00e0 prima che agli artisti venga imposto di indossare al braccio una fascia con il \"disclaimer\" della PMRC in caratteri rossi?\u00bb.\nPi\u00f9 pacato, ma non meno critico, l'intervento di John Denver, il secondo in ordine di tempo a riferire in audizione, il quale, a parte lo stigmatizzare gli effetti pratici di qualsiasi azione censoria (lament\u00f2 nel corso dell'audizione che la sua \"Rocky Mountain High\" fosse stata bandita da molte stazioni radio per via di supposti riferimenti all'assunzione di droga: \u00abSi tratt\u00f2 chiaramente di un'interpretazione errata: ma chi mi garantisce che un qualsiasi organismo pubblico preposto a valutare una mia canzone giudicherebbe meglio?\u00bb), sottoline\u00f2 che l'iniziativa del PMRC fosse, a suo avviso, \u00abdettata dalla paura\u00bb: \u00abcome disse il presidente Roosevelt, non abbiamo da temere altro che noi stessi.\nIo non temo nulla: non temo che ci\u00f2 che i miei figli possano vedere, possa essere mostrato loro o fatto in loro presenza sminuisca in alcun modo il mio ascendente su di loro e la loro capacit\u00e0 di crescere, di essere adulti responsabili e forse, un giorno, anche di servire in questa rispettabile istituzione\u00bb per concludere, a domanda precisa, di essere \u00abcontrario, in quanto artista, a qualsiasi sistema di valutazione preventiva sui contenuti, sia pure volontario\u00bb.\nL'intervento di Dee Snider tese invece a stigmatizzare il ruolo della PMRC, da lui giudicato falsificatorio, dannoso e inopportuno.\nRiguardo alla prima affermazione egli cit\u00f2 tre occasioni in cui la PMRC fece false affermazioni su di lui e il suo gruppo: nel brano \"Under the Blade\", tratto dall'omonimo album dei Twisted Sister del 1982, Tipper Gore lesse un elogio di sadomasochismo, \"bondage\" e stupro; in realt\u00e0 il riferimento era alla paura che ognuno, in maniera pi\u00f9 o meno conscia, prova di fronte a un imminente intervento chirurgico (era il caso di un suo compagno di \"band\" che aveva raccontato la sua esperienza alla vigilia di un ricovero): \u00abchiunque pu\u00f2 trovare in questo brano quello che vuole. Chi cerca riferimenti alla chirurgia ci pu\u00f2 trovare riferimenti alla chirurgia. Tipper Gore cercava riferimenti al BDSM, e ce li ha trovati\u00bb; nel caso del video di \"We're Not Gonna Take It\" furono mosse accuse alla presunta violenza contenuta in esso, laddove, Snider puntualizz\u00f2, si trattava dello stesso tipo di situazioni mostrate nei cartoni animati nei quali un personaggio, anche dopo \u00abaver sub\u00ecto una catastrofe\u00bb, si rialzava perfettamente integro; di nuovo fu chiamata in causa Tipper Gore, citata per avere rilasciato una dichiarazione in cui accusava il gruppo di Snider di sessismo basandosi sul fatto di avere visto alcuni adolescenti vestire magliette con la scritta \"Twisted Sister\" accompagnata alla figura di una donna ammanettata e a gambe divaricate; magliette che, Snider sostenne, non erano mai state legate al gruppo e che il gruppo non aveva mai n\u00e9 promosso n\u00e9 commercializzato, aggiungendo anzi che la loro idea di rock and roll \u00e8 egualitaria e non sessista.\nPer quanto concerne i danni che la PMRC arrecava, Snider torn\u00f2 su quest'ultima accusa: spargere l'idea che il gruppo fosse sessista o promuovesse violenza sulle donne fu definito \u00abirresponsabile, lesivo della nostra reputazione e diffamatorio\u00bb; infine, riguardo all'invasivit\u00e0 e inopportunit\u00e0 dell'azione di tale associazione, Snider disse che \u00abc'\u00e8 un punto dove sono d'accoordo con la PMRC, e come me probabilmente molti genitori, ed \u00e8 che il mio compito di padre \u00e8 quello di sorvegliare su cosa i miei figli guardano, ascoltano e leggono nella loro preadolescenza. Ma questa \u00e8 una responsabilit\u00e0 che ricade unicamente sulle spalle mie e di mia moglie: nessuno, n\u00e9 il Governo n\u00e9 la PMRC, \u00e8 autorizzato o capace di giudicare in mia vece. I genitori possono anche esser grati alla PMRC perch\u00e9 rammenta loro che la loro guida \u00e8 insostituibile. Ma questo \u00e8 il punto in cui il compito della PMRC finisce e oltre il quale non deve andare\u00bb.\nL'adozione dell'etichetta.\nIl 1\u00ba novembre 1985, ad audizione ancora in corso, la RIAA acconsent\u00ec ad apporre l'avviso sui dischi (ribattezzato \"Tipper Sticker\" ovvero \"L'etichetta di Tipper\" e, come tale, entrato nella cultura popolare), riservandosi tuttavia il potere discrezionale su quali titoli da etichettare e comunque sempre in maniera generica, al contrario di quanto chiedeva il PMRC, che avrebbe desiderato l'etichettatura precisa in base al testo: nonostante la natura puramente volontaristica di tale etichettatura, che entr\u00f2 nel merito dei contenuti solo a partire dal 1990, essa fu definita \u00abinfame\u00bb da chi si opponeva a qualsiasi forma di censura o autocensura preventiva; di conseguenza numerosi esercizi (come per esempio Wal-Mart) si rifiutarono di vendere i dischi etichettati dalla RIAA (cosa questa che indusse molte industrie a rilasciare versioni \"tagliate\" dei loro dischi e CD per evitare di uscire da tale canale di vendita); varie furono le opere etichettate su pressione della PMRC; tra le pi\u00f9 controverse azioni dell'associazione figura la marcatura dell'album \"Jazz from Hell\" (1986) di Frank Zappa, che non presenta testi in quanto completamente strumentale.\nIl motivo addotto dalla PMRC per segnalarlo all'attenzione dei genitori fu che uno dei brani riporta il titolo \"G-Spot Tornado\", in cui fu letto il riferimento al punto G della vagina, anche se vi fu chi lo denunci\u00f2 come un pretesto per operare una ritorsione contro l'artista, che durante l'audizione al Senato aveva ferocemente irriso le fondatrici del PMRC.\nReazioni degli artisti.\nL'iniziativa della PMRC fu vista da molti artisti come un tentativo di introdurre surrettiziamente una forma di censura nelle modalit\u00e0 di fruizione del prodotto musicale; non mancarono quindi lavori tendenti a denigrare, avversare e parodiare il comportamento dell'associazione e della RIAA.\nTra le opere pi\u00f9 note si citano:\nPi\u00f9 in generale, \u00e8 dubbio se il sistema di etichettatura serva a prevenire l'accesso dei minori a contenuti considerati sconvenienti: in tempi pi\u00f9 recenti a finire etichettato dalla RIAA fu l'album di Eminem \"The Eminem Show\", e tra i favorevoli al sistema figura, per esempio, il rapper statunitense Ja Rule: \u00abQuesto \u00e8 quanto possiamo fare come musicisti: incollare l'etichetta e avvertire i genitori\u00bb; Philip Bailey degli Earth, Wind &amp; Fire, al contrario, sostenne che avere un disco nel mirino della PMRC \u00e8 il miglior modo \u00abper aumentare le vendite in certe aree: tutto ci\u00f2 di cui hai bisogno \u00e8 qualcuno che ti censuri affinch\u00e9 il tuo prodotto si trasformi in qualcosa che tutti vogliono avere\u00bb.\nLo scioglimento e l'eredit\u00e0.\nBench\u00e9 l'attivit\u00e0 della PMRC, che negli anni novanta mantenne l'acronimo ma trasform\u00f2 il suo nome in \"Partners Music Resource Center\", si sia progressivamente diradata fino allo scioglimento di fatto, la sua eredit\u00e0 \u00e8 rimasta nell'etichetta che tuttora compare su numerosi CD musicali e video.\nNel 1987, cercando anche di rispondere alle pesanti critiche ricevute a seguito della sua attivit\u00e0 nella PMRC, Tipper Gore scrisse di essersi decisa a fare qualcosa quando si accorse che il cosiddetto \"Porn Rock\" (i riferimenti sessuali in brani dei Judas Priest, M\u00f6tley Cr\u00fce ma anche Sheena Easton e altri) stava divenendo maggioritario, sottolineando altres\u00ec che la soluzione non \u00e8 la censura; ciononostante sosteneva la necessit\u00e0 di rinforzare la sorveglianza su quanto i figli di genitori responsabili dovessero essere autorizzati a fruire.\nTuttavia pi\u00f9 di vent'anni pi\u00f9 tardi, quando suo marito Al, all'epoca vice del presidente Bill Clinton, si candid\u00f2 per le elezioni presidenziali del 2000, Tipper Gore chiese il supporto in campagna elettorale ad alcune \"band\" le quali, se fosse esistito all'epoca dei loro primi lavori il \"Parental Advisory\", ne sarebbero stati oggetto: \u00e8 il caso dei Grateful Dead, prestati alla causa di Al Gore per la raccolta di fondi, anche se Glenn Danzig denunci\u00f2 tale manovra come un'operazione di facciata tesa solo a tentare di riguadagnare credibilit\u00e0 e stigmatizz\u00f2 il comportamento di quei gruppi come i R.E.M. e gli stessi Grateful Dead che \u00absi erano prestati a esibirsi per la campagna elettorale del marito di una censuratrice, che vuole bandire la musica da questo Paese\u00bb."}
{"id": "588874", "revid": "599013", "url": "https://it.wikipedia.org/wiki?curid=588874", "title": "Vincenzo Grella", "text": "Biografia.\n\u00c8 sposato con Barbara Conforti che ha conosciuto a Empoli (durante la sua militanza calcistica in terra Toscana) nel negozio in cui Grella andava a comprare le scarpe per giocare. Dall'unione sono nati tre figli: nel 2002 le gemelle Victoria e Sophia, nel 2012 Edoardo. La famiglia risiede a Cambiano, in Provincia di Firenze.\nCarriera.\nClub.\nInizi e arrivo in Italia (1996-2000).\nCresciuto nelle giovanili dello Springvale City, esordisce nella massima serie australiana nel 1996-1997 con i Canberra Cosmos, giocando 10 partite, e l'anno seguente si trasferisce al Carlton dove gioca 19 partite e segna 2 reti. Nel 1998-1999 gioca una partita con gli australiani e ad ottobre viene ceduto all'Empoli, in Serie A, dove gioca 5 partite, e a fine anno l'Empoli retrocede in Serie B.\nPrestito a Terni, affermazione a Empoli e Parma (2000-2007).\nNon trovando spazio nella serie cadetta con gli empolesi, si trasferisce nella a febbraio e gioca 9 partite; nel 2000-2001 gioca 18 partite e a fine anno decide di tornare nell'Empoli, dove giocher\u00e0 da titolare disputando 32 partite e contribuendo alla promozione della squadra in Serie A. Gioca titolare anche in massima serie, e colleziona nuovamente 32 partite condite da una rete, la prima in Serie A. Nel 2003-2004 gioca 24 partite e a fine anno viene ceduto al . Al primo anno con gli emiliani colleziona 23 presenze, nel 2005-2006 gioca 35 partite e segna una rete, mentre nel 2006-2007 saranno 26 le partite e ancora una rete. \u00c8 stato anche in alcune occasioni, in seguito a un infortunio occorso a Giuseppe Cardone, il capitano del .\nL'anno al Torino (2007-2008).\nIl 20 giugno 2007, svincolatosi dal Parma, firma un contratto triennale con il , nella sua prima e unica stagione in granata totalizza 28 presenze (partendo quasi sempre titolare) e segnando una rete il 19 gennaio 2008 in occasione della sconfitta esterna per 2-1 contro la Fiorentina.\nBlackburn Rovers (2008-2012).\nIl club di Urbano Cairo il 26 agosto 2008 lo cede al per 5 milioni di euro. Nel campionato 2008-2009 colleziona 15 presenze in campionato e 2 nella FA CUP.\nRimane con i Rovers fino al termine della stagione 2011-2012, anno della loro retrocessione dalla Premier alla Championship. La sua esperienza inglese \u00e8 stata molto condizionata dagli infortuni, tante che nelle ultime 2 stagioni col club del Nord Ovest inglese ha disputato solamente 6 partite (5 nella prima e solo 1 nella seconda, che \u00e8 stata quella della retrocessione), tanto che il club aveva anche provato a cedere Grella.\nRitorno in patria e ritiro (2012-2013).\nDopo essere rimasto svincolato ed essersi allenato per alcune settimane con l'Empoli, il 18 ottobre 2012 fa il suo ritorno in Australia firmando per il Melbourne Heart FC, club che disputa la massima divisione locale A-League. Il 28 gennaio 2013, annuncia il suo ritiro all'et\u00e0 di 33 anni, all'indomani dell'ennesimo infortunio sub\u00ecto durante l'ultima partita giocata del campionato australiano.\nNazionale.\nHa giocato per la Nazionale australiana e ha anche rappresentato l'Australia ai Giochi olimpici del 2000.\nHa debuttato con la Nazionale maggiore il 12 febbraio 2003 in occasione dell'amichevole vinta (a sorpresa) per 3-1 al Boleyn Ground di Londra contro l'Inghilterra rilevando al 77\u00ba Scott Chipperfield.\nGrella e il compagno di squadra Mark Bresciano, furono esclusi dalla Confederations Cup del 2005 dal team manager australiano Frank Farina per permettere loro di partecipare allo spareggio salvezza della Serie A tra Parma e Bologna. Grella ha anche giocato con Bresciano nel Carlton e nell'Empoli, prima dell'acquisto che li riun\u00ec nel 2004, quando andarono al Parma fino al 2006.\nNel novembre del 2005 gioc\u00f2 per i \"Socceroos\" nei play-off per accedere alla fase finale della Coppa del Mondo FIFA contro l'Uruguay, una partita in cui l'Australia si qualific\u00f2 per i mondiali tedeschi del 2006 per la prima volta in 32 anni. Nella fase finale in Germania gioc\u00f2 titolare, venendo scelto in una squadra che la FIFA aveva ipotizzato come il team FIFA della manifestazione, l'unico australiano della lista. La sua performance agli ottavi di finale contro l'Italia fu scelta come una delle migliori di un australiano al torneo, nonostante la sconfitta (arrivata solo su rigore all'ultimo minuto) contro i futuri campioni del mondo."}
{"id": "588883", "revid": "74638025", "url": "https://it.wikipedia.org/wiki?curid=588883", "title": "Classe Dreadnought (sottomarino)", "text": ""}
{"id": "588888", "revid": "120789703", "url": "https://it.wikipedia.org/wiki?curid=588888", "title": "H.W.L. Poonja", "text": "Biografia.\nH.W.L. Poonja nacque a Gujranvalla nel Punjab occidentale, oggi PaKistan, in una famiglia di Saraswati Brahmans. Sua madre era la sorella di Swami Rama Tirtha, uno dei pi\u00f9 conosciuti saggi indiani. All'et\u00e0 di otto anni fece un'esperienza profonda ed insolita della consapevolezza pura. Sua madre lo convinse che con l'abbandono alle deit\u00e0 di Hindu e Krishna poteva riavere quest'esperienza totale, cos\u00ec divenne un devoto sincero di Krishna Bhakti. Era un bambino prodigio ed inizi\u00f2 ad avere delle visioni di Krishna. Nella tradizione di Vaisnava questo \u00e8 chiamato ricevere \"Dar\u015bana\" da Dio. Trascorse la sua giovent\u00f9 in una relazione intima con Krishna, che considerava suo amico, giocava con le visioni di questo e si sent\u00ec benedetto nell'unione spirituale.\nDa adulto visse una vita normale, era sposato, crebbe due figli ed era membro dell'esercito inglese, mentre il suo amore per Krishna e le visioni di colui continuarono. Aspirando la sua vita come devoto non era soddisfatto nell'avere visioni temporanei ed era profondamente inquieto quando Krishna non appar\u00ec. Era ossessionato dell'idea di poter vedere Dio. Ripeteva continuamente il nome di Krishna (japa) e viaggiava per tutta l'India chiedendo ai saggi se potevano mostrargli come ricevere darsan di Dio volutamente.\nL'incontro con Ramana Maharshi.\nDopo il fallimento dei suoi tentativi di poter vedere Dio volutamente, torn\u00f2 dalla sua famiglia a Lyalpur. Un sadhu gli apparve vicino alla porta e Poonjaji lo invit\u00f2 ad entrare rivolgendogli le stesse domande gi\u00e0 fatte a diversi saggi in tutta l'India. \u201cMi pu\u00f2 far vedere Dio? Se no, mi pu\u00f2 dire di uno che lo pu\u00f2 fare?\u201d Rimase sorpreso quando il sadhu gli rispose che c'era una persona che gli poteva mostrare Dio, Ramana Maharshi. Ascolt\u00f2 le informazioni del sadhu per poter trovare Ramana a Tiruvannamalai nell'India del Sud. Alla prima possibilit\u00e0 Poonjaji viaggi\u00f2 a Tiruvannamalai per incontrare Ramana Maharshi al Sri Ramana Ashram. Era nel 1949 e Poonjaji aveva 31 anni. Incontrando Ramana ed avendo un'altra visione di Dio, Ramana lo spinse nella direzione del suo vero S\u00e9. Gli mostr\u00f2 che un Dio che appare e poi sparisce non \u00e8 permanente, non \u00e8 l'ultima verit\u00e0. Solamente colui che \u00e8 consciente di questo Dio \u00e8 consapevole. Egli incoraggi\u00f2 Poonjaji di trovare quello che visse la visione di Dio, perch\u00e9 l'Uno (la consapevolezza) non va e viene. Ramana disse a Poonjaji di trovare il ricercatore stesso. Dopo aver sentito questo, Poonjaji ebbe un'esperienza molto profonda, e con la guida di Ramana divenne consapevole del cuore spirituale, che percep\u00ec aperto e fiorito. Tuttavia continu\u00f2 con lo japa del nome di Krishna e non era impressionato dell'istruzione ricevuta.\nA questo punto, Poonjaji continu\u00f2 il suo cammino come devoto, avendo tante visioni di deit\u00e0 Hindu. Non era del tutto convinto del valore della filosofia dell'Advaita Ved\u0101nta. Questo ebbe una fine quando in una visione Ramana gli disse che la devozione per Krishna era la verit\u00e0 assoluta. Poonja si sent\u00ec obbligato di dover tornare al Sri Ramanasram e di chiedere Ramana se lui gli era apparso gi\u00e0 prima e se gli aveva mostrato l'importanza del Krishna Bhakti. Ramana non rispose a questa domanda con parole e mentre Poonja aspettava una risposta, arrivarono dei devoti e diedero a Ramana una fotografia di Krishna. Ramana guard\u00f2 questa foto, piangeva cos\u00ec forte che Poonja si convinse che Ramana stesso fu un bhakta segreto. Soltanto dopo, quando Poonja ebbe una crisi spirituale ed ebbe fiducia che Ramana (il bhakta segreto) lo potesse aiutare, realizz\u00f2 completamente il S\u00e9 oppure l'\u0100tman. \nImmediatamente, dopo una vita di devozione, scopr\u00ec che non poteva pi\u00f9 \"pensare\" a Dio, che praticare japa o altri esercizi spirituali non era necessario. Profondamente colpito, chiese aiuto a Ramana. Questi rispose che tutto ci\u00f2 non era un problema, che la sua pratica lo aveva portato al punto in cui si trovava, e che ora poteva essere lasciata: tutto aveva il suo scopo. Sentendo questo, immerso nello sguardo silenzioso del suo guru, Poonjaji percep\u00ec il suo corpo purificato, trasformandosi come se rinascesse. In quel momento, immediatamente, cap\u00ec chi fosse lui stesso e chi fosse sempre stato.\nVita dopo l'incontro con Ramana Maharshi.\nDopo la sua trasformazione rimase nel Sud dell'India fino nel 1947. Durante la separazione dell'India, Ramana lo mand\u00f2 a casa nel Punjab (adesso parte del nuovo Pakistan) per portare in salvo la sua famiglia a Lucknow. Le ultime parole di Ramana a Poonjaji erano: \u201cSono con te ovunque tu vada\u201d. Gli anni seguenti Poonjaji guadagn\u00f2 denaro per mantenere la famiglia, fece incontri con ricercatori e tenne satsang ovunque fu. Nel 1953 incontr\u00f2 il suo primo discepolo dell'ovest, Henri Le Saux, conosciuto anche come Swami Abhishiktananda, il quale scrisse molti libri sull'Advaita Ved\u0101nta e Cristianesimo. Nel 1966 si ritir\u00f2 ai piedi del Himalaya.\nPoonjaji si stabil\u00ec a Lucknow, dove accolse visitatori di tutto il mondo. Mor\u00ec il 6 settembre del 1997.\nMessaggio.\nPoonjaji rifiut\u00f2 di identificarsi con qualsiasi tradizione e fu considerato severamente radicale nel suo insegnamento diretto. Durante il satsang, l'insegnamento corrispose a quello del suo guru Ramana Maharshi, simile all'Advaita Ved\u0101nta, mentre il suo stile di insegnare venne paragonato a quello dei primi maestri Zen. Il suo messaggio, come quello del suo maestro Sri Ramana, era che il S\u00e9 fosse gi\u00e0 illuminato e libero. Egli insistette che definitivamente non c'era differenza tra guru e devoto, non c'era n\u00e9 insegnante, n\u00e9 devoto, n\u00e9 messaggio. Le parole possono soltanto indirizzare all'ultima verit\u00e0, ma non possono mai essere questa. Il solo capire con la mente, senza la realizzazione diretta della verit\u00e0 con l'autoricerca, non basta. Come Sri Ramana, Poonja insegn\u00f2 l'autoindagine, che include il trovare dell'Io personale, l'investigare diretto dell'Io ed il concentrarsi su questo. Poonja cap\u00ec subito che bhakta devoti come Kabir, Ravidas, Sukdev e Mirabai erano anche risvegliati nella stessa libert\u00e0, conosciuta come Sahaja Sam\u0101dhi, chiamato Dio. Come Sri Ramana, egli disse che l'insegnamento con il silenzio era pi\u00f9 importante dell'insegnamento con le parole. Tante persone che lo incontrarono fecero l'esperienza della trasmissione potente di coscienza, presenza, grazia, amore, beatitudine o shaktipat, spesso Poonja li spinse direttamente nell'esperienza del S\u00e9, a volte rifiut\u00f2 insistentemente l'idea della trasmissione.\nOggi i discepoli di Poonjaji condividono Satsang in diversi posti in tutto il mondo. I pi\u00f9 conosciuti sono Neeraja, Gangaji, Madhukar, Mooji, Ganga Mira, Catherine Ingram e Yudhishtara. David Godman si trasfer\u00ec a Lucknow nel 1992 e rimase con lui fino al 1997. Scrisse la sua biografia e negli anni seguenti pubblic\u00f2 diversi libri, inclusi interviste con Papaji, un'antologia, e \"Nothing Ever Happened\" (Nulla \u00e8 mai successo), una biografia di 3 volumi in 1200 pagine.\nOpere di Papaji in lingua italiana.\nDVD con sottotitoli in italiano:"}
{"id": "588889", "revid": "228587", "url": "https://it.wikipedia.org/wiki?curid=588889", "title": "Alexander Koenig", "text": "Figlio di un affermato mercante fin da piccolo era appassionato di storia naturale, e raccoglieva campioni di vita fossile. Le sue spedizioni pi\u00f9 famose furono quelle al Circolo polare artico, in Egitto, ed in Sudan. Nel 1912 fond\u00f2 il museo di storia naturale di Bonn, in cui raccolse tutte le sue scoperte."}
{"id": "588891", "revid": "80648", "url": "https://it.wikipedia.org/wiki?curid=588891", "title": "Alexander Ferdinand Koenig", "text": ""}
{"id": "588897", "revid": "36426", "url": "https://it.wikipedia.org/wiki?curid=588897", "title": "Galleria d'arte moderna di Firenze", "text": ""}
{"id": "588899", "revid": "287204", "url": "https://it.wikipedia.org/wiki?curid=588899", "title": "Penisola linguistica", "text": "Una penisola linguistica \u00e8 un territorio di modeste dimensioni, dove la maggioranza della popolazione parla una lingua diversa da quella ufficiale dello stato in cui si trova, rimanendo per\u00f2 confinante con la madrepatria, a differenza di un'isola linguistica, che resta invece isolata.\nRiportare tutte le \"penisole linguistiche\" \u00e8 quasi impossibile, dato che \u00e8 molto facile trovarne di piccolissime dimensioni presso i confini; qui di seguito vengono quindi citate solo quelle che riguardano l'Italia.\nPenisole linguistiche in Italia.\nVal Canale.\nFa eccezione per la sua particolarit\u00e0 la Val Canale (\"Kanaltal\"/\"Kanalska Dolina\"/\"Val Cjan\u00e2l\") in provincia di Udine, che ha come centro principale Tarvisio (ted. e friul.\"Tarvis\"/ slov. \"Trbi\u017e\"); essa infatti \u00e8 famosa per essere un'area d'incroci culturali in cui coesistono l'italiano, il friulano, il tedesco e lo sloveno, ed essendo confinante sia con l'Austria, sia con la Slovenia, risulta essere una penisola linguistica slavo-germanica.\nSlavia Veneta.\nLe Valli del Natisone formano la Slavia Friulana. (Bene\u0161ka Slovenija)\nTerra Mentonasca.\nLa Terra Mentonasca (anche Paese Mentonasco, Pa\u00efs Mentounasc in lingua locale, \"Pays Mentonasque\" in francese) \u00e8 da considerarsi un caso a parte: per i linguisti italiani \u00e8 una \"penisola\" ligure con influenza occitana; viceversa in Francia \u00e8 considerata parte dell'area linguistica d'Oc; in realt\u00e0 \u00e8 \"zona etnico-linguistica\" di transizione. Ha come centro principale Mentone (dalla quale deriva il nome) e comprende anche il principato di Monaco; politicamente \u00e8 parte integrante del dipartimento Alpes-Maritimes (Francia, ex \"Nizzardo\")."}
{"id": "588904", "revid": "125384415", "url": "https://it.wikipedia.org/wiki?curid=588904", "title": "SuperGulp!", "text": "SuperGulp! Fumetti in TV \u00e8 stato un programma televisivo dedicato al mondo dei fumetti trasmesso nel 1972 e poi dal 1977 al 1981, sul Secondo Canale della RAI; venne ideato da Guido De Maria e Giancarlo Governi, con le musiche di Franco Godi (\"Supergulp\" e \"Giumbolo\"). Per la prima serie, nel 1972, la trasmissione aveva il titolo GULP! - I Fumetti in TV.\n\"I fumetti in TV\" non erano cartoni animati ma immagini statiche di fumetti riprese e trasmesse in successione, come se si stesse leggendo un fumetto, mantenendo le nuvolette con le battute dei personaggi che venivano lette da doppiatori. Al programma collaborarono noti autori del fumetto e del cartone animato italiano del periodo come Bonvi, Bruno Bozzetto, Hugo Pratt, Silver e Sergio Bonelli; dal 1977 vennero inclusi nella trasmissione anche i cartoni animati dei supereroi della Marvel Comics prodotti dalla Grantray-Lawrence Animation e dalla Hanna &amp; Barbera.\nIl successo port\u00f2 alla pubblicazione di una serie a fumetti pubblicata dalla Mondadori.\nLa serie, nonostante il grande successo, venne interrotta per decisione degli autori nel 1981, quando l'arrivo in Italia degli anime spost\u00f2 l'attenzione su un diverso genere di cartoni animati e si prefer\u00ec chiudere senza aspettare un eventuale calo di consensi.\nStoria.\nIn origine, tra il 1969 e il 1971 Governi, giornalista e allora responsabile del reparto programmi speciali della RAI aveva iniziato a sviluppare l'idea di un programma, ispirato da un carosello di Paul Campani, che portasse letteralmente i fumetti in TV. Contatt\u00f2 quindi lo studio di Guido De Maria, ed insieme a Bonvi, iniziarono a realizzare \"Gulp!\" la realizzazione dei filmati e del montaggio fu affidata alla Cartoncine, una ditta di produzione cinematografica di Modena condotta da Giovanni Parenti e Renato Berselli. Il programma fu trasmesso dal 14 settembre al 7 dicembre 1972 in 12 puntate, per cui Bonvi, insieme al regista De Maria, cre\u00f2 ex novo il personaggio di Nick Carter.\nSuccessivamente, dal marzo 1977 al 1981, il programma ritorn\u00f2 come \"SuperGulp!\", arricchito da nuovi fumetti e soprattutto a colori.\nLa trasmissione divenne subito un vero e proprio \"cult\", raggiungendo l'83% di indice di gradimento, ed ebbe il merito di far conoscere ad un vasto pubblico il mondo dei fumetti. Il regista, Guido De Maria, ricevette nel 1979 per \"Supergulp!\" il premio della regia televisiva (settore delle trasmissioni per ragazzi).\nGulp!\nLa prima puntata di \"Gulp!\" trasmessa il gioved\u00ec 14 settembre 1972 alle 21,15 su Rai 2 (allora Secondo Canale) si apre con una presentazione di Cochi e Renato, che fanno da padrini alla trasmissione.\nIn scaletta: Nick Carter di Bonvi e De Maria ed il Signor Rossi di Bruno Bozzetto, che costituiscono l'asse portante dell'intero programma, rispettivamente con 10 e 6 episodi. Altri protagonisti del programma: \"Le ciccione volanti\" di Walter Faccini (2 episodi), \"La secchia rapita\" di Pino Zac, \"L'incontro de li sovrani\" di Paolo Di Girolamo, \"La famiglia Spaccabue\" di Jacovitti.\n\"Gulp!\" chiude i battenti il 7 dicembre 1972 con la 12\u00aa puntata, protagonista Corto Maltese.\nSuperGulp! Fumetti in TV.\nDopo una pausa di oltre quattro anni, il programma riprende marted\u00ec 15 marzo 1977 alle 20,40 con il titolo \"SuperGulp! Fumetti in TV\". Nick Carter ed i suoi aiutanti sono elevati al rango di presentatori della trasmissione.\nProtagonisti della serie diventano: Nick Carter, Tintin, Alan Ford, Sturmtruppen, Corto Maltese, i Fantastici Quattro, L'uomo ragno, Jak Mandolino, Jonny Logan. Inoltre vengono trasmesse due interviste: Stan Lee (ideatore dei personaggi della Marvel) e Hugo Pratt.\nLa prima serie di \"SuperGulp! Fumetti in TV\" si chiude il 21 luglio 1977 per un totale di 15 puntate. Il programma ha grande successo e viene replicato nella stagione successiva dal 4 ottobre al 28 ottobre 1977.\nUna nuova serie di \"SuperGulp! Fumetti in TV\" inizia il 4 maggio 1978. Ai protagonisti si aggiungono: Cocco Bill, Mandrake il mago, Cino e Franco, Lupo Alberto, Thor (tratto dal contenitore The Marvel Superheroes), Uomo mascherato, Rip Kirby. La serie comprende 15 puntate fino al 28 settembre 1978.\nBuonasera con... Supergulp!\nLa serie cambia il titolo in \"Buonasera con... Supergulp!: Girandola di 15 eroi di carta\" e viene trasmessa su Rai Uno in 20 puntate quotidiane a partire dal 12 febbraio 1979. Si aggiungono ancora altri protagonisti: Asterix, Tex Willer, Marzolino Tarantola.\nNuova serie nuovamente di 20 puntate dal 16 marzo 1981. Nuovi personaggi: Beetle Bailey, Barney Google, Krazy Cat, Charlie Brown, Sturmtruppen.\nContenuti.\nPrima serie.\nPer la prima serie, la trasmissione (con il titolo di \"Gulp!\") and\u00f2 in onda in 12 puntate trasmesse in prima serata sul Secondo Canale RAI dal 14 settembre al 7 dicembre 1972 con due fumetti a sera, tranne che per la dodicesima ed ultima puntata quando ne and\u00f2 in onda uno solo (Corto Maltese), pi\u00f9 lungo e per la 4\u00aa, quando ne andarono in onda tre.\nSeconda serie.\nPer la seconda serie, la trasmissione (con il titolo di \"SuperGulp!\" e questa volta a colori) and\u00f2 in onda in 15 puntate trasmesse in prima serata sul Secondo Canale RAI dal 15 marzo al 21 luglio 1977 con tre fumetti a sera, tranne che per la 6\u00aa (quando ne furono trasmessi quattro) e per le puntate 7 e 10 in cui furono trasmesse due interviste, rispettivamente a Stan Lee e Hugo Pratt. La trasmissione era presentata da Nick Carter con i suoi aiutanti Patsy e Ten.\nTerza serie.\nLa terza serie and\u00f2 in onda (sempre con il titolo di \"SuperGulp!\" e sempre presentata da Nick Carter e i suoi amici) in striscia quotidiana alle ore 19 sempre sul Secondo Canale in 15 puntate dal 4 ottobre al 28 ottobre 1977. Furono trasmessi episodi nuovi dei personaggi tradizionali e qualche replica delle precedenti avventure, cos\u00ec come furono replicate le due interviste andate in onda nella seconda serie.\nSerie successive.\nSupergulp and\u00f2 ancora in onda fino al 1981 per altre tre serie, la quarta di 15 puntate in prima serata (dal 4 maggio al 28 settembre 1978) e la 5\u00aa e la 6\u00aa (intitolate \"Buonasera con Supergulp!\") in 20 puntate nella striscia quotidiana preserale alle 19:05 sempre su Rai 2. Apparvero i seguenti nuovi personaggi:\nDoppiaggio 1\u00aa e 2\u00aa serie.\nLupo Alberto.\nEPISODI INEDITI (home video e DVD)\nSigle.\nTutti i brani sono stati realizzati da Franco Godi e Guido De Maria e interpretati da Jona.\nEdizioni home video.\nDal 16 gennaio al 1\u00ba maggio 2009 \u00e8 stato possibile acquistare tutti i venerd\u00ec di ogni settimana con \"La Gazzetta dello Sport\" 16 DVD, in cui erano contenuti alcuni fumetti in TV di Supergulp, con degli extra e dei libretti allegati.\n\u00c8 stata una riedizione quasi integrale perch\u00e9 in pratica tutto il materiale rimasto \u00e8 stato inserito nella collana. Se qualcosa manca, \u00e8 perch\u00e9 andato perso o perch\u00e9 non \u00e8 stato possibile ottenerne i diritti. Inoltre, gli episodi sono stati rimontati in ogni DVD per creare una puntata nuova, alla quale si aggiungono i bonus Gulp!, le interviste e i dietro le quinte.\nDal 29 novembre 2010 al 21 marzo 2011 la serie \u00e8 ritornata in edicola con una ristampa di 17 DVD arricchiti di ulteriore materiale inedito che non era stato possibile inserire nella prima stampa.\nMerchandising.\nRivista\nDal 1978 al 1979 la casa editrice Arnoldo Mondadori pubblic\u00f2 una testata per ragazzi per 36 numeri. Nel formato di rivista contenitore presentava alcuni personaggi protagonisti dei cortometraggi trasmessi come Nick Carter Story e Cattivik di Bonvi, Parallelo 5 di Attilio Micheluzzi, Steve Vandam di Giancarlo Alessandrini, Allan Quatermain di Alfredo Castelli e Fabrizio Busticchi, Billy Brady di Giorgio Trevisan, Old Story di Paolo Ongaro e storie di genere bellico scritte e disegnate da Gino D\u2019Antonio e Ferdinando Tacconi oltre a personaggi dei fumetti stranieri come l\u2019Uomo Ragno e i Fantastici Quattro (ma con storie appositamente realizzate da autori italiani (tra questi Giorgio Montorio, Giancarlo Malagutti, su licenza Marvel) e altre opere estere tradotte, come Doc Justice di Jean Ollivier e Carlo Raffaele Marcello, Mortadelo y Filem\u00f3n di Francisco Ib\u00e1\u00f1ez, Ernie Pike di H\u00e9ctor Oesterheld e Hugo Pratt e molte altre. Oltre ai fumetti, la rivista presentava inoltre redazionali, articoli su vari argomenti (principalmente di carattere sportivo) vignette e rubriche di curiosit\u00e0."}
{"id": "588906", "revid": "1543377", "url": "https://it.wikipedia.org/wiki?curid=588906", "title": "F3 Euro Series", "text": "Il F3 Euro Series \u00e8 stato un campionato di Formula 3 nato nel 2003 dalla fusione tra il campionato francese e il campionato tedesco, allo scopo di creare una grande serie europea in grado di far crescere i giovani piloti. L'ultima stagione si \u00e8 svolta nel 2012, vista la creazione del campionato FIA di Formula 3 europea, che dal 2013 lo ha assorbito.\nLa Storia.\nI primi tentativi.\nUn \"Campionato Europeo di Formula 3\", organizzato dalla FIA cominci\u00f2 nel 1966, come gara unica per team nazionali, chiamato \"Coppa delle Nazioni Europee di Formula 3\". Nel 1975, con l'introduzione delle nuove vetture da 2000\u00a0cm\u00b3, la serie fu espansa in un vero campionato, terminato nel 1984 per essere sostituito dalla \"Coppa Europa di Formula 3\".\nLa Coppa Europa si \u00e8 disputata in gara unica, su circuiti ogni anno diversi, dal 1985 al 1990; dopo alcuni anni di sospensione, la FIA, tra il 1999 e il 2002, ha ripristinato la titolazione di Coppa Europa assegnandola alla gara del campionato francese che si disputava sul circuito di Pau.\nNel 1987, la EFDA (\"European Formula Drivers Association\") inizi\u00f2 un nuovo campionato europeo, articolato in tre eventi e chiamato F3 Euroseries, ma \u00e8 stato disputato per una sola stagione.\nLa serie.\nLa serie attuale \u00e8 nata nel 2003 dalla fusione tra il campionato francese di F3 con quello tedesco, voluta dalla F\u00e9d\u00e9ration Fran\u00e7aise du Sport Automobile (FFSA) e dalla Deutscher Motor Sport Bund (DMSB). Il campionato tedesco \u00e8 stato sostituito fino al 2014 dalla \"Recaro Formel 3 Cup\", sebbene inizialmente la DMSB abbia tentato di bloccarne la creazione. Questa nuova categoria era stata promossa dall'ADAC, tramite la F3V (Germany's Formula Three Association) e qualche team tedesco non partecipante al campionato Euro Series.\nLa serie, che era spesso accoppiata agli eventi del DTM, si svolgeva prevalentemente nei circuiti dell'Europa centrale (Francia, Germania e Paesi Bassi), tra cui i tracciati che hanno ospitato gare di Formula 1, come Magny-Cours e N\u00fcrburgring. Nel 2007 sono state aggiunte tappe in Gran Bretagna (Brands Hatch), Italia (Mugello) e Spagna (Montmel\u00f2).\nLa scarsit\u00e0 degli iscritti per il campionato 2010 fa temere che essa sia l'ultima edizione del campionato, che riesce a svolgersi fino al 2012, prima della chiusura e dell'accorpamento alla F3 europea.\nRegolamento tecnico.\nLa FFSA e la DMSB hanno creato un campionato basato sul regolamento della FIA per la Formula 3 con la possibilit\u00e0 di schierare vetture di pi\u00f9 costruttori, spinte da motori di produzione di base, 4 cilindri da 2.000 cc. Come nella maggior parte dei campionati di questa categoria \u00e8 il costruttore emiliano Dallara ad essere il principale fornitore di telai. Inizialmente si limit\u00f2 a due sole le vetture schierabili da ciascun team, ma questa regola venne poi successivamente abolita, come accade nella maggior parte dei campionati di F3.\nNel 2006 i test sono stati limitati al massimo di 10 giorni per pilota/vettura, col divieto di svolgerli sui circuiti previsti dal campionato. Di conseguenza i test si svolgono per lo pi\u00f9 nei weekend di gara, anche se il tempo per le prove libere \u00e8 stato ridotto da 90 a 60 minuti, gi\u00e0 nel 2005.\nL'uso degli pneumatici \u00e8 ristretto a soli 3 set di gomme per week end di gara. Non vi sono limiti nell'uso di pneumatici da bagnato, quando il loro uso \u00e8 concesso dalla direzione di corsa. I sistemi per il preriscaldamento degli pneumatici non sono ammessi.\nUna sostituzione del propulsore durante un weekend di gara, quando non ammessa dalla direzione, comporta una penalit\u00e0 di 10 posizioni sulla griglia di partenza.\nMotori e telai.\nMotoristi.\nBen tre fornitori di motore furono presenti alla nascita del campionato: Mercedes-Benz, tramite l'HWA; Opel, con Spiess; e la Toyota, con TOM'S. Un limitato numero di partecipianti scelse Renault o Mugen-Honda. Nel primo anno l'HWA-Mercedes forn\u00ec sette conocorrenti di tre team diversi. Tra questi anche l'ASM Formule 3, con la quale venne sviluppata una partnership di successo. Dopo la vittoria con ASM nel 2004, il successo della Mercedes nel campionato fu molto ampia, tanto che rimase quale unica concorrente la Spiess-Opel. Nel 2007 entr\u00f2 la Volkswagen, mentre la Spiess-Opel usc\u00ec l'anno seguente.\nTelaisti.\nNel primo anno della serie tutti si affidarono ai telai della Dallara F302/F303.\nAltri telai vennero testati o addirittura corsero in talune occasioni, ma con scarso seguito. Nel 2004 fecero capolino delle vetture Lola-Dome F106/03, utilizzate dalla Coloni Motorsport, primo del ritorno del team nel campionato italiano di F3.\nSuccessivamente i due costruttori proseguirono per strade separate. La Lola svilupp\u00f2 il telaio B05/30 e la Dome prosegu\u00ec nello sviluppo della F106. Il costruttore nipponico annunci\u00f2 la volont\u00e0 di promuovere l'uso della sua vettura dal 2005 sebbene poi ci\u00f2 non ebbe seguito.\nNel febbraio del 2005 \"AM-Holzer Rennsport\" annunci\u00f2 la scelta quale fornitore di un costruttore francese, la Mygale \u2013 col modello 05F3. Tuttavia la Holzer ritorn\u00f2 ai Dallara all'inizio della stagione.\nIl team francese Signature svilupp\u00f2 in proprio il modello \"SLC\". Un solo SLC-Opel, guidato da Fabio Carbone, venne schierato assieme a tre Dallara F305 dalla Signature, senza per\u00f2 grandi risultati.\nVersioni aggiornate dei telai Lola, Dome e SLC hanno comunque corso nell'ATS F3 Cup.\nRegolamento sportivo.\nOgni fine settimana di gare inizia al venerd\u00ec con una sessione di prove libere di 60 minuti, e una sessione di prove ufficiali che determina la griglia di partenza della gara 1 che si tiene al sabato. La gara del sabato \u00e8 lunga tra i 100 e i 110\u00a0km, quella della domenica tra i 70 e gli 80. La griglia di gara 2 \u00e8 determinata dai risultati di gara 1 con le prime otto posizioni sono ribaltate. Questo sistema \u00e8 stato introdotto nel 2006, in precedenza anche gara 2 aveva la sua sessione di qualifiche. I piloti ritirati in gara 1 occupano le ultime posizioni in griglia in gara 2 a seconda del loro ordine di ritiro.\nCome nella F3 inglese, vengono stilate due classifiche, una riservata a chi utilizza telai pi\u00f9 datati, al fine di consentire anche a chi ha un budget pi\u00f9 ridotto di partecipare al campionato. Al fine di ridurre i costi gli aggiornamenti dei telai sono concessi solo periodicamente.\nC'\u00e8 una classifica riservata agli esordienti (definita \"Rookie of the Year\"). Il \"Drivers' Trophy\", introdotto nel 2006, era assegnato al miglior pilota che utilizzava vetture con un'anzianit\u00e0 tra i 2 e i 4 anni. L'eleggibilit\u00e0 per questa classe B era limitata ai piloti che all'inizio del campionato avevano meno di 22 anni. Questa classe \u00e8 stata abolita dal 2007.\nTeam e piloti.\nIl profilo del campionato \u00e8 alquanto internazionale con oltre molti paesi rappresentati. Diversi piloti sono poi passati in GP2 o nella stessa Formula 1, come Lewis Hamilton, Nico Rosberg, Adrian Sutil, Sebastian Vettel, Kazuki Nakajima e Romain Grosjean. Altri come Alexandre Pr\u00e9mat e Bruno Spengler hanno gareggiato nel DTM."}
{"id": "588907", "revid": "64860", "url": "https://it.wikipedia.org/wiki?curid=588907", "title": "P.M.R.C.", "text": ""}
{"id": "588908", "revid": "1154737", "url": "https://it.wikipedia.org/wiki?curid=588908", "title": "Bernard Aim\u00e9 L\u00e9onard du Bus de Gisignies", "text": "Fu il primo direttore dell'Istituto Reale di Storia Naturale Belga, di Bruxelles, che conobbe sotto il suo impulso, un notevole sviluppo."}
{"id": "588911", "revid": "64860", "url": "https://it.wikipedia.org/wiki?curid=588911", "title": "PMRC", "text": ""}
{"id": "588912", "revid": "122706568", "url": "https://it.wikipedia.org/wiki?curid=588912", "title": "Fiat 900", "text": "Il Fiat 900T \u00e8 un furgone medio prodotto dalla FIAT dal 1976 al 1986.\nVenne commercializzato nel Regno Unito con il nome Fiat Citivan.\nIl contesto.\nAll'inizio degli anni sessanta, la FIAT volle sostituire la 600 Multipla adottando la carrozzeria disegnata molto meglio armonizzata e ridimensionata nelle forme in favore della capienza, costituendo cos\u00ec il 600T Familiare e dal 1965 l'850 Familiare. La produzione venne affidata alla fabbrica OM di Suzzara (MN), specializzata nella produzione di veicoli commerciali medio-grandi. \nNel novembre del 1976 le due varianti vennero unificate e si trasformarono nel 900T, nome derivante dalla cilindrata del nuovo motore, che mantenne il pianale e le linee dell'850 Familiare, ma con un frontale rinnovato e nuovi cerchi (quelli della Fiat 126 dal 1976 con diverso canale). \nEra offerto in undici allestimenti, tra cui la versione pulmino a 7 posti e il furgone a porte scorrevoli, a battente o a tetto rialzato. \nIl gruppo motore-cambio rimase ancora il 100G depotenziato della Fiat 850 Sport Coup\u00e9 di 903 cm\u00b3 da 35 CV, presentando alcune innovazioni come una testata derivata da quella della Fiat 127. Va detto che il motore, derivato dalla serie 100 creato per la Fiat 600, \u00e8 sinistrorso come sulla Fiat 850, a differenza della stessa 600 e della 127, a causa della diversa disposizione del propulsore.\nI freni erano potenziati e l'alternatore sostituiva la dinamo.\nSempre per mano di Coriasco continua la produzione della versione Pick-up gi\u00e0 sperimentata a partire dalle versioni 600T e 850T.\nIl prezzo al momento dell'uscita era di \u00a3 3.457.000 e, nel dicembre del 1979, era gi\u00e0 stato prodotto in 500.000 esemplari.\nLa versione Shango.\nPresentato nel settembre del 1977, nei primi mesi del 1978, nel pieno della sua produzione, fu integrata la gamma con una versione camperizzata di nome Shango, che manteneva la carrozzeria del pulmino ma con un tetto rialzato in vetroresina di colore bianco apribile a compasso (incernierato sul lato sinistro) ed una opportuna telonatura.\nQuesta soluzione permetteva di ricavare due posti letto quando fosse stato aperto il tetto (composti da due brande srotolabili dai lati esterni e agganciate al centro del tetto).\nIl progetto era identico a quello gi\u00e0 intrapreso sul mercato inglese, dove questa versione del 900T si chiamava \"Amigo\", per poi chiamarsi \"Pandora\" con l'avvento del 900E.\nLa selleria era cambiata; davanti rimaneva uguale la seduta e lo schienale era unito e \"Double face\", poich\u00e9 la panca centrale (che faceva da ripostiglio) gli era attaccata nel senso di marcia contrario.\nLa panca posteriore era avanzata, lasciando spazio ad un mobiletto in truciolato nascosto dalle spalliere (formate da semplici cuscini) e a un cucinino con lavandino.\nPer questo aveva un serbatoio per l'acqua sotto al pianale con capacit\u00e0 di 30 litri.\nIl colore della carrozzeria era solo il giallo ocra.\nNegli anni settanta lo \"Shango\" era il pi\u00f9 piccolo camper sul mercato (affiancato ai Fiat 238 Andal e Fiat 242 Kavir, sempre dello stesso colore) ma il prezzo su strada elevato (\u00a3 6.435.000) e la ridotta abitabilit\u00e0 ne decretarono l'insuccesso.\nIl 900E.\nNel 1980 usc\u00ec la versione perfezionata, il 900E, proposto in versione furgone trasporto merci, trasporto promiscuo, panorama e pulmino.\nLe differenze si trovavano nei nuovi cerchi (quelli della Fiat 128 dal 1976), nei paraurti pi\u00f9 spessi e soltanto di colore nero, nei nuovi gruppi ottici posteriori rettangolari (derivati da Fiat 238 e 242), nell'introduzione dei freni a disco sulle ruote anteriori e nell'introduzione di un serbatoio lavavetri con elettropompa che decretava lo spostamento della ruota di scorta sotto il pianale dietro al guidatore (e non pi\u00f9 davanti al passeggero anteriore). Vennero anche aggiornati il quadro strumenti e il devioguida, mutuati dalla Fiat 127 seconda serie. Ora Il prezzo era di \u00a3 6.750.000.\nUsc\u00ec di produzione nel 1986, e fu sostituito dapprima da una versione a passo corto del Fiat Ducato, il Fiat Talento; il suo diretto successore, il Fiat Scudo, arriv\u00f2 per\u00f2 solo nel 1995."}
{"id": "588914", "revid": "80614", "url": "https://it.wikipedia.org/wiki?curid=588914", "title": "Fiat 900 T", "text": ""}
{"id": "588915", "revid": "80614", "url": "https://it.wikipedia.org/wiki?curid=588915", "title": "Fiat 900E", "text": ""}
{"id": "588916", "revid": "287204", "url": "https://it.wikipedia.org/wiki?curid=588916", "title": "Stefano Ussi", "text": "Biografia.\nStudi\u00f2 presso l'Accademia di belle arti di Firenze (1837\u20131850), dove fu allievo di Pietro Benvenuti e di Giuseppe Bezzuoli per la pittura, e di Enrico Pollastrini per il disegno. Espulso dall'Accademia tra il 1838 e il 1840, nel 1848 interruppe gli studi per andare a combattere a Montanara, dove fu fatto prigioniero e tradotto in Austria nel carcere di Theresienstadt: dall'esperienza di guerra trasse spunto per il dipinto \"L'esule che dall'Alpe guarda l'Italia\" e per i disegni con l\"'Allegoria con l'Angelo della Vittoria\" e con il \"Ritratto di giovane volontario\" (Gabinetto Disegni e Stampe degli Uffizi, Firenze). Rientrato a Firenze, nel 1849 vinse il concorso triennale indetto dall'Accademia di Belle Arti con il dipinto \"La resurrezione di Lazzaro\", ottenendo il pensionato per continuare gli studi a Roma, dove esegu\u00ec \"Boccaccio che spiega la Divina Commedia nella Chiesa di Santo Stefano\".\nSi specializz\u00f2 nella creazione di dipinti a soggetto storico di grandi dimensioni, che gli diedero un'ottima reputazione negli ambienti accademici: il suo capolavoro \u00e8 certamente \"La cacciata del duca d'Atene\", la cui redazione si protrasse dal 1850 al 1860, per essere presentato alla prima Esposizione Nazionale di Firenze del 1861 tra unanimi consensi (Galleria d'arte moderna di Firenze, bozzetto alla Galleria nazionale d'arte moderna di Roma, studi Collezione privata, Firenze). Altri dipinti di carattere storico sono \"La congiura dei Pazzi\", \"Bianca Capello presenta a Francesco I de' Medici gli ambasciatori veneti\" (Museo Francesco Borgogna, Vercelli), \"Ultimi momenti di Savonarola\", \"Cosimo il Vecchio rifiuta di abbandonare Firenze\" (Collezione privata, Firenze, 1859-60). Nelle sue opere era presente anche una componente di allegoria con il presente, per esempio la \"Cacciata del Duca di Atene\", ispirato a un avvenimento del XIV secolo, alludeva alla cacciata da Firenze del Granduca di Toscana Leopoldo II.\nTra gli altri dipinti a soggetto storico ricordiamo \"Giulietta e Romeo\", \"Marco Visconti\" (1864), \"Bice\" (1866), \"Pia de' Tolomei\" (Collezione privata, Milano), mentre ispirati alla pittura francese dei Salon parigini appaiono i dipinti \"Dopo il bagno\", \"Leda e il cigno\" e \"Allegoria di putti\".\nTra le influenze della sua pittura si contano Paul Delaroche e Domenico Morelli, per via delle scene di gruppo di impostazione drammatica, la caratterizzazione caratteriale delle figure umane, e l'uso del colore vivido, quasi violento. Nel dicembre del 1860 fu nominato professore all'Accademia di Belle Arti di Firenze.\nOltre a pittore di temi storici e letterari, fu anche uno dei principali esponenti in Italia della pittura orientalista: nel 1869 si rec\u00f2 in Egitto in occasione dei festeggiamenti per l'apertura del Canale di Suez, eseguendo su commissione del Pasci\u00e0 d'Egitto il dipinto \"Il pellegrinaggio alla Mecca\", presentato all'Esposizione Internazionale di Vienna del 1873; nel 1870 e nel 1875 comp\u00ec viaggi in Marocco insieme al pittore Cesare Biseo, con il quale realizz\u00f2 le illustrazioni per il libro \"Marocco\" di Edmondo De Amicis (1879); esegu\u00ec inoltre i dipinti \"Carovana nei pressi del Cairo\" (1874), \"Cavalcata araba alla presenza dell'Ambasciata Italiana nel Marocco\" (1875), \"Festa a Fez data dall'Imperatore del Marocco all'Ambasciata Italiana\" (1875), \"La preghiera nel deserto\" (Galleria nazionale d'arte moderna, Roma, 1876), \"Donna araba al pozzo\" (Museo Francesco Borgogna, Vercelli), \"Marocchino\" (Galleria Ricci Oddi, Piacenza, 1877), \"Venditore di aranci\" (Galleria nazionale d'arte moderna, Roma), \"Surre Procession\" (Palazzo di Dolmabah\u00e7e, Istanbul, 1887), \"La festa per la nascita di Maometto sulla piazza del mercato di Tangeri\", \"Un derviscio in pompa solenne\".\nFu anche un abile ritrattista, eseguendo tra gli altri i ritratti del pittore Gaetano Bianchi, di Federico Argnani (Pinacoteca comunale, Faenza, circa 1850-55), di Re Vittorio Emanuele II e del tragediografo Giovanni Battista Niccolini. Nelle opere create nel privato, come il \"Ritratto della moglie Linda Ussi in giardino\" e \"Gioie materne\" (Galleria d'arte moderna di Firenze, 1858-59), manifest\u00f2 una pennellata luminosa e grezza simile allo stile dei Macchiaioli."}
{"id": "588919", "revid": "115029679", "url": "https://it.wikipedia.org/wiki?curid=588919", "title": "Funzioni amministrative", "text": ""}
{"id": "588921", "revid": "78273", "url": "https://it.wikipedia.org/wiki?curid=588921", "title": "Galleria nazionale d'arte moderna di Roma", "text": ""}
{"id": "588927", "revid": "92723", "url": "https://it.wikipedia.org/wiki?curid=588927", "title": "Pisagua", "text": "Pisagua \u00e8 una frazione del comune cileno di Huara, appartenente alla provincia d'Iquique, nella regione amministrativa di Tarapac\u00e1, che \u00e8 chiamata anche I Regi\u00f3n (Regione I). Pisagua \u00e8 un piccolo ed isolato porto che si affaccia sull'Oceano Pacifico e conta solo 260 abitanti.\nPisagua era un porto importante del Pacifico del sud durante l'epoca d'oro del \"salnitro\". Fondato dagli spagnoli durante il secolo XVII, le onde di marea hanno forzato il suo trasferimento in una piccola pianura vicina ad una baia situata fra le penisole di Punta Pichalo e Punta Pisagua. Il 2 novembre del 1879 il porto di Pisagua \u00e8 stato invaso delle truppe cilene nel cosiddetto sbarco di Pisagua. Dopo la guerra del Pacifico, Pisagua \u00e8 passata dalle mani peruviane alla gestione cilena.\nDurante i primi anni del XX secolo, Pisagua, allora un comune della provincia di Tarapac\u00e1, \u00e8 diventata uno tra i pi\u00f9 importanti porti dell'intero paese (dopo Valpara\u00edso e Iquique), una sede della banca pi\u00f9 importante e una delle citt\u00e0 pi\u00f9 belle del litorale del Pacifico del sud. Quando l'espansione dell'economia del salnitro sub\u00ec un arresto, il porto di Pisagua ha mantenuto la sua relativa importanza a causa dell'industria della pesca. Per\u00f2, verso la fine degli anni cinquanta, Pisagua \u00e8 decaduta e ha perso il posto d'onore come terza citt\u00e0 della provincia di Tarapac\u00e1 (dopo Arica ed Iquique).\nA causa della sua situazione geografica molto isolata (con l'oceano da un lato e un grande deserto sugli altri tre), Pisagua \u00e8 stata usata spesso come porto d'esilio per prigionieri di svariate origini. Pisagua \u00e8 diventata effettivamente un campo di concentramento, durante il governo di Carlos Ib\u00e1\u00f1ez del Campo (per omosessuali), durante quello di Gabriel Gonz\u00e1lez Videla (per comunisti, anarchici e rivoluzionari) e quello di Augusto Pinochet (per militanti di sinistra).\nMolti corpi sono stati trovati sotto le acque del porto e parecchie tombe sono state scoperte a Pisagua dopo la fine del regime militare di Pinochet.\nA Pisagua ci sono ancora alcuni begli edifici costruiti con il pino \"dell'Oregon\", come la torretta dell'orologio ed il teatro comunale, che data dal periodo del salnitro. Oggi, Pisagua non \u00e8 pi\u00f9 un orgoglioso e ricco comune, ma \u00e8 diventata soltanto una frazione di Huara, un comune di solo 2.600 abitanti."}
{"id": "588928", "revid": "125716199", "url": "https://it.wikipedia.org/wiki?curid=588928", "title": "Anglo-arabo sardo", "text": "L'anglo-arabo sardo \u00e8 una razza equina che viene allevata da pi\u00f9 di un secolo in Sardegna allo stato semibrado. Non \u00e8 una razza autoctona in quanto non sono stati trovati fossili che testimoniano la sua presenza nel territorio sardo. \u00c8 bens\u00ec originaria della regione Asiatica ed \u00e8 stata importata dalle popolazioni greche tra il IV e V secolo a.C. Questo esemplare deriva da prove effettuate incrociando stalloni purosangue inglese e purosangue arabo con fattrici di razze locali sarde, anglo-arabe e purosangue inglese. Per essere considerato Anglo-arabo Sardo deve avere almeno un 25% di sangue arabo.\nStoria.\nL'evoluzione del cavallo sardo ha avuto origine a partire dall'espansione dei Mori, accentuata dall'imperatore Ferdinando II d'Aragona che incroci\u00f2, alla fine del 1400, stalloni arabi con andalusi. ma soltanto con la dominazione saracena le giumente indigene sarde furono incrociate con i cavalli Arabi. Un impulso positivo all'allevamento venne dato da Filippo V che viet\u00f2 l\u2019emigrazione dei cavalli dall'isola. Ma \u00e8 soltanto durante il regno dei Savoia che inizi\u00f2 a nascere l\u2019attuale anglo-arabo. Un grosso contributo al miglioramento della razza lo si deve all'istituzione nel 1874 del Regio Deposito Stalloni della Sardegna. \u00c8 un cavallo creato e perfezionato dalla cavalleria dell'esercito italiano, in grado di fare anche 100 km al giorno, e per questo definito \"l'arma di cavalleria dell'esercito\". In particolare fu il capitano Grattarola, direttore del Deposito stalloni, che nel 1915 permise l'incrocio con purosangue inglese e arabo con le 600 migliori fattrici selezionate in Sardegna, utilizzando stalloni Abbajan Sciarragh, Talata u Kamsin ed Etnen u Kamsin derivanti dalle trib\u00f9 del deserto beduino.Contemporaneamente all'attivit\u00e0 di selezione effettuata in Sardegna, l'Anglo Arabo si svilupp\u00f2 notevolmente anche in Francia dove di fatto nacque ufficialmente la razza Anglo Arabo a seguito della creazione dello Stud Book. Questa razza si svilupp\u00f2 in tutto il continente europeo e perci\u00f2 si sent\u00ec la necessit\u00e0 di creare un organismo di tutela internazionale della razza Anglo Araba e uniformarne gli standard di razza. La Sardegna, in veste di maggior produttrice di soggetti di questa razza, rappresent\u00f2 l'Italia e nella prima vera Conferenza Internazionale del Cavallo Anglo Arabo (CIAA) tenutasi nel 1993 vennero siglati degli accordi tra i Paesi interessati ed inoltre vennero stabilite le regole per la selezione e lo standard ufficiale della razza. Tutti i Paesi partecipanti dovettero rinunciare a specifiche definizioni nazionali o locali della razza. Avvenne questo anche in Italia dove l\u2019Anglo Arabo Sardo venne rinominato Anglo Arabo.\nUtilizzo.\nQuesta razza si distingue per le eccellenti doti come cavallo sportivo da competizione: si presta in discipline come il completo (che include cross country, salto ostacoli e dressage), le corse al galoppo e l'endurance, coprendo lunghe distanze, anche di 120 km. \u00c8 impiegato nel Reggimento dei Carabinieri a cavallo, cos\u00ec come per passeggiate in campagna, viste le ottime caratteristiche fisiche e psichiche dovute alla tecnica di allevamento allo stato semibrado: oltre a non temere pericoli esterni, nutre fiducia nei confronti dell'essere umano. Molti esemplari di Anglo-arabo competono nel Palio di Siena e sono andati a sostituire i Purosangue inglese, in quanto strutturalmente poco robusti e soggetti a fratture degli arti. Infine, assume grande importanza nella feste tradizionali sarde quali la Sartiglia di Oristano, la Cavalcata Sarda e l'Ardia di Sedilo.\nMorfologia.\nLa testa si presenta quadrata, leggera, a profilo rettilineo, con orecchie piccole e mobili, occhi grandi ed espressivi. Narici ampie. Il collo \u00e8 leggero e ben attaccato, il garrese risulta ben pronunciato, la linea dorso-lombare diritta o leggermente insellata, la groppa \u00e8 di giusta inclinazione e la coda \u00e8 ricca di crini e ben attaccata. Gli arti sono solidi, con stinchi sottili ma resistenti, tendini ben staccati, pastorali di giusta inclinazione e lunghezza, piede di giuste proporzioni con zoccoli proporzionati che vantano una notevole robustezza. Pelle fine, pastosa ed elastica. Crini abbondanti e piuttosto lunghi. Esemplari dalle forme armoniose e slanciate, di costituzione vigorosa e robusta con ponderato sviluppo muscolare. Pu\u00f2 raggiungere velocit\u00e0 sostenute in ottimali condizioni di allenamento. Spiccata precocit\u00e0 sessuale abbinata ad una notevole prolificit\u00e0. Questa razza vanta inoltre di un'eccezionale capacit\u00e0 di acclimatamento e rusticit\u00e0. L'anglo-arabo Sardo \u00e8 immune alle malattie trasmesse dalle zecche, in quanto \u00e8 allevato nella regione sarda, dove il parassita \u00e8 eccessivamente presente. Questo ha consentito alla razza di sviluppare resistenza alla patologia.\nTemperamento.\nGli esemplari di questa razza sono noti per il loro temperamento vivace e sfaccettato. Sono scattanti e sensibili alla competizione ma allo stesso tempo reagiscono abbastanza bene allo stress. A causa della loro nevrilit\u00e0 esigono l'esperienza di cavalieri preparati e non sono perci\u00f2 adatti a principianti. Spiccano per la loro innata eleganza, il portamento fiero e l'atteggiamento nobile. Nel complesso si presenta un cavallo non adatto a tutti ma un potenziale compagno di soddisfazioni per chi arriva a comprenderlo."}
{"id": "588930", "revid": "80614", "url": "https://it.wikipedia.org/wiki?curid=588930", "title": "Fiat 600T", "text": ""}
{"id": "588931", "revid": "729019", "url": "https://it.wikipedia.org/wiki?curid=588931", "title": "BVP M80", "text": "Il BVP M80 \u00e8 un mezzo da combattimento per la fanteria meccanizzata (IFV) sviluppato in Jugoslavia negli anni ottanta, in alternativa al BMP-1, anch'esso in uso ma con piccoli quantitativi in servizio.\nHa una configurazione intermedia tra il BMP-1 e l'AMX-10P francese, sia nella meccanica che nell'armamento, basato su di una mitragliera di piccolo calibro e anche su missili C/C.\nLo sviluppo del mezzo \u00e8 stato reso necessario dal fatto che il blindato M-60, utilizzato dagli anni sessanta, era assai limitato nelle sue prestazioni complessive, e i nuovi IFV che stavano apparendo si dimostrarono una fonte di ispirazione per un nuovo disegno.\nLe ruote sono simili a quelle del carro leggero PT-76, il motore venne preso da un modello francese, e la struttura venne derivata largamente da quella del BMP. Il prototipo apparve nel 1975.\nTecnica.\nLa configurazione del veicolo M-980 originario prevede un motore diesel anteriore, con il pilota a lato, e dietro il capocarro. La torre \u00e8 al centro del mezzo, pi\u00f9 arretrata che nel BMP, e dietro vi \u00e8 il comparto truppe. Il mezzo ha sistemi di visione notturna ed \u00e8 anfibio.Le corazze sono meno inclinate che nei due mezzi francese e sovietico, e per questo hanno spessore maggiore per raggiungere la stessa protezione complessiva. Lo scafo \u00e8 pi\u00f9 corto di quello del BMP, altrettanto largo e pi\u00f9 alto. Il mezzo ha un motore francese, che poi \u00e8 lo stesso dell'AMX-10P.\nRispetto al BMP-1, il M80 \u00e8 un mezzo per molti aspetti migliore. Esso ha infatti un cannone da 20mm al posto del 73 a bassa pressione, con una precisione molto maggiore anche se meno letale. Inoltre ha un'elevazione di circa 70 gradi e cos\u00ec esso garantisce un tiro utile contro aerei e obiettivi ad alte angolazioni. I missili AT-3 Sagger hanno 2 esemplari pronti al lancio, sebbene in posizione pericolosamente ravvicinata (nel senso che potrebbe esserci un'esplosione di entrambi se uno dei 2 viene colpito) sopra la canna del cannone, e cos\u00ec si evita la rischiosa e lunga operazione di ricarica ogni volta che un missile \u00e8 sparato.La torretta \u00e8 ancora di tipo monoposto, e nell'insieme il M-980 \u00e8 una macchina da guerra che somiglia abbastanza al BMP-2, sia pure con le tecnologie disponibili per gli jugoslavi. Le munizioni da 20mm sono anche meno pericolose ed ingombranti nel vano di combattimento, cos\u00ec da essere un intralcio minore per i fanti e per la sicurezza in caso di colpi a bordo. \u00c8 molto probabile che gli interni del veicolo, con un armamento relativamente ridotto ed adatto ad un veicolo tanto leggero, una torretta monoposto e uno scafo molto pi\u00f9 alto, offrano pi\u00f9 spazio alla squadra trasportata di quanto accada al pi\u00f9 angusto e armato BMP-1, e anche al BMP-2, che ha un cannone da 30mm e una torre biposto. Nei limiti di un mezzo da 14 tonnellate, \u00e8 un buon veicolo.Verosimilmente, esso \u00e8 quello che avrebbe dovuto essere il BMP-1 se si fosse accettata la limitazione di gittata minima dei missili Sagger (per coprire le distanze pi\u00f9 ridotte \u00e8 stato cos\u00ec adottato il cannone da 73mm, derivato dall'SPG-9), e una protezione meno legata all'inclinazione delle piastre (veicolo pi\u00f9 basso, meno volume interno).\nSviluppi.\nDopo la produzione di centinaia di mezzi, essi sono stati impiegati largamente nella tragica guerra civile iniziata nel 1991. La loro corazzatura si \u00e8 rivelata ovviamente vulnerabile alle armi specificatamente anticarro, ma se non altro con minori possibilit\u00e0 di esplosione se penetrato.\nUn modello successivo, il M80A, ha una serie di piccoli miglioramenti, quale un motore di produzione nazionale da 315 CV. Altre versioni hanno visto potenziamenti come il M80VKA con l'aggiunta di una mitragliatrice da 30mm, e l'aggiunta di missili anticarro o cannoni antiaerei (2 da 30 mm)."}
{"id": "588932", "revid": "767487", "url": "https://it.wikipedia.org/wiki?curid=588932", "title": "Giuseppe Jannacconi", "text": "Ricevette la sua formazione musicale dapprima dal cantante Don Socorso Rinaldini e poi, assieme a Muzio Clementi, da Gaetano Carpani. In seguito si perfezion\u00f2 con il compositore Pasquale Pisari, con il quale sar\u00e0 professionalmente legato per molto tempo. Da Pisari apprese l'arte del contrappunto propria della scuola musicale romana.\nNel 1779 Jannacconi fu nominato maestro di cappella del Duomo di Milano, ma ben presto dovette lasciare questa carica a favore del ben pi\u00f9 noto e dotato Giuseppe Sarti. Torn\u00f2 quindi a Roma dove si dedic\u00f2 all'insegnamento della musica presso un orfanotrofio. Nel 1811 divent\u00f2 direttore della Cappella Giulia della Basilica di San Pietro, succedendo a Nicola Antonio Zingarelli.\nJannacconi fu uno degli ultimi rappresenti della ultra secolare scuola musicale romana, la quale ebbe in Giovanni Pierluigi da Palestrina il pi\u00f9 grande rappresentante. Ebbe come allievi, tra gli altri, Valentino Fioravanti e Francesco Basily."}
{"id": "588935", "revid": "80614", "url": "https://it.wikipedia.org/wiki?curid=588935", "title": "Fiat 900 Panorama", "text": ""}
{"id": "588940", "revid": "80614", "url": "https://it.wikipedia.org/wiki?curid=588940", "title": "Zastava 900E", "text": ""}
{"id": "588941", "revid": "80614", "url": "https://it.wikipedia.org/wiki?curid=588941", "title": "Fiat 900T", "text": ""}
{"id": "588946", "revid": "1543377", "url": "https://it.wikipedia.org/wiki?curid=588946", "title": "Metodo Schulze", "text": "Il metodo Schulze \u00e8 un sistema di valutazione dei voti sviluppato nel 1997 da Markus Schulze che seleziona un singolo vincitore utilizzando i voti di preferenza. Il metodo pu\u00f2 anche essere utilizzato per creare una lista di vincitori. Il metodo Schulze \u00e8 anche conosciuto come Schwartz Sequential Dropping (SSD), Cloneproof Schwartz Sequential Dropping (CSSD), Beatpath Method, Beatpath Winner, Path Voting, e Path Winner.\n\u00c8 considerato una variante del metodo di Condorcet.\nIl metodo Schulze \u00e8 uno dei pi\u00f9 diffusi metodi di Condorcet.\nNel 2011, Schulze ha pubblicato il metodo nella rivista accademica \"Social Choice and Welfare\".\nIl metodo Schulze \u00e8 utilizzato da numerose organizzazioni incluse Software in the Public Interest (2003), Debian (2003), Gentoo (2005), Wikimedia (2008), KDE (2008) e Free Software Foundation Europe (2008), Partito Pirata Svedese (2008), Partito Pirata Tedesco (2010), Partito Pirata Italiano (2011), Podemos (2014)\nDescrizione del metodo.\nVoto.\nIl metodo di voto per il metodo Schulze \u00e8 lo stesso di altri metodi elettorali preferenziali: ogni votante deve fornire una lista ordinata di preferenze per i candidati.\nUn modo diffuso per indicare le proprie preferenze sulla scheda elettorale \u00e8 il seguente. Ogni scheda elenca tutti i candidati, e ciascun votante ordina questa lista per preferenza, utilizzando dei numeri: \"1\" per il candidato (o anche pi\u00f9 d'uno) preferito, \"2\" per il secondo candidato preferito e cos\u00ec via. Ogni votante pu\u00f2:\nSi consiglia di esprimere una preferenza numerica per ciascun candidato al fine di evitare inutili interpretazioni circa le preferenze del votante.\nSi consiglia di dare una preferenza numerica a tutti i candidati al fine di evitare successive discussioni circa l'applicazione della versione a) o quella b).\nEsempio di voto.\nVediamo qualche esempio, per capire come il \"Metodo Schulze\" pu\u00f2 essere applicato nelle votazioni per delle elezioni di candidati (a una carica qualsiasi), oppure per approvare mozioni (o leggi, regolamenti, indirizzi...).\nFinch\u00e9 si tratta di votare l'approvazione di un singolo candidato/mozione, di fatto il metodo non \u00e8 applicato, e non si presentano evidenti differenze con i metodi di voto tradizionali. Si pu\u00f2 pertanto esprimere:\nMa quando si tratta di applicare il voto tra due (o pi\u00f9) candidati/mozioni (es. \"A\" e \"B\"), le cose cambiano; essendo un metodo preferenziale, il voto consiste nello stilare una \"classifica\", posizionando i candidati/mozioni secondo le personali preferenze.\nNel caso pi\u00f9 semplice (due opzioni) si pu\u00f2 esprimere:\nCon l'aumentare delle opzioni votabili (tre, quattro...) la lista pu\u00f2 allungarsi, comprendendo opzioni giudicate sullo stesso piano; ad esempio ordinando la lista cos\u00ec:\n A &gt; B &gt; C e D &gt; E e F &gt; G\nEsempio di risultato.\nTerminato il voto ed eseguiti i calcoli, viene stilato il risultato in forma di classifica. Nel semplice caso trattato, i risultati possono essere:\nIl metodo stila la classifica in base alle proposte che meglio soddisfano la maggioranza dei votanti.\nSemplici esempi.\nDi seguito vengono proposti due casi interessanti, che evidenziano le dinamiche di voto del Metodo Shulze e la particolarit\u00e0 della logica che sta dietro alle varie varianti del Metodo di voto di Condorcet.\nCaso 1.\nPoniamo un semplice caso: una votazione tra 4 candidati (\"A\",\"B\",\"C\" e \"D\"), con 5 votanti (\"1\",\"2\",\"3\",\"4\" e \"5\"). Ai votanti \u00e8 stata chiesta una \"lista di preferenza\", invece del classico voto uninominale.\nA termine votazioni le liste di preferenza appaiono cos\u00ec (per ogni votante):\nSe si fosse votato con l'uninominale secco (\"first-past-the-post\"), si otterrebbe come vincitore il candidato \"A\" (2 voti contro 1 degli altri); ma con il paradosso che il vincitore sarebbe stato il meno gradito alla maggioranza dei votanti (sgradito dal 60% e gradito dal 40%).\nIl Metodo Schulze si basa sul conteggio delle preferenze complessive tra i candidati:\n\"A\" \u00e8 preferito sugli altri candidati:\nIl candidato \"A\" totalizza 6 preferenze sugli altri candidati. Ripetendo il procedimento per gli altri candidati otterremmo:\nIl risultato del voto sar\u00e0 pertanto:\n B &gt; C &gt; A e D\nIl candidato \"B\" risulta il pi\u00f9 gradito (\"o il meno sgradito\") dalla maggioranza dei votanti. In effetti risulta 1 volta prima scelta e 3 volte seconda scelta, sopra la media 4 volte su 5.\nCaso 2.\nProponiamo ora un caso molto interessante: stessa semplice situazione dell'esempio precedente (4 candidati e 5 votanti) ma con i seguenti risultati di voto:\nCon l'uninominale secco, \"A\" otterrebbe la maggioranza assoluta, con il 60 % del gradimento, ma con un 40% di votanti che lo trovano sgraditissimo (ultima scelta).\nUtilizzando il Metodo Schulze otterremmo:\nIl risultato del voto sar\u00e0 pertanto:\n B &gt; A e C &gt; D\nIl candidato \"B\" risulta comunque il pi\u00f9 gradito (\"o il meno sgradito\") dalla maggioranza dei votanti. Risulta 5 volte seconda scelta, ma non inviso a nessuno (sopra la media 5 volte su 5).\nSoftware.\nIl metodo Schulze \u00e8 usato da alcune piattaforme di e-democracy quali Liquid Feedback, software opensource gratuito utilizzato da diversi Partiti Pirata, Parelon e Agoravoting, utilizzato dal partito politico spagnolo Podemos."}
{"id": "588948", "revid": "7336", "url": "https://it.wikipedia.org/wiki?curid=588948", "title": "Boletus elegans", "text": ""}
{"id": "588949", "revid": "93556", "url": "https://it.wikipedia.org/wiki?curid=588949", "title": "Provincia del Cunene", "text": "La provincia del Cunene \u00e8 una provincia dell'Angola meridionale. Prende il nome dal fiume Cunene. Il capoluogo \u00e8 Ondjiva (in passato nota come \"Vila Pereira d'E\u00e7a\"), situata presso il confine con la Namibia. Ha una superficie di 89.342\u00a0km\u00b2 ed una popolazione di 965.288 (censimento del 2014).\nGeografia fisica.\nLa Provincia del Cunene confina a est con la provincia di Namibe, a nord con la provincia di Hu\u00edla, a ovest con quella di Cuando Cubango e a sud con la Namibia.\nMorfologicamente \u00e8 caratterizzata dal territorio dell'altopiano angolano, con un'altezza media di 1000 metri e che supera i 1300 metri nel nord-est. Il fiume principale \u00e8 il Cunene, da cui la provincia prende il nome, che scorre verso sud-ovest per poi piegare a ovest in prossimit\u00e0 del confine con la Namibia di cui segna il confine per un lungo tratto. L'est \u00e8 drenato da corsi d'acqua stagionali.\nLa provincia ospita il parco nazionale di Mupa che nei suoi 660.000 ettari protegge una ricca fauna.\nSuddivisione amministrativa.\nLa Provincia di Cunene \u00e8 suddivisa in 6 municipi e 28 comuni.\nIl capoluogo \u00e8 uno dei comuni."}
{"id": "588950", "revid": "89436", "url": "https://it.wikipedia.org/wiki?curid=588950", "title": "Linea Siegfried", "text": ""}
{"id": "588951", "revid": "78273", "url": "https://it.wikipedia.org/wiki?curid=588951", "title": "Classe MEKO 140", "text": ""}
{"id": "588953", "revid": "21079", "url": "https://it.wikipedia.org/wiki?curid=588953", "title": "Curva parametrica", "text": ""}
{"id": "588957", "revid": "21079", "url": "https://it.wikipedia.org/wiki?curid=588957", "title": "Spazio tridimensionale", "text": ""}
