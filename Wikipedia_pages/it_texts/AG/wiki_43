{"id": "569741", "revid": "767487", "url": "https://it.wikipedia.org/wiki?curid=569741", "title": "Il fantasma di Corleone", "text": "Il fantasma di Corleone \u00e8 un film documentario del 2006 diretto da Marco Amenta.\nIl film \u00e8 una indagine che ricostruisce puntualmente la storia del boss dei boss Bernardo Provenzano: dalla scalata ai vertici della Cupola sino alla fine della sua lunghissima latitanza. Un intenso e doloroso road movie tra inquietanti testimonianze, deposizioni processuali, dichiarazioni di giudici, avvocati e investigatori, scandito da scene di inseguimento ricostruite con il passo di un thriller. La latitanza quarantennale del capo di Cosa Nostra si interrompe l'11 aprile 2006 quando Provenzano viene arrestato in un casolare vicino a Corleone.&lt;br&gt;\nIl documentario inizia con l'attentato dinamitardo che uccise Giovanni Falcone e con il discorso di Papa Wojtyla, contro la scia di assassinii, compiuti dalla mafia, per il controllo dell'estorsione, del mercato della droga e contro la legalit\u00e0 in cui, specialmente la magistratura, vuole mantenere lo Stato Italiano. Segue un'intervista a Roberto Scarpinato e Guido Lo Forte, Procuratore aggiunto presso la procura di Palermo. Segue un pizzino di Bernardo Provenzano a Nino Giuffr\u00e8. Viene ricordato Sergio De Caprio, nome di battaglia \"Capitano Ultimo\" e del suo metodo di lavoro, illustrato da Giuseppe Linares, capo squadra mobile di Trapani. La giovent\u00f9 di Bernardo Provenzano. La prima guerra di mafia e la seconda guerra di mafia: ascesa e caduta di Salvatore Riina.\nStrage di Capaci.\nLa strage di Capaci, del 23 maggio 1992, nella quale viene assassinato il magistrato del pool antimafia Giovanni Falcone, da parte di Pietro Rampulla che confezion\u00f2 e posizion\u00f2 l'esplosivo, e Giovanni Brusca che azion\u00f2 il detonatore.\nPer la strage sono stati riconosciuti colpevoli, nel processo nel 2008 12 mafiosi, mandanti della strage: tra questi Salvatore Montalto, Giuseppe Farinella e Salvatore Buscemi, Giuseppe Madonia, Carlo Greco, Pietro Aglieri, Benedetto Santapaola, Mariano Agate.\nL'indagine sulla strage ha portato a investigare sui servizi segreti e a chiedere che venisse tolto il segreto di Stato su alcuni fascicoli, per indagare sulla presunta collusione tra servizi segreti e mafia.\nIl 25 maggio 1992, si sente l'accorato discorso di Rosaria, la vedova di Vito Schifani, l'agente di scorta morto assieme a Falcone, il giorno dei funerali di Falcone e degli agenti della scorta, disse ai responsabili della strage: \u00abIo vi perdono ma vi dovete inginocchiare\u00bb.\nNel discorso ad Agrigento, il 9 maggio 1993, il Pontefice Giovanni Paolo II, ribad\u00ec ripetutamente la dignit\u00e0 dell'uomo e il diritto alla vita, come fondamento di tutte le posizioni assunte in tema di morale.\nProfili.\nRoberto Scarpinato, nel 1992 era magistrato, Procuratore aggiunto presso la procura di Palermo, dice che:\nGuido Lo Forte, Procuratore aggiunto presso la procura di Palermo dice che: \nNel pizzino Bernardo Provenzano scrive a Nino Giuffr\u00e8 che:\nGiuseppe Linares, capo squadra mobile di Trapani spiega come seguendo imprese, appalti e politici, conoscendo il terreno in cui vive, si arriva alla cattura del latitante. L'operazione Golem 2, che ha portato 19 arresti a Trapani. L'operazione Peronospora del 22 gennaio 2001, ha portato all'arresto di Vincenzo Virga il braccio destro di Bernardo Provenzano.\nLa biografia di Bernardo Provenzano, parte da Corleone, suo luogo di nascita il 31 gennaio 1933 da una famiglia contadina povera. Divent\u00f2 nel 1958 una manovalanza del boss mafioso Michele Navarra, agli ordini del suo braccio destro Luciano Liggio, fin da allora assieme ai suoi amici d'infanzia, Salvatore Riina e i fratelli Calogero Bagarella e Leoluca Bagarella.\nIl 17 settembre 1963, ammazza tre uomini ed entra in clandestinit\u00e0. A partire da questa data, di lui non si sa pi\u00f9 niente, non si hanno pi\u00f9 fotografie, diventa un fantasma.\nGiuseppe Linares dice che il mafioso ha tre paure, quella di essere preso dalla polizia, quello di essere venduto da un estraneo e quella di essere tradito da un amico. Questo succede a Luciano Liggio, che venne preso a Milano, il 14 maggio 1968, in seguito ad una telefonata anonima, dal questore Angelo Mangano. La banda dei Corleonesi, sostituisce Liggio.\nAscesa e caduta di Salvatore Riina.\nIl 10 dicembre del 1969, i corleonesi entrarono ufficialmente a Palermo, ponendo fine alla prima guerra di mafia con la strage di Viale Lazio, iniziando a dirigere le estorsioni agli imprenditori, ai mercati e a qualsiasi attivit\u00e0 commerciale di una parte della citt\u00e0 di Palermo e prendendo in mano il traffico degli stupefacenti. Avendo una struttura militare, conducono la seconda guerra di mafia, sostituendosi completamente alle famiglie palermitane che in parte vengono sterminate e in parte fuggono all'estero. Giuseppe Calderone \u00e8 il primo perdente, il suo assassinio fu uno spartiacque tra la vecchia mafia, fatta di regole d'onore ferree e la nuova mafia \"tutta sangue e guerra allo Stato\" tipica del clan dei corleonesi. Poi Salvatore Inzerillo, la famiglia Inzerillo scapp\u00f2 negli Stati Uniti, mentre il figlio Giuseppe Inzerillo rimasto per vendicare il padre, fu mutilato e ucciso. Salvatore Riina e Bernardo Provenzano ordina l'uccisione dei famigliari dei pentiti. Poi uccidono Pino Greco, Leonardo Vitale. Massacrano tutto il clan di Santa Maria di Ges\u00f9, compreso il boss Stefano Bontate. Gaetano Badalamenti fugge negli Stati Uniti. Tommaso Buscetta fugge in Brasile e i suoi parenti vengono sterminati; quindi dopo essere stato catturato Buscetta divent\u00f2 il pi\u00f9 importante collaboratore di giustizia, perch\u00e9 rivel\u00f2 organigrammi e piani della mafia a Giovanni Falcone a partire dal 1984 e port\u00f2 al Maxiprocesso di Palermo, nel 1986. Riina resta il capo incontrastato della cupola di Palermo, quello che decide chi prende i soldi e chi no, chi deve vivere e chi deve morire. Suo fedele consigliere \u00e8 Bernardo Provenzano, poi ci sono tre vice Nino Giuffr\u00e8, Matteo Messina Denaro, Salvatore Lo Piccolo e tre membri Andrea Manciaracina, Natale Buonafede e Benedetto Spera. La seconda guerra di mafia comporta 5.000 morti, comprese donne e bambini che non vengono risparmiati, perch\u00e9 un domani, nel giro di pochi anni, potrebbero voler vendicare il padre assassinato, una guerra preventiva nei confronti dei bambini, la strage degli innocenti. Salvatore Riina detiene questo potere fino al 15 gennaio 1993, quando viene arrestato, in circostanze misteriose. Il suo posto viene preso dal capo occulto Bernardo Provenzano.\nProduzione.\nProdotto e distribuito dalla Eurofilm di Simonetta Amenta, in coproduzione con ART\u00c8 (Francia), Mediterranea Film, ARD (Germania), nonostante la distribuzione travagliata, il film \u00e8 uscito nei cinema il 30 marzo 2006, pochi giorni prima dell'arresto del boss, incassando intorno ai 30\u00a0000 euro.\nSelezionato nei maggiori festival internazionali (Chicago Int.FF, Cork FF, Rio de Janeiro, Festival Internationale du Mediterranean, Annecy, Prix Italia, Noir in Festival Courmayeur, Movie eye, Syracuse FF, Pyongyang FF ecc.) ha ricevuto una menzione speciale al Mediterraneo FF ed al LiberoBizzarri FF. Nel 2006, inoltre, ha vinto il premio \"Miglior Produzione\" a \"L'AltroCinema FF\" e nell'ambito della rassegna \"EtruriaCinema\". Nel 2007 riceve il premio \"Miglior documentario votato dal pubblico\" al SalinaDocFest.\nAcquistato da SKY Italia e da RAICINEMA \u00e8 stato candidato ai Globi D'Oro 2006 ed ai Nastri d'Argento 2007 come \"Miglior Documentario italiano\"."}
{"id": "569742", "revid": "86599", "url": "https://it.wikipedia.org/wiki?curid=569742", "title": "Cratere Foucault", "text": "Foucault \u00e8 un cratere lunare intitolato al fisico francese L\u00e9on Foucault. \nSi trova lungo il confine meridionale del Mare Frigoris, a sudest del cratere Harpalus. L'accidentato terreno a sud di Foucault \u00e8 il cratere Sharp. Il perimetro esterno di Foucault \u00e8 irregolarmente circolare, con alcuni piccoli rigonfiamenti a sud e a nordest. Le pareti interne del bordo non presentano terrazzamenti, e scendono direttamente verso il fondo irregolare."}
{"id": "569743", "revid": "1305772", "url": "https://it.wikipedia.org/wiki?curid=569743", "title": "Erode Attico", "text": "Fu precettore di retorica, assieme al latino Marco Cornelio Frontone, degli imperatori Marco Aurelio e Lucio Vero, e funzionario dell'Impero romano.\nBiografia.\nErode era un cittadino romano, figlio di Vibullia Alcia Agrippina e di Tiberio Claudio Attico, un banchiere ateniese arricchitosi anche grazie all'esercizio dell'usura; insegn\u00f2 con notevole successo ad Atene, ed ebbe una reputazione tale che l'imperatore Antonino Pio lo scelse quale precettore dei suoi due figli adottivi, Marco Aurelio e Lucio Vero.\nErode visse a Roma e fu creato console da Antonino Pio nel 143, ed incaricato di governare la Grecia e una parte dell'Asia. Abbell\u00ec Atene di monumenti magnifici, quali il famoso teatro detto Od\u00e9ion (dedicato alla moglie scomparsa, Annia Regilla, uccisa da un liberto forse per suo stesso ordine), tuttora ben visibile in posizione addossata all'Acropoli, e lo stadio dell'Ilisso. In onore della moglie Annia, egli fece inoltre costruire un cospicuo sepolcro a forma di tempietto nei pressi del terzo miglio della via Appia, conosciuto ancora oggi dagli storici come uno dei pi\u00f9 bei sepolcri dell'antichit\u00e0. Questo \u00e8 famoso come il Cenotafio di Annia Regilla.\nFine sofista, Erode Attico eccelleva soprattutto nell'improvvisazione. Compose un gran numero di discorsi, nessuno dei quali si \u00e8 conservato; una declamazione riferita a lui, ma la cui paternit\u00e0 \u00e8 dubbia, si rinviene nelle raccolte di oratori greci.\nAulo Gellio, che ne fu amico, riferisce questa scena a cui aveva assistito. Durante un convivio, giunse un importuno che, dandosi arie da filosofo, pretendeva gli fosse fatta la carit\u00e0. Erode si lament\u00f2 a lungo di coloro che profanano il sacro nome della filosofia ma poi gli diede denari per trenta giorni di cibo e lo fece cacciare. \"Gli ho dato - disse - perch\u00e9 sono un uomo, ma non perch\u00e9 \u00e8 un uomo\". In un altro episodio riferito da Gellio, Erode confuta uno stoico che sosteneva l\"'apatheia\", affermando che nessuno pu\u00f2 essere esente dalle emozioni e che comunque, anche se qualcuno riuscisse ad esserlo, ci\u00f2 non sarebbe di alcun vantaggio, poich\u00e9 le emozioni, purch\u00e9 regolate, sono necessarie alla mente."}
{"id": "569757", "revid": "92723", "url": "https://it.wikipedia.org/wiki?curid=569757", "title": "Diocesi di Banmaw", "text": "La diocesi di Banmaw (in latino: \"Dioecesis Banmavensis\") \u00e8 una sede della Chiesa cattolica in Birmania suffraganea dell'arcidiocesi di Mandalay. Nel 2018 contava 32.140 battezzati su 380.755 abitanti. \u00c8 retta dal vescovo Raymond Sumlut Gam.\nTerritorio.\nIl territorio comprende l'intero distretto di Bhamo nello Stato Kachin nel nord della Birmania. Confina ad est e nord-ovest con la diocesi di Myitkyina, a sud con l'arcidiocesi di Mandalay e la diocesi di Loikaw.\nSede vescovile \u00e8 la citt\u00e0 di Banmaw, nota anche come Bhamo, dove si trova la cattedrale di San Patrizio.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 28 agosto 2006 con la bolla \"Venerabiles Fratres\" di papa Benedetto XVI, ricavandone il territorio dalla diocesi di Myitkyina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 380.755 persone contava 32.140 battezzati, corrispondenti all'8,4% del totale."}
{"id": "569758", "revid": "767487", "url": "https://it.wikipedia.org/wiki?curid=569758", "title": "Guerra preistorica", "text": "La guerra preistorica \u00e8 la guerra condotta nell'era che precede la scrittura, e prima che si costituissero le grandi entit\u00e0 sociali che chiamiamo Stati. Le guerre storiche iniziano con gli eserciti permanenti dell'et\u00e0 del bronzo (Sumeri), ma la guerra preistorica pu\u00f2 essere studiata in alcune societ\u00e0 anche in epoche molto pi\u00f9 moderne.\nQuando gli esseri umani abbiano iniziato a combattersi \u00e8 oggetto di vivace dibattito tra gli antropologi e tra gli storici. Vi sono esempi di uomini di Neanderthal con punte di lancia conficcate nello scheletro, ma secondo taluni antropologi potrebbe trattarsi di sacrifici umani. La risposta alla domanda dipende ovviamente dalla definizione di \u201cguerra\u201d: quando, cio\u00e8, riteniamo che una rissa tra bande di cacciatori acquisti la qualit\u00e0 di conflitto armato tra entit\u00e0 politiche o etniche.\nSi discute molto anche sulle dimensioni degli eserciti preistorici. Chi nega in radice la nozione stessa che stiamo esaminando, sostiene che la densit\u00e0 della popolazione del tempo escludeva che vi fosse in alcun caso qualcosa di pi\u00f9 della scorreria di poche decine di uomini. Ci\u00f2 sarebbe confermato dalle ultime lettere di Amarna, da cui si evince che una ventina di armati potesse terrorizzare le citt\u00e0 del Levante meridionale. Altri ribattono che insediamenti delle dimensioni di \u00c7atalh\u00f6y\u00fck, nell'attuale Turchia, avrebbero verosimilmente schierato parecchie centinaia di uomini, e pertanto un'alleanza di poche citt\u00e0 avrebbe prodotto una forza ragguardevole. Questi gruppi erano certo grandi a sufficienza perch\u00e9 si possa assumere che tutti gli elementi dell'arte militare (tattica, logistica e strutture organizzative) sarebbero stati essenziali al successo di una spedizione.\nGuerra endemica.\nDelle societ\u00e0 di cacciatori-raccoglitori ancora esistenti, alcune vivono in modo molto violento, conducendo spesso scorrerie contro i gruppi vicini, nel corso delle quali prendono agli avversari con la forza territorio, donne e beni vari. Altri gruppi, quali i Boscimani del Kalahari, vivono in societ\u00e0 che ignorano la guerra, ed \u00e8 molto raro l'omicidio. Nessuno sa quale dei due modelli prevalesse ai primordi dell'umanit\u00e0, e se ne discute assai. Fra le societ\u00e0 \"primitive violente\", \u00e8 in ogni caso comune l'aspetto della ritualit\u00e0 della guerra, con una quantit\u00e0 di tab\u00f9 e di prassi locali che sostanzialmente limitano il numero delle perdite umane, e la durata delle ostilit\u00e0: questa situazione va sotto il nome di guerra endemica. Tra societ\u00e0 tribali interessate a detto fenomeno, la conflittualit\u00e0 latente pu\u00f2 degenerare in vera guerra ad intervalli di una generazione, approssimativamente; le cause possono essere le pi\u00f9 varie, come la pressione demografica o la competizione per il dominio di risorse, ma vi pu\u00f2 essere guerra anche senza una ragione apparente.\nNatura della guerra.\nJohn Keegan, ne \"La maschera del comando\" (pag. 18 e seg.), riporta alcune importanti considerazioni, argomentando anche dagli scritti di W. T. Divale.\n\"Nonostante il notevole numero di guerrieri schierato, si uccideva poco. A causa della grande distanza tra i guerrieri e della relativa inefficacia delle armi primitive, a cui va aggiunta l'agilit\u00e0 del giovane guerriero, che gli permetteva di schivare le frecce, erano rari i colpi che andavano a segno. Se accadeva che qualcuno rimanesse gravemente ferito o fosse ucciso, di solito la battaglia si fermava per il resto della giornata.\"\nIn questa \"ritualizzazione\" del conflitto, pare fosse decisivo il ruolo degli anziani (tratti da ciascuno dei \"partiti\" contrapposti), che seguivano la battaglia in una posizione di sicurezza, cio\u00e8 nella cosiddetta \"terra di nessuno\" , e di comune accordo stabilivano quando fosse il momento di ordinare il \"break\" ai contendenti, funzione in un certo senso ereditata dagli araldi del Medioevo.\nPaleolitico.\nLe armi pi\u00f9 comunemente usate erano, com'\u00e8 prevedibile, semplici quanto a foggia ed a costruzione. In origine, consistevano di clave e lance. Queste erano state intensamente impiegate a scopo venatorio intorno al 35000 a.C., ma non vi \u00e8 certezza che all'epoca esistesse qualcosa di simile alla guerra. Di molti dipinti murari di quel periodo, nessuno rappresenta persone che attaccano altre persone. Non esiste prova archeologica di combattimenti su vasta scala situabili in questo periodo di evoluzione sociale.\nA partire dal 12000 a.C., orientativamente, il combattimento fu trasformato dallo sviluppo di arco, mazza e frombola. Pare che l'arco sia stato l'arma pi\u00f9 decisiva nell'evolversi della guerra primordiale, poich\u00e9 consentiva attacchi meno rischiosi di quelli condizionati dalla mischia corpo a corpo. Al contrario di quanto appena detto per l'assenza, nell'arte rupestre, di scene di battaglia con le clave, lo sviluppo dell'arco coincide con le prime pitture conosciute raffiguranti scontri organizzati tra partiti contrapposti. Si tratta di figure inquadrate in linee e colonne, precedute da un capo riconoscibile per il diverso abbigliamento. Alcune pitture riproducono perfino atti tattici tuttora identificabili come attacchi laterali o accerchiamenti.\nLa mazza sembra aver goduto un periodo di preminenza quale arma individuale di elezione per il combattimento. Nondimeno, lo sviluppo della corazza in pelle limit\u00f2 grandemente la sua efficacia, rendendo al contempo preferibili proiettili ed armi da taglio in genere.\nNeolitico.\nIl Neolitico \u00e8 quel periodo dello sviluppo della tecnologia umana che inizia con la nascita dell'agricoltura e termina con la diffusione degli utensili metallici.\nRispetto alla successiva et\u00e0 del Bronzo e del Ferro, il neolitico \u00e8 caratterizzato da piccole citt\u00e0, tecnologia litica (uso della pietra) e mancanza di gerarchia sociale. Le citt\u00e0 in genere non sono fortificate e sono spesso costruite in aree difficili da difendere.\nLa prima testimonianza archeologica di quella che potrebbe essere stata una battaglia preistorica \u00e8 sul Nilo, al confine tra Egitto e Sudan: il sito conosciuto come Cimitero 117 risale ad un periodo compreso tra il 12.300 e l'11.100 a.C., nel CXVIII secolo a.C. \nEsso contiene un gran numero di corpi, molti dei quali con punte di frecce integrate nei loro scheletri, il che indica che essi possono essere stati le vittime di una battaglia. Tale conclusione resta per\u00f2 solo un'ipotesi: i corpi del Cimitero 117 possono essere stati accumulati nell'arco di decenni; potrebbe essere il risultato dell'ammasso di uomini di passaggio uccisi in diversi momenti, piuttosto che di una vera battaglia; inoltre quasi la met\u00e0 dei corpi \u00e8 di sesso femminile.\nUn'ulteriore testimonianza di una battaglia del Neolitico \u00e8 la fossa comune di Talheim, nella Germania sud-occidentale, dove gli archeologi ritengono che intorno al 5.500 a.C. si sia consumato il massacro di una trib\u00f9 rivale. Circa 34 persone sono state legate e uccise con un colpo alla tempia sinistra. Il sito di Talheim \u00e8 una delle prime tracce di guerra nell'Europa neolitica \nCon lo sviluppo dell'agricoltura e la domesticazione degli animali, le societ\u00e0 umane paiono divenire pi\u00f9 propense ad impegnarsi nelle guerre. L'agricoltura creava un'abbondanza di cibo tale da consentire agli agricoltori di passare qualche anno come guerrieri, oppure di sostentare una classe di guerrieri di professione.\nI M\u0101ori sono degni di nota per le migliaia di fortificazioni costruite per promuovere l'insediamento di un gruppo malgrado lo svolgersi di lotte pressoch\u00e9 permanenti nelle loro isole del Sud Pacifico. In un'era che precedeva l'assedio, le armi sono state sviluppate ad un alto grado di complessit\u00e0 tecnologica, e quando gli attaccanti avevano limitati rifornimenti e tempo da trascorrere impegnati in battaglia, le fortificazioni sembrano essere state un metodo efficace di mettere al sicuro una popolazione e le sue risorse vitali contro gli invasori, bench\u00e9 campi e villaggi fossero esposti ai loro saccheggi. Queste fortificazioni sostanziali dimostrano che vi era una considerevole organizzazione nelle societ\u00e0 primitive. Ci\u00f2, peraltro, costituisce anche indiretta e corollaria prova della loro capacit\u00e0 di condurre guerre organizzate.\nEt\u00e0 del bronzo.\nL'inizio del Calcolitico vide l'introduzione di daghe, asce ed altri attrezzi in rame. In massima parte si trattava di oggetti troppo costosi e malleabili per essere armi efficaci. \u00c8 opinione di molti studiosi che fossero per lo pi\u00f9 accessori cerimoniali. Fu solo con l'avvento del bronzo che le armi da taglio in metallo divennero di uso comune.\nEt\u00e0 del ferro.\nL'et\u00e0 del ferro si apre con eventi quali l'Invasione dorica, la colonizzazione dei Greci in Occidente e la loro interazione con Fenici ed Etruschi. Societ\u00e0 guerriere germaniche del Periodo migratorio furono impegnati in guerre endemiche. Al confine tra storia e preistoria pu\u00f2 collocarsi la guerra anglo-sassone, ed il suo studio si affida soprattutto all'archeologia, con il solo ausilio di frammentari racconti scritti."}
{"id": "569759", "revid": "767487", "url": "https://it.wikipedia.org/wiki?curid=569759", "title": "All the Roadrunning", "text": "All the Roadrunning \u00e8 un album discografico nato dalla collaborazione tra il musicista britannico Mark Knopfler, ex leader dei Dire Straits, e la cantante statunitense Emmylou Harris. La realizzazione dei brani \u00e8 durata ben sette anni. Durante questo periodo i due si sono spesso trovati in studio di registrazione ed il risultato \u00e8 un significativo documento sonoro, un tour in Europa ed America ed un DVD, il tutto pubblicato nel 2006.\nIl disco.\nLa chitarra di Mark Knopfler ed il timbro della voce di Emmylou Harris regalano un gioiello nella produzione musicale dei due interpreti della musica americana.\nI brani spaziano con disinvoltura dal rock di \"This Is Us\" al country di \"Red Staggerwing\", passando per il blues di \"Right Now\" ed il cajun di \"Belle Starr\". La canzone \"If This Is Goodbye\" \u00e8 una toccante rivisitazione della tragedia dell'11 settembre vista con i messaggini che furono spediti ai propri cari dalle persone che si vedevano ormai spacciate.\nL'opera ha ottenuto una nomination ai Grammy nella categoria \"Best Contemporary Folk/Americana album\"."}
{"id": "569760", "revid": "33689", "url": "https://it.wikipedia.org/wiki?curid=569760", "title": "Is Arenas", "text": "Is Arenas o Sas Renas \u00e8 una spiaggia della Sardegna occidentale, sita in provincia di Oristano, appartenente prevalentemente ai territori comunali di Narbolia (in corrispondenza della parte centrale dell'arenile) e di San Vero Milis (la parte a sud) e al comune di Cuglieri (la terminazione a nord). Vi si accede percorrendo la Strada Statale 292 e deviando verso il mare presso il confine tra i territori di Narbolia e Cuglieri.\nLa spiaggia \u00e8 lunga circa 6\u00a0km ed \u00e8 delimitata a nord dalla punta di Torre del Pozzo e a sud dal canale artificiale di Is Benas (che collega il mare con l'omonimo stagno), oltre il quale vi \u00e8 la scogliera con i resti della torre di Scab'e Sai, nei pressi del Capo Mannu che segna l'estremo nord della penisola del Sinis.\nIl nome \"arenas\" significa \"sabbie\" in quanto la baia era caratterizzata in origine dalla presenza nell'entroterra di una ampia distesa di dune di circa 700 ettari, la pi\u00f9 grande della Sardegna. Questo territorio \u00e8 un piccolo \"deserto\" che a partire dal 1950 \u00e8 stato oggetto di un vasto rimboschimento operato con l'aggiunta di varie essenze, soprattutto pini marittimi ed acacie saline, operato al fine di protezione dell'entroterra dalla ricopertura della sabbia spostata dai forti venti che battono la zona. Attualmente rimangono solo pochi tratti di dune sabbiose. Dalla spiaggia sabbiosa, delimitata dalla pineta, si pu\u00f2 osservare il massiccio del Montiferru.\nNel 1995 il sito \u00e8 stato proposto come Sito di interesse comunitario (codice ITB032228) su una superficie di circa 1.280\u00a0ha.\nIl clima \u00e8 di tipo Termomediterraneo secco, con temperature invernali che raramente scendono al di sotto dei 12\u00a0\u00b0C ed estive che solo occasionalmente superano i 33\u00a0\u00b0C.\nNell'autunno del 2009 Is Arenas \u00e8 stata al centro dell'attenzione per un discusso impianto eolico marino per il quale era stata presentata una richiesta di concessione demaniale. Il progetto, che riguardava le acque antistanti l'arenile, \u00e8 stato fortemente osteggiato dagli enti locali interessati, dalla Regione, da diversi parlamentari sardi (e anche non sardi), dal Ministero dell'ambiente e dalle organizzazioni ambientaliste locali. L'intervento di queste ultime era incentrato sulla considerazione che l'impianto delle pale eoliche, con l'adagiamento sul fondo dei cavi elettrici avrebbe compromesso la prateria delle posidonie, piante marine considerate specie protetta."}
{"id": "569762", "revid": "125599425", "url": "https://it.wikipedia.org/wiki?curid=569762", "title": "Porto di Ancona", "text": "Il porto di Ancona (sigla internazionale IT AOI) \u00e8 un porto situato nella parte pi\u00f9 interna del Golfo di Ancona ed \u00e8 perci\u00f2 nel suo nucleo pi\u00f9 antico un porto naturale; \u00e8 il primo porto italiano per traffico internazionale di veicoli e passeggeri. Tra i primi porti dell'Adriatico per le merci, per ci\u00f2 che riguarda la pesca, i mercati ittici di Ancona sono nel loro insieme al secondo posto nell'Adriatico e al sesto posto in ambito nazionale, mentre per tonnellate di stazza lorda, il porto peschereccio \u00e8 al terzo posto in Italia e al primo in Adriatico con 4.566 TSL . \nNel corso dei secoli \u00e8 stato poi pi\u00f9 volte ampliato con opere di protezione ed \u00e8 attualmente sede dell'Autorit\u00e0 di sistema portuale del medio Adriatico, che comprende anche i seguenti porti di rilevanza regionale: Pesaro, Fano, Civitanova Marche, San Benedetto del Tronto, Porto San Giorgio, oltre ai porti di Pescara e Ortona in Abruzzo. Importante centro della cantieristica italiana, con il cantiere navale della Fincantieri e quattro cantieri specializzati, i lavoratori sono tra i cinquemila e i seimila.\nStoria.\nIl porto greco - romano.\nI Dori, che nel 387 a.C. fondarono la citt\u00e0 di Ancona, si fermarono in questo luogo per le possibilit\u00e0 che il porto naturale offriva. La costa infatti forma un gomito, da cui il nome Ancona (\"Ankon\", in lingua greca gomito), che offre un riparo naturale dal mare. Ma gi\u00e0 nel III secolo a.C. il golfo era usato dai Piceni per gli scambi commerciali con i Greci.\nSecondo la tradizione storiografica, il porto greco non corrisponde esattamente a quello attuale, ma interessava il bacino, molto pi\u00f9 ridotto, occupato oggi dall'area di costruzione e alaggio delle navi del Cantiere navale, facente parte dei Cantieri Navali Riuniti - C.N.R. della Fincantieri.\nIl porto di Traiano.\nNel periodo romano il porto fu notevolmente ampliato, soprattutto dall'imperatore Traiano, che ordin\u00f2 la costruzione del primo tratto dell'attuale Molo Nord. Per ricordare quest'opera, che rendeva pi\u00f9 sicuro l'accesso all'Italia, il Senato e il popolo romano fecero costruire nell'area portuale l'Arco di Traiano, presumibilmente opera dell'architetto di fiducia dell'imperatore, Apollodoro di Damasco, eretto intorno al 100 d.C.\nIl porto medievale.\nI Saraceni durante i loro saccheggi alla citt\u00e0 avvenuti nel IX secolo danneggiarono anche il porto e razziarono le statue in bronzo dorato presenti sull'Arco di Traiano.\nDall'XI secolo, nel periodo del libero comune e della Repubblica di Ancona il porto fu ricostruito e fortificato in modo considerevole, inglobando la parte dell'area del porto attuale che va dalla Lanterna agli scogli (oggi sotto le banchine portuali) sottostanti il colle Astagno.\nLa partenza di San Francesco per l'Oriente.\nIl 24 giugno 1219 San Francesco d'Assisi scelse il porto di Ancona quale punto d'imbarco per Damietta in Egitto, dov'era in corso la Quinta crociata. Ivi giunto con 11 compagni, sorretto da una precisa concezione missionaria, chiese al legato pontificio Pelagio il permesso di avventurarsi con i suoi confratelli nel territorio musulmano. Il suo scopo era di predicare i valori della fede cristiana al sultano al-Malik al-Kamil ed ai suoi uomini, e convertirli al cristianesimo, e quindi far cessare le ostilit\u00e0.\nIn occasione del suo soggiorno ad Ancona in vista della partenza per l'Egitto, San Francesco, secondo la tradizione, indic\u00f2 ai suoi confratelli il colle Astagno come luogo in cui edificare il convento e l'annessa chiesa. Si tratta della Chiesa di San Francesco ad Alto (oggi sede del Distretto Militare di Ancona), la cui denominazione \"ad Alto\" sarebbe derivata dalle parole stesse del santo di Assisi, che le pronunci\u00f2 mentre si trovava sulle banchine del porto, indicando il luogo in cui erigere il primo convento e la prima chiesa francescana di Ancona.\nInizialmente essa era di dimensioni ridotte: lo stesso Santo non voleva che le chiese dei suoi frati fossero ricche e troppo ampie. Tornato dall'Egitto e visto che la chiesa realizzata era troppo grande, nel giro di qualche anno la fece ridurre di dimensioni\nLo sviluppo urbanistico conseguente alla crescita economica della citt\u00e0.\nL'Ancona medievale si svilupp\u00f2 parallelamente al fronte portuale, nell'area compresa tra il colle Guasco (dominato dal Duomo di San Ciriaco) ed il colle Astagno (dominato dal convento e dalla Chiesa di San Francesco ad Alto), dov'era collocata la Porta Capodimonte, principale via d'accesso da terra alla citt\u00e0.\nFra il XIII ed il XIV secolo Ancona e Ragusa, alleate tra loro, furono tra i porti pi\u00f9 importanti dell'Adriatico, secondi solo a Venezia, che fu avversaria tenace di entrambi.\nIl declino del porto di Ancona e la rinascita con il porto franco del 1732.\nNei secoli successivi, con la scoperta dell'America e lo spostamento dei traffici dal Mediterraneo all'Atlantico, il porto sub\u00ec un drastico declino, sino ad ospitare soltanto un traffico strettamente locale.\nPer vedere una ripresa dei traffici internazionali, bisogn\u00f2 attendere fino al 14 febbraio 1732, quando papa Clemente XII concesse alla citt\u00e0 il porto franco e finanzi\u00f2 le opere di ampliamento e ristrutturazione del porto, incentrato sulla realizzazione di tre opere, che ancor oggi caratterizzano il porto:\nQueste opere, che furono alla base della rinascita del porto e di un nuovo periodo di floridi traffici, furono commissionate dal pontefice all'architetto Luigi Vanvitelli.\nIl porto nelle due guerre mondiali.\nDurante la Prima guerra mondiale il porto di Ancona fu una delle basi dei MAS, fra le pi\u00f9 pericolose per la marina austriaca sull'Adriatico. Dalla base di Ancona part\u00ec la nota impresa di Premuda, opera di Luigi Rizzo e Giuseppe Aonzo, che port\u00f2 all'affondamento della corazzata austriaca Santo Stefano. Proprio per questo fu oggetto di una incursione austriaca. Inoltre si ricorda che il porto fu bombardato nello stesso giorno in cui l'Italia entr\u00f2 in guerra, nel corso del bombardamento della costa adriatica del 24 maggio 1915.\nDurante la Seconda guerra mondiale il porto rivest\u00ec un ruolo importante nel 1944, durante l'avanzata delle truppe alleate dal sud al nord della penisola: per permettere regolari rifornimenti navali alle truppe anglo-americane, il II Corpo polacco ebbe il compito di liberare la citt\u00e0 il 18 luglio 1944, mentre gli anglo-americani liberavano il porto di Livorno. L'area portuale sub\u00ec gravissimi danni nel corso dei bombardamenti alleati, dato che il comando tedesco era situato su una nave ormeggiata nella parte pi\u00f9 interna e che il cantiere navale di Ancona e il porto stesso erano obiettivi strategici. Nel dopoguerra si provvedette celermente alla ricostruzione.\nIl porto attuale.\nIl porto \u00e8 il primo in Italia, per quanto riguarda il traffico internazionale, per il numero di vetture imbarcate e per il numero di passeggeri, con una media di circa oltre 1,5 milioni di passeggeri e 200.000 TIR ogni anno (soprattutto per coloro che utilizzano i traghetti diretti verso i paesi dell'Europa orientale).\nPer le merci in container \u00e8 al quarto posto tra i porti italiani dell'Adriatico e al sesto comprendendo anche quelli sloveni e croati.\nPer l'attivit\u00e0 di pesca \u00e8 tra i primi porti d'Italia. I mercati ittici di Ancona sono nel loro insieme al secondo posto nell'Adriatico, dopo Chioggia, e al sesto posto in ambito nazionale. Per tonnellate di stazza lorda, il porto peschereccio di Ancona, con 4.566 TSL, \u00e8 al terzo posto in Italia.\nLa realizzazione delle banchine 26, 27, 28 e 29, con un fondale di 14 metri, rende il porto di Ancona, insieme a quello di Trieste, l'unico porto dell'Adriatico con queste caratteristiche.\nBanchine.\nNel porto di Ancona, lungo le calate, i moli, le darsene, gli scali e il mandracchio, ci sono 27 banchine, adibite a varie funzioni, secondo la tabella seguente:\nTurismo.\nNel porto transitano oltre 1.500.000 di passeggeri annui. Da Ancona partono infatti traghetti per:\nLa maggior parte delle persone usa lo scalo dorico come passaggio per raggiungere la propria destinazione e non si ferma in citt\u00e0, come \u00e8 normale in tutti i porti di imbarco per destinazioni turistiche (ad esempio Livorno o Civitavecchia). Si discute da anni sul modo di proporre all'ingente numero di turisti in transito una sosta dedicata alla conoscenza delle attrattive cittadine, senza che ancora si sia approdato a niente di considerevole.\nDall'estate 2005 anche alcune navi da crociera fanno scalo nel porto di Ancona. Il traffico crocieristico ha portato, nel 2009, 75.445 passeggeri; mentre nel 2010 sono stati 135.858, +80% rispetto all'anno precedente.. Al contrario dei turisti che si imbarcano sui traghetti, i crocieristi, per la maggior parte, visitano la citt\u00e0 durante la sosta o prima dell'imbarco.\nPesca.\nIl porto di Ancona comprende una zona peschereccia, il mandracchio, che offre 3 scali di alaggio, un pontile, un magazzino per le forniture ai pescherecci, 3 gru per il sollevamento delle imbarcazioni, 4 carrelli elevatori per lo sbarco del pescato, 3 officine meccaniche, distributori di benzina e di gasolio, 2 impianti per la fornitura di ghiaccio con produzione giornaliera di 200 quintali ed un congelatore per la conservazione del pesce. L'approvvigionamento idrico avviene per mezzo di 5 colonnine erogatrici.\nMerci.\nIl traffico merci per l'anno 2009 \u00e8 stato di 8.772.956 tonnellate; per il 2010 di 8.520.523 tonnellate.; nel 2016 di 8.900.000 tonnellate di merci e il numero di Tir e trailer transitati nel porto \u00e8 stato di 141.744 unit\u00e0.\nCollegamenti viari e ferroviari.\nDa molti anni si \u00e8 sollevato il problema sulla carenza delle infrastrutture necessarie a collegare l'area portuale con la rete autostradale. L'uscita del porto \u00e8 all'interno del centro della citt\u00e0, zona non adatta a sostenere il notevole traffico generato dallo scalo marittimo. Attualmente l'unica via che conduce verso l'Autostrada A14 attraversa infatti interi quartieri della citt\u00e0, come quello di Torrette di Ancona, diminuendo la qualit\u00e0 della vita in queste zone.\nNel corso degli anni sono stati presentati numerosi progetti per la soluzione di questo problema, e con l'alternarsi delle amministrazioni comunali ne sono state finanziati diversi senza che nessuno sia stato portato a compimento. Si \u00e8 discusso per anni sull'opportunit\u00e0 di realizzare un'uscita a Sud o a Nord, fino a decidersi per la direzione Sud. Il risultato di questa decisione contrastata \u00e8 la SS 681, della quale \u00e8 stato realizzato solo un troncone a quattro corsie che poi si \u00e8 deciso di non completare, a causa dell'alto prezzo in termini di qualit\u00e0 ambientale che la strada avrebbe comportato: il progetto prevedeva la demolizione di un certo numero di abitazioni di un certo valore storico-architettonico e il passaggio dell'arteria al di sopra di parte di due popolosi quartieri cittadini (Vallemiano e Piano San Lazzaro).\nAbbandonata le ipotesi Nord e Sud, il progetto perseguito e, finalmente, condiviso da tutti, \u00e8 stato per anni quello dell'\"uscita ad Ovest\", la cui approvazione \u00e8 stata per\u00f2 bloccata nel 2016. Si trattava di una strada che avrebbe dovrebbe collegare il porto ad un nuovo casello (Ancona Ovest) dell'Autostrada Adriatica A14, uscendo dalla citt\u00e0 attraverso una lunga galleria, in modo da diminuire drasticamente l'impatto ambientale. Nel 2017 si \u00e8 ancora in fase progettuale di un nuovo tracciato. Si \u00e8 poi cambiata ancora una volta la direzione di uscita, tornando a preferire la direzione nord; nel 2021 non si \u00e8 ancora pervenuti alla realizzazione dell'attesa opera.\nIl porto \u00e8 servito da uno scalo merci ferroviario.\nLa stazione di Ancona Marittima che collegava il porto con la stazione centrale, \u00e8 stata dismessa, dopo un denso dibattito politico ed anche proteste di piazza, il 13 dicembre 2015.."}
{"id": "569765", "revid": "121658", "url": "https://it.wikipedia.org/wiki?curid=569765", "title": "I cani colpevoli", "text": ""}
{"id": "569768", "revid": "1652635", "url": "https://it.wikipedia.org/wiki?curid=569768", "title": "Ortopedia", "text": " \nL'ortopedia \u00e8 una branca specialistica della chirurgia che si occupa dello studio e del trattamento delle patologie dell'apparato locomotore. Essa, tradizionalmente, comprende la traumatologia, nonostante tale disciplina sia sempre pi\u00f9 considerata multidisciplinare, visto che non pu\u00f2 non avvalersi di diverse competenze specialistiche (medicina d'urgenza, rianimazione, chirurgia plastica, chirurgia vascolare, radiologia interventistica ecc.)\nIn altre parole, il medico chirurgo specialista in ortopedia e traumatologia deve aver maturato conoscenze teoriche e sviluppato capacit\u00e0 pratico-professionali nel campo della fisiopatologia e terapia sia medica sia chirurgica (correttivo-conservativa, ricostruttiva e sostitutiva) delle malattie dell'apparato locomotore nell'et\u00e0 pediatrica e adulta con specifici campi di competenza nella semeiotica funzionale e strumentale, nella metodologia clinica e nella terapia in ortopedia, nella chirurgia della mano e nella traumatologia, compresa la traumatologia dello sport, nonch\u00e9 nelle patologie a carattere oncologico di pertinenza.\nFormazione.\nIn Italia, il medico chirurgo specialista in ortopedia e traumatologia deve conseguire una specializzazione della durata di cinque anni, alla quale si accede tramite concorso di selezione nazionale, riservata ai laureati in medicina e chirurgia (durata di sei anni).\nEtimologia.\nLa pratica ortopedica risale a epoche lontane, eppure la parola \"ortopedia\" inizi\u00f2 a essere usata solo a partire dal 1741. Fu coniata dal medico francese Nicolas Andry, professore di Medicina a Lione, a partire da due termini in greco antico \u2013 ovvero \u1f40\u03c1\u03d1\u03cc\u03c2, \"orth\u00f2s\", \u00abdiritto\u00bb e \u03c0\u03b1\u1fd6\u03c2, \"p\u00e0is\", \u00abbambino\u00bb \u2013 in quanto essa aveva come obiettivo quello di correggere le deformit\u00e0 del fisico nei bambini. Tale neologismo \u00e8 riportato nel suo libro \"L'orthop\u00e9die ou l'art de pr\u00e9venir et corriger les difformit\u00e9s du corps chez les enfants; le tout par des moyens \u00e0 la port\u00e9e des p\u00e8res et m\u00e8res et toutes les personnes qui ont des enfants \u00e0 \u00e9lever\". Nello stesso testo di Nicolas Andry venne pubblicata anche l'immagine, creata da Antoine Humblot, che \u00e8 poi divenuta il simbolo della disciplina dell'ortopedia nel mondo, ovvero dell'albero torto sostenuto ad un tutore tramite delle corde.\nPlausibile \u00e8 anche l'etimologia che associa le radici greche \"orth\u00f2s\" e \"paid\u00e8ia\" (educazione), nei termini di origine greca il termine al genitivo antecede il nome di cui si fa la specificazione, con il significato di \"educazione allo star diritti\".\nStoria.\nI primi dispositivi ortopedici apparvero nel IV secolo a.C. per merito di Ippocrate. Egli mise a punto una tavola di legno che doveva ridurre le lussazioni e le fratture, secondo il principio di immobilizzazione dell'osso o dell'articolazione. Sempre ad Ippocrate si deve la tecnica ancora attuale per la riduzione della lussazione della spalla.\nNel 1779 Jean-Pierre David scrisse \"Dissertation sur les effets du mouvement et du repos dans les maladies chirurgicales\", divenuto presto un classico della materia e tradotto in inglese gi\u00e0 dal 1790. L'ortopedia fu esercitata fino all'inizio del XIX secolo solo da medici in istituti specializzati, tra cui quello di Jean-Andr\u00e9 Venel (1740-1791) in Svizzera, di Jacques Mathieu Delpech a Montpellier, di Charles Pravaz a Parigi e poi a Lione.\nNel corso del XIX secolo apparve la pratica della tenotomia per raddrizzare i piedi deformi (la prima tenotomia sul tendine di Achille fu realizzata nel 1816 da Jacques Mathieu Delpech ), per le scoliosi e per diverse posture viziose. Sempre nel XIX secolo, il dottor Pravaz di Lione riusc\u00ec a ridurre le lussazioni di anca mediante carrelli e apparecchi di estensione.\nNel 1881 il chirurgo generale britannico William Arbuthnot-Lane propose una tecnica per il trattamento delle fratture, l'osteosintesi, che consiste nel fissare sull'osso delle placche e delle viti per immobilizzarlo aspettando che l'osso si risaldi. Nel 1890 Gluch mise a punto la prima protesi interna di ginocchio: era in avorio e funzionava con una cerniera."}
{"id": "569769", "revid": "86599", "url": "https://it.wikipedia.org/wiki?curid=569769", "title": "Cratere Fourier", "text": "Fourier \u00e8 un cratere lunare di 51,57 km situato nella parte sud-occidentale della faccia visibile della Luna, poco a sudest del cratere Vieta. A nordest si trova il Mare Humorum. Il bordo del cratere \u00e8 grossomodo circolare, ma appare ovale se osservato dalla Terra, perch\u00e9 visto di scorcio.\nTranne che a nord-nordovest, la parte esterna del bordo non \u00e8 molto erosa. Il cratere correlato 'Fourier B' si trova lungo l'orlo orientale interno. Le pareti interne sono relativamente estese, e sono franate per oltre met\u00e0 del diametro del cratere, formando una sorta di altopiano. Il fondo interno \u00e8 molto piccolo a causa delle ampie pareti, ed \u00e8 ben livellato con due piccole formazione da impatto, una a ovest del punto centrale e l'altra vicino al bordo nordest.\nIl cratere \u00e8 dedicato al matematico francese Jean Baptiste Joseph Fourier.\nCrateri correlati.\nAlcuni crateri minori situati in prossimit\u00e0 di Fourier sono convenzionalmente identificati, sulle mappe lunari, attraverso una lettera associata al nome."}
{"id": "569770", "revid": "131358", "url": "https://it.wikipedia.org/wiki?curid=569770", "title": "OSC Lilla", "text": ""}
{"id": "569772", "revid": "125230235", "url": "https://it.wikipedia.org/wiki?curid=569772", "title": "Livello", "text": "Il termine livello deriva dalla parola latina \"libellus\", a sua volta originata da \"libella\", dimensione di una \"libra\" (bilancia). Significa il grado di elevazione di una linea o di un piano rispetto ad una superficie orizzontale di riferimento. In senso pi\u00f9 generale, pu\u00f2 significare una condizione, un grado, raggiungibili in vari modi. In ambito enciclopedico il termine pu\u00f2 assumere i seguenti significati:"}
{"id": "569780", "revid": "3871", "url": "https://it.wikipedia.org/wiki?curid=569780", "title": "Schiphol", "text": ""}
{"id": "569783", "revid": "287204", "url": "https://it.wikipedia.org/wiki?curid=569783", "title": "Irrazionalismo", "text": "Per irrazionalismo si intende genericamente un atteggiamento di pensiero in polemica con le dottrine che si riferiscono alla ragione come unico strumento che, tramite distinzioni, definizioni e deduzioni, sia in grado di dare una visione coerente, chiara e distinta, della realt\u00e0.\nTipologie.\nSi pu\u00f2 distinguere un irrazionalismo \"radicale\" o \"metafisico\", che nega un qualunque significato, scopo o senso alla realt\u00e0 o alla storia. In quest'ambito rientra anche quello che viene definito \"irrazionalismo ontologico\" nel senso che la realt\u00e0 si fonda su un principio non razionale come il caso, il fato, la vita stessa intesa come un complesso di avvenimenti imprevedibili e sfuggenti alla direzione della volont\u00e0 umana.\nVi \u00e8 poi un irrazionalismo \"moderato\" o \"gnoseologico\" che nella ricerca della verit\u00e0 non \u00e8 diretto ad escludere la ragione ma che sostiene l'insufficienza di quest'ultima rispetto a un metodo conoscitivo che, riferendosi \u00abai sentimenti, alle passioni, agli istinti, all'intuizione, alla fede, all'esperienza estetica\u00bb, riesca a dare una conoscenza della totalit\u00e0 dell'esperienza nella sua complessit\u00e0. Esempi di questa forma di irrazionalismo sono presenti nella storia passata del pensiero come lo scetticismo, che nega ogni tipo di verit\u00e0, la mistica nelle varie religioni e la teologia negativa, che basavano la conoscenza sull'intuizione, e, nella storia della letteratura, il Romanticismo, per il quale l'arte e il sentimento sono gli unici strumenti di vera conoscenza.\nCorrenti di irrazionalismo radicale.\nVerso la seconda met\u00e0 dell'Ottocento, specie dopo i moti rivoluzionari del 1848 in Francia, crebbe in Europa un profondo disprezzo per il positivismo di Comte e l'idealismo hegeliano, accusati di aver formulato una concezione astratta della realt\u00e0 come frutto di una riflessione teorica che, basata sull'Assoluto e sul fideismo scientista del progresso tecnologico, ignorava la concretezza della vita e il valore dei sentimenti umani; la fede nella tecnologia venne quindi screditata da un irrazionalismo antitetico ad essa, che trov\u00f2 espressione nella produzione poetico-letteraria e nelle correnti artistiche della \"fin de si\u00e8cle\" (simbolismo, modernismo e decadentismo).\nSchopenhauer.\nL'irrazionalismo del pensiero di Schopenhauer si rileva nella teoria della vita come manifestazione cieca di un principio arbitrario e alternativo alla ragione: una insopprimibile volont\u00e0 di vivere, sfrenata e irrazionale, che non persegue nessuno scopo fenomenico se non quello di accrescere se stessa. La volont\u00e0 di vivere produce dolore ma non per se stessa o per una sua connotazione maligna, poich\u00e9 essa \u00e8 puro \"noumeno\". Il dolore infatti nasce quando la volont\u00e0 di vivere si oggettiva nei corpi che volendo vivere esprimono una continua tensione, sempre insoddisfatta, verso quella vita che appare loro come sempre mancante di quanto essi vorrebbero. Quanto pi\u00f9 si ha brama di vivere tanto pi\u00f9 si soffre. Quanto pi\u00f9 si accresce la propria vita arricchendola tanto pi\u00f9 si soffre.\nLa volont\u00e0, essendo irrazionale e cieca, annulla ogni visione del mondo come teleologicamente organizzato. Ordine e armonia lasciano spazio a follia, pulsioni e irrazionalit\u00e0 dettate dalla volont\u00e0 che \u00e8 l'essenza, la cosa in s\u00e9 di ognuno.\nTuttavia in contraddizione col carattere imperscrutabile e ineluttabile del suo irrazionalismo, dal quale non vi sarebbe via d'uscita senza riconoscere all'uomo una qualche possibilit\u00e0 di scelta consapevole, Schopenhauer pone all'uomo un compito razionale e morale di liberazione dal dolore attraverso l'auto-negazione della volont\u00e0 di vivere: l'ascesi. \nSchopenhauer dunque, sostenendo a differenza di Nietzsche che \u00absolo l'eliminazione della volont\u00e0 di vita in generale pu\u00f2 liberarci\u00bb, non svaluta completamente il ruolo della ragione, concepita platonicamente come espressione della vita stessa che vuole conoscersi diventando consapevole di s\u00e9: Questa consapevolezza coincide con l'auto-negazione della volont\u00e0 e permette cos\u00ec di uscire dal ciclo insensato dei desideri, morti e rinascite.\nNietzsche.\nEsponente di un irrazionalismo radicale esteso sino alle ultime conseguenze \u00e8 quello di Nietzsche, che esalta l'aspetto vitale e \"dionisiaco\" dell'essere umano in contrapposizione a quello riflessivo e \"apollineo\". Da qui l'esaltazione della volont\u00e0, intesa come volont\u00e0 di potenza, quale principio fondamentale da cui nasce ogni azione o pensiero, inclusa la filosofia stessa che risulta cos\u00ec non pi\u00f9 vincolata da criteri logici in base ai quali poter distinguere il vero dal falso, il bene dal male. La ragione, strumento filosofico per eccellenza, nega se stessa, al fine di liberare dal suo dominio la spontaneit\u00e0 del pensiero.\nEstetismo, futurismo, dadaismo.\nConnesso all'irrazionalismo \u00e8 pure l'estetismo, sorto a cavallo tra Ottocento e Novecento, presente in particolare nel dannunzianesimo, dove pi\u00f9 che una formulazione teorica esso diventa un vero e proprio stile di vita. Nel romanzo \"Il piacere\", ricco di elementi autobiografici, D'Annunzio descrive come l'esteta si lasci guidare unicamente dal perenne fluire delle sensazioni, senza pi\u00f9 seguire un ordine logico n\u00e9 morale.\nIn ambito artistico-letterario il tema dell'irrazionalismo, come reazione alla tendenze positiviste e razionaliste della societ\u00e0 borghese, lo si ritrova sia nel decadentismo, sia soprattutto nel suo contraltare: il futurismo. In esso prevale l'esaltazione della tecnologia e del progresso, accompagnata da un rifiuto degli schemi precostituiti e delle regole tradizionali. L'uso delle \"parole in libert\u00e0\" testimoniano ad esempio la volont\u00e0 di trasgredire la logica dei costrutti sintattico-grammaticali, mentre l'attivismo e l'ebbrezza del vivere vengono celebrati come elementi portanti del suo manifesto.\nInfine rientra nell'irrazionalismo la corrente estetica del dadaismo che, nata come protesta contro il barbarismo della Prima guerra mondiale, in seguito divenne una sorta di nichilismo artistico. La ragione e la logica avevano lasciato all'umanit\u00e0 gli orrori della guerra, e l'unica via di salvezza era il rifiuto della logica per abbracciare l'anarchia e l'irrazionale. Tuttavia \u00e8 stato osservato come l'anarchia e il rifiuto dei valori e dell'ordine conservi una certa razionalit\u00e0: la distruzione sistematica dei valori, non \u00e8 irrazionale, se si pensa che debba essere messa in atto..\nIrrazionalismo nella scienza.\nSi parla di irrazionalismo nella scienza per designare quelle forme di pensiero filosofico che non condividono la validit\u00e0 del metodo scientifico. Tra le figure di spicco di questa corrente vi \u00e8 Paul Feyerabend, portatore di un sostanziale scetticismo, che nega il carattere razionale della scienza e la possibilit\u00e0 di costruire forme di conoscenza logicamente giustificabili.\nIl dibattito sull'irrazionalismo del Novecento.\nLa questione dell'irrazionale viene dibattuta in particolar modo nel Novecento per la sua connessione politica alle ideologie fondanti dei principali Stati totalitari d'Europa che si erano venuti a costituire dopo il disastroso esito della Grande Guerra, ovverosia il Terzo Reich (nazismo), il Regno d'Italia (fascismo) e l'Unione Sovietica (comunismo).\nIl nazismo si rifaceva apertamente al pensiero di Friedrich Nietzsche, o piuttosto alla versione distorta dalla sorella Elisabeth F\u00f6rster-Nietzsche, e anche all'opera di Oswald Spengler \"Il tramonto dell'Occidente\", dove, richiamandosi alle teorie irrazionalistiche del vitalismo si sosteneva che tutte le civilt\u00e0 attraversano un ciclo naturale di sviluppo, fioritura e decadenza, e che l'Europa, vittima di un angusto materialismo e del caos urbano, si trovava nell'ultimo stadio: l'inverno di un mondo che aveva conosciuto stagioni pi\u00f9 fruttuose. L'Europa, a meno di riuscire a purificarsi e ripristinare i suoi valori spirituali e il suo ceppo originario, sarebbe caduta preda di politiche selvagge e di guerre di annientamento.\nInfluenzato da Goethe, da Wilhelm Dilthey, da Nietzsche (in particolare dalla sua teoria dell'Eterno ritorno) e dal pensiero greco, Spengler intendeva la storia come un costante processo di decadimento a cui bisognava reagire con l'instaurazione di uno Stato fortemente autoritario, in parte vicino a quello preconizzato dai nazisti.\nIl fascismo vedeva nella \u00abfilosofia della violenza\u00bb di Georges Sorel una base della sua ideologia, mentre il marxismo si doveva confrontare con le teorie irrazionalistiche del comunismo anarchico-rivoluzionario cos\u00ec come teorizzato da Michail Bakunin.\nGy\u00f6rgy Luk\u00e1cs nella sua opera del 1934 \"La distruzione della ragione\" si proponeva di dimostrare come il diffuso irrazionalismo in Occidente, da Friedrich Schelling a Nietzsche, non fosse altro che l'espressione della crisi della classe borghese che tentava di giustificare cos\u00ec la sua volont\u00e0 di potenza e la politica imperialista.\nIn opposizione a Lukacs la scuola di Francoforte ha elaborato la teoria del \"pensiero negativo\", riprendendo i temi \"irrazionalistici\" di Nietzsche e il neopositivismo logico ha rilevato componenti irrazionalistiche nella convinzione della impossibilit\u00e0 di definire linguisticamente la realt\u00e0 senza senso del mondo (Ludwig Wittgenstein) e di dimostrare la validit\u00e0 dei valori morali e sociali dell'essere umano.\nEspressione dell'irrazionalismo moderno \u00e8 il pensiero di Martin Heidegger nella sua fase finale, che sostiene che il pensiero dell'uomo va oltre quello che la metafisica e le scienze hanno cercato di fissare dogmaticamente facendo s\u00ec che \u00ab... il pensiero incomincer\u00e0 solo quando si render\u00e0 conto che la ragione glorificata da secoli \u00e8 la pi\u00f9 accanita nemica del pensiero\u00bb\nAccuse di irrazionalismo sono state rivolte da Karl Popper anche alle filosofie di Hegel e Marx, per avere elevato la contraddizione a caratteristica fondamentale della realt\u00e0: secondo Popper, sostenere che la realt\u00e0 \u00e8 intimamente contraddittoria significa sottrarsi ai criteri della logica e quindi, con fare disonesto, al rischio stesso di poter essere confutati dai fatti. Essendo palesemente contraria al principio di non-contraddizione, che dovrebbe guidare non solo la scienza ma anche l'agire politico, la dialettica hegeliano-marxista non pu\u00f2 quindi avere nessun valore reale e ontologico.\nAnche la psicoanalisi viene accusata di irrazionalismo che viene confuso con l'inconscio la cui analisi \u00e8 invece diretta alla ricostruzione della razionalit\u00e0 della coscienza:"}
{"id": "569786", "revid": "125987636", "url": "https://it.wikipedia.org/wiki?curid=569786", "title": "Virginia Oldoini", "text": "Figlia del marchese spezzino Filippo Oldoini e della marchesa Isabella Lamporecchi, cugina di Camillo Benso, conte di Cavour, e dei Marchesi De Nobili di Vezzano, era considerata tra le donne pi\u00f9 belle e affascinanti della sua epoca. Tra i suoi amanti si annovera Napoleone III di Francia.\nBiografia.\nInfanzia.\nIl padre di Virginia, il marchese Filippo Oldoini, era nato a La Spezia il 25 febbraio 1817 figlio di Grimaldo; fu primo deputato della Spezia, nel 1848, al Parlamento del Regno di Sardegna e in seguito ambasciatore d'Italia a Lisbona. Sua madre, la marchesa Isabella Lamporecchi, era nata a Firenze, figlia di Luisa Chiari, ballerina di teatro, e del grande giureconsulto Ranieri Lamporecchi. il nonno Ranieri, col soprannome singolare di \"verginicchia\", Un giorno il padre le trov\u00f2 dei bigliettini sconvenienti e la port\u00f2 in convento, dove per una settimana simul\u00f2 una profonda fede cattolica prima di essere rinviata a casa dalle monache.\nGiovinezza e matrimonio.\nIrrequieta, estremamente consapevole della propria bellezza e intrigata fin da giovanissima in storie galanti, ambiziosa e intelligente, Virginia spos\u00f2 a 17 anni Francesco Verasis Asinari, conte di Costigliole d'Asti e Castiglione Tinella, dal quale ebbe un figlio, Giorgio Verasis Asinari, erede del titolo. \nIl matrimonio la introdusse alla corte dei Savoia, dove ebbe gran successo con il re Vittorio Emanuele II, ma anche con i fratelli Marcello, Andrea e Giacomo Doria, il banchiere Rothschild e Costantino Nigra, ambasciatore del Regno di Sardegna in Francia.\nIn Francia.\nConsiderando la sua intraprendenza e le sue doti di fascino, utili per il politico, il cugino Cavour nel 1855 la invi\u00f2 in missione alla corte francese di Napoleone III per perorare presso l'imperatore l'alleanza franco-piemontese. Durante il periodo parigino Virginia Oldoini tenne un diario personale in codice dei numerosi amanti, con sigle per indicare dal bacio al rapporto completo. Nel soggiorno parigino la Contessa matur\u00f2 una profonda nostalgia per i luoghi di origine tanto da chiedere al pittore Agostino Fossati di farle un quadro in cui si potessero vedere le bellezze del golfo e in particolare il borgo di Pitelli che le fu sempre caro. Nel paese Francesco Verasis Asinari, conte di Costigliole, aveva un forte sostegno elettorale, ereditato dal suocero, tanto che alle elezioni per il Senato furono proprio i cittadini di Pitelli a consentirgli l'elezione. Il seggio sar\u00e0 poi annullato per un\u2019indagine di voto di scambio. La Oldoini si contraddistinse anche per la passione per l'autoritratto fotografico: collabor\u00f2 infatti tra il 1856 e il 1895 col fotografo francese Pierre-Louis Pierson in una serie di oltre 450 scatti, che la ritraevano in una moltitudine di personaggi differenti.\nLa gran presenza mondana e seduttiva della contessa (la principessa di Metternich la defin\u00ec \u00abuna statua di carne\u00bb) diede i risultati attesi: ospitata lussuosamente a Compi\u00e8gne, mondanissima, costosissima, la contessa . La rivalit\u00e0 con l'imperatrice Eugenia giunse al punto che, essendo stato l'imperatore oggetto di un attentato nella casa della contessa in Rue Montaigne, si disse che si fosse trattato di una messinscena orchestrata dall'imperatrice stessa per danneggiare la rivale. L'intrigo diede comunque i suoi frutti con l'appoggio francese alla partecipazione del Regno di Sardegna alla Guerra di Crimea, ma la fortuna della contessa cominci\u00f2 ad appannarsi.\nIl marito, rovinato economicamente dalle spese di sua moglie, ne rimase sempre innamorato, malgrado i noti tradimenti e malgrado il disprezzo che ella professava nei suoi confronti (). Francesco Verasis mor\u00ec il 30 maggio 1867, durante i preparativi per le nozze di Amedeo d'Aosta con la principessa Maria Vittoria dal Pozzo della Cisterna. Dopo la morte del marito, la Contessa di Castiglione prosegu\u00ec la sua carriera. Virginia era incapace di accettare l'inesorabile scorrere del tempo che la condannava ad abbandonare il suo ruolo di \"una delle pi\u00f9 belle donne del secolo\". Rancorosa, sempre pi\u00f9 ripiegata su s\u00e9 stessa, si stabil\u00ec a Parigi in un ammezzato di Place Vend\u00f4me (che aveva battezzato \"la mia colonna\", cos\u00ec come in altri tempi la \"collina dei Cappuccini\", dove a La Spezia aveva trascorso l'infanzia, era chiamata \"la mia montagna\" e \"la mia torre\"), chiudendosi nel lutto per la propria bellezza in disfacimento.\nUltimi anni e morte.\nTrascorse gli ultimi anni in solitudine con segni di ipocondria, finch\u00e9 mor\u00ec nella sua casa parigina di Rue Cambon 14, dove era stata costretta a trasferirsi dopo essere stata sfrattata, nel 1893, dal prestigioso appartamento di Place Vend\u00f4me, quando l'intero stabile fu acquistato dal gioielliere Boucheron.\nConserv\u00f2 fino a vecchiaia avanzata, come reliquia, all'interno di una piccola teca sferica di cristallo, la vestaglia di seta verde con la quale, secondo lei, durante la notte passata con Napoleone III di Francia cambi\u00f2 la storia d'Italia. Avrebbe voluto essere sepolta proprio con quell'indumento, ma i suoi eredi non rispettarono le sue volont\u00e0. Le sue carte, che testimoniavano i contatti da lei avuti con molti importanti personaggi dell'epoca, furono recuperate da Carlo Sforza, all'epoca giovane consigliere dell'Ambasciata d'Italia a Parigi e futuro Ministro degli Esteri del Regno, e - si dice - bruciate subito dopo la sua morte. \u00c8 sepolta al cimitero di P\u00e8re-Lachaise, a Parigi.\nOmaggi.\nNel 2011 il Comune della Spezia le ha intitolato il \"Largo Virginia Oldoini\" nei giardini di fronte al Conservatorio e gi\u00e0 dal 2001 \u00e8 stato collocato un busto in bronzo a lei dedicato, opera dell'artista Francesco Vaccarone, all'ingresso del palazzo (oggi Palazzo De Nobili) in cui abitava.\nIl Comune di Castiglione Tinella rievoca annualmente la figura della Contessa di Castiglione, con l'evento \"Virginia Day\". A Castiglione Tinella \u00e8 inoltre presente una mostra fotografica sulla sua figura storica; alla Contessa di Castiglione sono intitolate una associazione turistico-culturale, una terrazza presso l\u2019edificio comunale e perfino dei dolci a base di nocciola delle Langhe chiamati \u201cContessine\u201d."}
{"id": "569788", "revid": "86599", "url": "https://it.wikipedia.org/wiki?curid=569788", "title": "Cratere Fowler", "text": "Fowler \u00e8 un grande cratere lunare di 139,52 km situato nella parte nord-orientale della faccia nascosta della Luna, a sud-sudest del cratere Esnault-Pelterie e a nord del cratere Gadomski. Il cratere Von Zeipel si sovrappone al bordo orientale ed occupa una parte del fondo interno.\nIl bordo esterno del cratere \u00e8 ormai eroso a causa di impatti successivi, ed \u00e8 divenuto poco pi\u00f9 di un lieve pendio che porta alla depressione interna. Parecchi crateri pi\u00f9 piccoli si trovano lungo il bordo e sulle pareti interne. Un impatto lungo l'orlo nordest, poco pi\u00f9 a nord di Von Zeipel, ha un'albedo relativamente alta, ed \u00e8 circondato da materiali luminosi. Questo indica che l'impatto \u00e8 piuttosto recente, visto che la superficie non ha avuto il tempo di scurirsi per gli sbalzi climatici dello spazio aperto.\nLa parte orientale del fondo interno \u00e8 in parte coperta dai piroclasti emessi dalla formazione di Von Zeipel. Il fondo meridionale \u00e8 contraddistinto da un arco di piccoli impatti. Il fondo settentrionale \u00e8 pi\u00f9 livellato e punteggiato solo da pochi crateri minori.\nIl cratere \u00e8 dedicato agli astronomi britannici Alfred e Ralph Fowler.\nCrateri correlati.\nAlcuni crateri minori situati in prossimit\u00e0 di Fowler sono convenzionalmente identificati, sulle mappe lunari, attraverso una lettera associata al nome."}
{"id": "569790", "revid": "3871", "url": "https://it.wikipedia.org/wiki?curid=569790", "title": "Aeroporto di Schiphol", "text": ""}
{"id": "569791", "revid": "1305772", "url": "https://it.wikipedia.org/wiki?curid=569791", "title": "Bunduki", "text": ""}
{"id": "569795", "revid": "712828", "url": "https://it.wikipedia.org/wiki?curid=569795", "title": "Byss", "text": ""}
{"id": "569797", "revid": "712828", "url": "https://it.wikipedia.org/wiki?curid=569797", "title": "Carida", "text": ""}
{"id": "569803", "revid": "86599", "url": "https://it.wikipedia.org/wiki?curid=569803", "title": "Cratere Fox", "text": "Fox \u00e8 un cratere lunare di 23,97 km situato nella parte nord-occidentale della faccia nascosta della Luna, vicino al bordo settentrionale del cratere Wyld e a sudest del cratere Babcock.\nQuesto cratere ha una forma praticamente emisferica, con delle pareti interne regolari ed un fondale piatto e privo di formazioni. Sulla parete interna settentrionale si osservano alcuni detriti rocciosi.\nIl cratere \u00e8 dedicato all'astronomo americano Philip Fox. \nCrateri correlati.\nAlcuni crateri minori situati in prossimit\u00e0 di Fox sono convenzionalmente identificati, sulle mappe lunari, attraverso una lettera associata al nome."}
{"id": "569814", "revid": "1458600", "url": "https://it.wikipedia.org/wiki?curid=569814", "title": "Chiesa ortodossa russa", "text": "La Chiesa ortodossa russa (), o Patriarcato di Mosca (), \u00e8 una Chiesa ortodossa autocefala, guidata dal Patriarca di Mosca e di tutte le Russie, precedentemente in comunione con tutte le Chiese ortodosse calcedonesi, tra le quali occupava il quinto posto, dopo il Patriarcato ecumenico di Costantinopoli, il Patriarcato greco-ortodosso di Alessandria, la Chiesa greco-ortodossa di Antiochia e la Chiesa greco-ortodossa di Gerusalemme. Dal 2018, per decisione del sinodo dei vescovi russi, non \u00e8 pi\u00f9 in comunione con il solo Patriarcato di Costantinopoli, \"primo tra pari\" tra i patriarchi ortodossi, in seguito alla decisione da parte di quest'ultimo di riammettere alla piena comunione la Chiesa ortodossa ucraina (Patriarcato di Kiev), guidata da Filarete Denisenko, separatasi in precedenza dal Patriarcato di Mosca e per questo scomunicata.\nStoria.\nLa Chiesa russa fa risalire la sua origine al battesimo del principe Vladimir I di Kiev nel 988\n(\"Vedi Conversione al cristianesimo della Rus' di Kiev\").\nLa \"Cronaca degli anni passati\" riferisce che nel 987, dopo una consultazione con i boiardi, Vladimir invi\u00f2 dei messi nelle nazioni confinanti, i cui rappresentanti lo avevano invitato ad abbracciare le rispettive fedi, al fine di valutare quale fosse la religione migliore per il proprio regno. Il risultato \u00e8 descritto nella seguente legenda apocrifa. Gli inviati riferirono che tra i musulmani della Bulgaria del Volga non c'era letizia ma solo tristezza e una grande puzza e che la loro religione era da evitare a causa dei suoi divieti contro il consumo d'alcool e di carne di maiale; a questi Vladimir aveva allora risposto \"Bere \u00e8 la gioia della Russia\".\nLe fonti russe descrivono anche l'incontro del Principe con gli inviati ebraici (che potevano essere Cazari). Dopo averli interrogati a fondo sulla loro religione rifiut\u00f2 di convertirsi alla stessa con il pretesto che la perdita di Gerusalemme evidenziava che i fedeli ebraici erano stati abbandonati da Dio.\nPer ultimo Vladimir chiese dei cristiani. Nelle cupe chiese tedesche i suoi emissari gli riferirono che non c'era bellezza, ma dell'Hagia Sophia di Costantinopoli riferirono: \"Noi non sapevamo se fossimo in cielo o sulla terra\". Non \u00e8 possibile sapere quanto Vladimir rimase colpito dalle descrizioni dei suoi messi. Di certo la conversione alla religione cristiana di rito greco ortodosso avrebbe permesso al suo Stato di rafforzare i rapporti economici e diplomatici con l'Impero bizantino. A Kiev fu fondata la Provincia ecclesiastica sotto la giurisdizione del Patriarcato di Costantinopoli. Successivamente il Metropolita di Kiev dovette spostarsi a Vladimir ed a Mosca, nel 1299 e 1325. L'ultimo fu destituito ed esiliato nel 1441, a seguito del rifiuto di accettare l'Unione di Firenze da parte del Pomestnij Sobor della Chiesa russa.\nNel 1448 (a seguito del rifiuto di accettare l'Unione di Firenze) tramite i delegati del Pomestnij Sobor della Chiesa russa, che rappresentava tutto il popolo di Dio inteso come clero e laicato del proprio territorio, prese lo stato di autocefalia. Il vescovo di Rjazan' Giona fu eletto Metropolita di Mosca e di tutta la Russia senza approvazione di Costantinopoli. Solo nel 1589 il Patriarca di Costantinopoli Geremia II Tranos formalizz\u00f2, con il suo decreto, la nomina del metropolita Giobbe a patriarca di Mosca e di tutta la Russia.\nNel 1654 dopo l'ascesa di patriarca Nikon fu riunito un Sobor al fine di ristabilire l'uniformit\u00e0 tra le pratiche liturgiche della Chiesa greca e di quella russa. Un secondo Sobor, tenutosi a Mosca nel 1656, approv\u00f2 la revisione delle opere cos\u00ec come disposta dal primo concilio e lanci\u00f2 un anatema sulla minoranza dissidente, che includeva una fazione dei Zelatori della Piet\u00e0 e il Vescovo Pavel di Kolomna. Le riforme coincisero con la grande peste che sconvolse la Russia nel 1654 e con il periodo di terrore causato dall'approssimarsi del 1666, che molti russi credevano si sarebbe rivelato l'anno dell'apocalisse. Raskol \u00e8 il nome dato allo scisma che port\u00f2 alla divisione della Chiesa russa in Chiesa ortodossa ufficiale e movimento dei vecchi credenti.\nNel 1700 dopo la morte del patriarca Adriano il nuovo Patriarca non fu eletto e sostituito da un luogotenente. Il patriarcato fu abolito da Pietro il Grande il 25 gennaio 1721 e sostituito dall'istituzione del Santo Sinodo Governativo, di 10/12 membri, tra cui il Metropolita di Mosca, con a capo con un procuratore imperiale. Il Santo Sinodo Governativo fu sciolto nel 1917 in seguito alla rivoluzione d'ottobre ed alla restaurazione del Patriarcato di Mosca.\nIl 28 ottobre (17 novembre) 1917 al Pomestnij Sobor di tutta la Russia fu restaurato il Patriarcato. Primo patriarca dopo il lungo periodo sinodale fu scelto il 5 novembre Tichon, gi\u00e0 eletto in giugno metropolita di Mosca (poi intronizzato il 4 dicembre).\nDopo la rivoluzione d'ottobre la Chiesa venne perseguitata perch\u00e9 considerata parte della fazione anti-bolscevica e molti membri del clero vennero incarcerati o uccisi dal nuovo regime. Dopo la morte di patriarca Tichon avvenuta nel 1925, il posto di Patriarca rimase vacante. Solo nel 1937 fu eletto il nuovo patriarca Sergio I.\nNegli anni venti, a seguito della rivoluzione d'ottobre, la comunit\u00e0 ortodossa russa all'estero si rese protagonista di uno scisma, rifondando la Chiesa ortodossa russa all'estero. La Chiesa scismatica ebbe la sua sede dapprima in Serbia, poi negli Stati Uniti a Jordanville.\nA seguito di un riavvicinamento tra le due Chiese, il 17 maggio 2007 lo scisma si \u00e8 ricomposto , con la firma di un atto di riunificazione da parte del patriarca russo Alessio II e del Metropolita Lavr, capo del Sinodo della Chiesa russa all'estero, nella Cattedrale del Cristo Salvatore di Mosca. A seguito della firma, le due delegazioni hanno celebrato congiuntamente l'Eucaristia.\nNel 2000 \u00e8 sorto il problema dell'Estonia. Divenuta l'Estonia indipendente, i suoi vescovi avevano chiesto per la loro Chiesa l'autocefalia. Offesi dal diniego moscovita ed ancor pi\u00f9 risentiti poich\u00e9 il patriarca Alessio II di padre pietroburghese, era nato in Estonia, si sono rivolti a Costantinopoli che li ha accontentati. Da allora, nel canone delle Liturgie del clero della Chiesa ortodossa russa, non si \u00e8 pi\u00f9 fatto, per un tempo, memoria del Patriarca di Costantinopoli.\nIl 27 luglio 2008, i due Patriarchi hanno concelebrato la Divina Liturgia a Kiev a l'occasione del 1020\u00ba anniversario del Battesimo della Russia , e si sono incontrati in seguito, deludendo in questo i progetti di manomessa sulla Chiesa del governo ucraino.\nIl 1\u00ba febbraio 2009, dopo la morte del patriarca Alessio II avvenuta nel novembre 2008, il Metropolita di Kaliningrad e Smolensk Cirillo I fu eletto nuovo patriarca di Mosca e di tutta la Russia.\nOrganizzazione.\nSecondo i dati ufficiali al 12 dicembre 2008, la Chiesa ortodossa russa contava 157 diocesi in vari paesi e 29.263 parrocchie. Nel 1993 le diocesi erano 92. Vi sono 804 monasteri, dei quali in Russia 234 maschili e 244 femminili, nei paesi ex-URSS 142 maschili e 153 femminili, mentre negli altri paesi 3 maschili e 3 femminili. Vi sono 30.670 persone di clero di cui 27.216 preti e 3.454 diaconi. La Chiesa dispone inoltre di 11.051 scuole domenicali, 5 accademie, 3 universit\u00e0 ortodosse, 2 universit\u00e0 teologiche, 38 seminari, 39 collegi spirituali di totale 87 enti di istruzione. Inoltre vi sono 29 monasteri di tipo stauropegico, 203 podvorije e 65 skita."}
{"id": "569818", "revid": "1516087", "url": "https://it.wikipedia.org/wiki?curid=569818", "title": "Alfa Romeo Arna", "text": "LAlfa Romeo Arna (acronimo di \"Alfa Romeo Nissan Auto\") \u00e8 una berlina di segmento C, costruita dalla casa milanese in collaborazione con la Nissan e prodotta dal 1983 al 1987.\nIl contesto e l'accordo.\nAlla fine degli anni settanta l'Alfa Romeo, a quel tempo propriet\u00e0 dell'IRI, decide di proporre una vettura a 2 volumi da affiancare all'Alfa Romeo Alfasud nella fascia di prezzo pi\u00f9 bassa del segmento C allo scopo di inserirsi nel settore di mercato originato nel 1974 dal debutto della Volkswagen Golf, cui il Gruppo Fiat aveva risposto contrapponendo, con qualche anno di ritardo la Fiat Ritmo e altri gruppi generalisti avevano fatto con auto di simile impostazione che tanto successo stava riscuotendo in tutta Europa in quegli anni, come Renault 14 o Talbot Horizon o come le nuove versioni compatte di Opel Kadett e Ford Escort \nPiuttosto che creare una vettura completamente nuova, operazione inattuabile per tempi e costi, la dirigenza Alfa decide di utilizzare, con alcune modifiche, le scocche di un'auto gi\u00e0 in produzione, innestandovi la meccanica derivata dall'Alfasud. La scelta cade sul modello Pulsar/Cherry N10, lanciato in Giappone nel maggio 1978, ed in Europa (con il nome Cherry) nel marzo 1979, anche se in realt\u00e0 le scocche utilizzate saranno chiaramente quelle della successiva Nissan Pulsar N12, commercializzata dal 1983. A tal fine viene stilato un accordo di \"joint venture\" globale con la Nissan in base al quale fu costituita una nuova societ\u00e0 con sede in Italia: la \"Alfa Romeo Nissan Automobili S.p.A.\"\nL'accordo di partnership, che viene firmato a Tokyo il 9 ottobre 1980 da Takashi Ishihara e da Ettore Massacesi, presidenti rispettivamente di Nissan e di Alfa Romeo, a prescindere dal risultato commerciale (le iniziali stime erano per 3500 nuovi posti di lavoro e l'assemblaggio di 60.000 auto all'anno), appariva piuttosto una novit\u00e0 in Europa, permettendo una completa fusione di sviluppo e costruzione, ancorch\u00e9 limitate ad un singolo modello; infatti l'unico precedente simile era l'accordo British Leyland/Honda del 1979 per produrre in Inghilterra la Triumph Acclaim, che per\u00f2 era una copia identica anche sul piano tecnico della Honda Ballade. Ci\u00f2 permetteva alle due case giapponesi di aggirare indirettamente, tramite l'Alfa e la Triumph, il contingentamento e i dazi doganali allora in vigore nella CEE per le importazioni di auto nipponiche.\nNel caso dell'Arna, i giapponesi avrebbero fornito il 20% del lavoro necessario all'assemblaggio di ogni vettura; le parti spedite dal Giappone all'Italia sarebbero state completate con meccanica e componentistica italiana.\nLa produzione.\nLa nuova unit\u00e0 produttiva viene sita in un apposito stabilimento costruito in tempi record a Pratola Serra, in provincia di Avellino, anche se parte del processo, relativo all'innesto della meccanica, viene terminato nello stabilimento dell'Alfasud a Pomigliano d'Arco. La macchina definitiva sar\u00e0 un'integrazione tecnica delle due vetture: carrozzeria, retrotreno, interni, plancia e sedili sono della Nissan, con qualche modifica minore. Il motore boxer 4 cilindri 1.2 da 63 cv, la trasmissione e l\u2019avantreno sono quelli dell'Alfasud.\nProprio l'avantreno Alfa caus\u00f2 problemi e ritardi agli ingegneri: strutturato a ruote indipendenti, con triangoli inferiori oscillanti, agganciati a montanti verticali con molle elicoidali e ammortizzatori idraulici, ci si rese conto che le scocche Pulsar/Cherry dovevano essere modificate pi\u00f9 del previsto, con la sostituzione di alcuni lamierati frontali e del compartimento motore, per accogliere correttamente le sospensioni, il cambio, e la meccanica derivata dall'Alfasud; la stessa meccanica che sar\u00e0 poi montata sulla serie Alfa 33.. A causa di questo ritardo, la presentazione della vettura avvenne nel settembre 1983 al Salone di Francoforte, quasi un anno dopo le previsioni iniziali.\nL'impressione degli addetti ai lavori e del pubblico non \u00e8 positiva; il disegno della carrozzeria rimane infatti in larga parte quello decisamente convenzionale della Pulsar/Cherry, peraltro commercializzata in quegli stessi anni da Nissan sia in Europa sia in Oriente, con alcuni esemplari presenti gi\u00e0 in Italia. Anche gli interni, per quanto razionali e moderni, sono identici alla versione giapponese, eccetto il volante e il pomello del cambio, quindi con nessuna somiglianza stilistica rispetto al resto della gamma Alfa. Gli sforzi dei progettisti italiani, volti a richiamare esteticamente il \"family feeling\" Alfa Romeo dei primi anni 1980, hanno potuto esprimersi solo in maniera alquanto limitata e mirata sulle fanalerie e sulla mascherina anteriore.\nA complicare il quadro, a fronte dei ritardi del progetto Arna e alla necessit\u00e0 di garantire produzione allo stabilimento di Pomigliano d'Arco, la decisione della dirigenza Alfa Romeo di realizzare una nuova vettura su meccanica e pianale dell'Alfasud ma di segmento superiore, la Alfa 33, che fu presentata al salone di Ginevra 1983, cio\u00e8 addirittura sei mesi prima dell'Arna, e uscir\u00e0 sui mercati all'inizio del 1984, praticamente in contemporanea. Questo modello, pi\u00f9 brillante ed esteticamente riuscito, mette immediatamente in ombra l'Arna, sottraendo alla Italo-nipponica molti eventuali clienti interessati.\nSul mercato, al momento del lancio l'Arna costa 9.980.000 lire per la versione L e 10.730.000 Lire per la SL. I numeri di vendita evidenziano subito uno scollamento fra quanto atteso e l'effettiva domanda. Nel 1984 - che si riveler\u00e0 l'anno di maggiore successo - solo 31.066 Arna verranno vendute, la met\u00e0 di quanto stimato. Nel 1985 le auto immatricolate si fermeranno a 10.976. Quando, nel 1987, l'ultima Arna lascer\u00e0 la catena di montaggio, sarebbero state assemblate 53.047 scocche, molte delle quali rimaste a lungo invendute.\nNel 1987 - nonostante fossero stati commissionati alcuni studi per un restyling della vettura - la nuova dirigenza Fiat, nel frattempo subentrata ad IRI nel controllo dell'Alfa Romeo, decide lo stop immediato e definitivo della produzione. Infatti questa produzione avveniva in forte perdita, sia per i costi dello stabilimento (che sar\u00e0 da Fiat successivamente riconvertito nella produzione di motori) e per il rialzo dello Yen, con cui si dovevano pagare i lamierati e le componenti in Giappone. il numero di esemplari venduti posiziona l'Arna fra gli insuccessi di vendita delle case automobilistiche.\nLa vettura.\nL'Arna \u00e8 stata costruita nelle versioni \"L\" (3 porte) ed \"SL\" (5 porte) dotate della motorizzazione Alfasud base, ovvero del boxer 1.2 da 63\u00a0CV. A queste, si affiancava la versione sportiva \"TI\" (3 porte) che, motorizzata con il pi\u00f9 potente 1.3 da 86\u00a0CV, raggiungeva facilmente velocit\u00e0 superiori a 170\u00a0km/h.\nDal punto di vista prettamente tecnico, l'Arna presentava alcune novit\u00e0 rispetto al passato: il motore boxer, collaudato e revisionato (aveva un cavallo in pi\u00f9 della versione precedente) garantiva prestazioni brillanti soprattutto sulla versione TI, mentre le dimensioni e il bilanciamento dell'auto assicuravano una tenuta di strada molto al di sopra degli standard delle concorrenti; al contrario, il cambio risultava poco fluido.\nGli stessi lamierati Nissan, a struttura differenziata e trattati con metodo \"zincrometal\", avevano in buona parte risolto gli annosi problemi di corrosione che avevano afflitto la precedente produzione Alfasud. Anche gli interni e le plastiche, di produzione asiatica, erano di qualit\u00e0 buona rispetto agli abituali standard. Sempre dal punto di vista tecnico, la vettura presentava altre particolarit\u00e0 aggiunte dai tecnici italiani: i freni a disco anteriori erano stati spostati dal semiasse alle ruote.\nNell\u2019edizione del 1985, si rinuncia ad un qualsiasi restyling, mentre vengono apportate alcune modifiche tecniche: il motore - ad esempio - non ha pi\u00f9 il carburatore monocorpo e trova un cavallo in pi\u00f9 di potenza. Nel 1987 - nonostante fossero stati commissionati alcuni studi per un restyling della vettura - la nuova dirigenza Fiat decide lo stop definitivo della produzione.\nL'Arna e gli enti pubblici.\nNumerosi esemplari di Arna - fra cui parte degli invenduti a fine produzione - vengono ceduti a taluni enti pubblici, che li impiegano prevalentemente per compiti di servizio e, in alcuni casi, per attivit\u00e0 di polizia municipale. Se non risultano oggi esemplari di Arna delle FFOO conservati in musei, qualcuno di essi, restaurato, viene utilizzato per manifestazioni.\nL'Arna nella cultura popolare e nei media.\nNella cultura popolare, anche a distanza di anni, la reputazione del modello l'ha portata ad essere giudicata - nel 2008 - l\"auto pi\u00f9 brutta\", in un \"sondaggio\" lanciato da parte dal quotidiano nazionale \"Il Sole 24 Ore\". Ad ogni modo, pur se nel 2013, ACI la inserisce fra le auto \"storiche\", la vettura continua a non essere al centro dell'attenzione del collezionismo del marchio.\nSe ai tempi la vettura fece la sua comparsa in alcuni film e fiction, complice la sua \"fama\" \u00e8 stata riutilizzata anche in recenti lavori per la televisione (quali I Cesaroni) ed oggetto di canzoni e spettacolarizzazioni negative.\nL\u2032\"Arna\" all\u2032estero.\nLa Nissan, nel resto del mercato europeo ed in quello domestico, seppe trarre beneficio dall'accordo, nonostante i limiti che questo le imponeva. In Europa, ad esempio, fu posta in commercio la Cherry Europe GTI (non venduta in Italia). Era identica all'Arna TI (ad esclusione del marchio), ma aveva il motore Alfa Romeo 1.5 da 105\u00a0CV.. In Giappone, la Nissan sfrutt\u00f2 l'effetto traino della casa del biscione lanciando una versione della Pulsar chiamata Pulsar Milano X-1, approntata anche per le competizioni. In un tentativo di riprendere gli stilemi Alfa, pur non essendo autorizzata ad usarne logo o motore, l'auto vene dotata - al pari della Cherry Europe GTI - degli interni neri e verdi gi\u00e0 montati sulla Arna Ti, mentre la locale pubblicit\u00e0 si richiamava all'Alfa Romeo.\nNel 1983 la Nissan N12 \u00e8 stata brevemente venduta (con scarso successo) anche negli StatI Uniti come \"Nissan Pulsar\".\nDal 1984 al 1987 \u00e8 stata prodotta in Australia la Holden Astra, nella sola configurazione a 5 porte. Le differenze con la versione originale giapponese erano minime: una nuova griglia anteriore, fanali posteriori e le targhette identificative. La meccanica era basata su un motore Nissan 1500cc costruito sul posto."}
{"id": "569821", "revid": "1534511", "url": "https://it.wikipedia.org/wiki?curid=569821", "title": "Cratere Fra Mauro", "text": "Fra Mauro \u00e8 un cratere lunare di 96,76 km situato nella parte sud-occidentale della faccia visibile della Luna, confinante con il bordo meridionale ci sono il cratere Bonpland e il cratere Parry, che formano dei rigonfiamenti verso l'interno di Fra Mauro.\nParte della circostante formazione Fra Mauro, situata a nordest del Mare Cognitum e a sudest del Mare Insularum, il cratere Fra Mauro \u00e8 quanto rimane di una pianura lunare fortemente erosa.\nIl fondo della formazione \u00e8 ricoperto di lava basaltica. La superficie \u00e8 praticamente divisa da svariati crepacci che partono dai bordi nord e sud. Non c'\u00e8 alcun picco centrale, e il piccolo cratere \"Fra Mauro E\" si trova proprio vicino al punto centrale della formazione.\nQuello che resta del bordo di Fra Mauro \u00e8 pesantemente eroso, con incisioni ben visibili di impatti passati e alcune fratture nelle pareti nord ed est. L'orlo \u00e8 pi\u00f9 prominente verso sudest, dove ha una parete in comune con Parry. Ci\u00f2 che resta \u00e8 formato praticamente da crinali bassi ed irregolari. L'altezza massima delle pareti esterne \u00e8 appena 700 metri.\nPoco a nord del cratere si trova il sito di allunaggio della missione Apollo 14. Gli astronauti raccolsero breccia depositatasi in quella zona al momento della formazione del Mare Imbrium ricoprendo in parte anche il cratere Fra Mauro. \u00c8 a queste strutture irregolari di piroclasti che \u00e8 stato assegnato il nome di \"Formazione di Fra Mauro\".\nIl cratere \u00e8 dedicato al monaco italiano Fra Mauro.\nCrateri correlati.\nAlcuni crateri minori situati in prossimit\u00e0 di Fra Mauro sono convenzionalmente identificati, sulle mappe lunari, attraverso una lettera associata al nome."}
{"id": "569822", "revid": "1318658", "url": "https://it.wikipedia.org/wiki?curid=569822", "title": "Arrondissement di Montauban", "text": "L\"arrondissement\" di Montauban \u00e8 una suddivisione amministrativa francese, situata nel dipartimento del Tarn e Garonna e nella regione dell'Occitania.\nStoria.\nFu creato nel 1808 sulla base dei preesistenti distretti.\nComposizione.\nL\"arrondissement\" di Montauban raggruppa 92 comuni in 18 cantoni:"}
{"id": "569825", "revid": "77358", "url": "https://it.wikipedia.org/wiki?curid=569825", "title": "Chiesa ortodossa di Russia", "text": ""}
{"id": "569826", "revid": "767487", "url": "https://it.wikipedia.org/wiki?curid=569826", "title": "Viva Mamanera", "text": "Viva Mamanera \u00e8 un album dei Mau Mau uscito nel 1996.\nIl disco.\nSi tratta dell'album pi\u00f9 conosciuto della band torinese grazie alla presenza del loro singolo pi\u00f9 famoso: \"La ola\".\nL'opera contiene una svolta musicale rispetto alle precedenti per la presenza pregnante della chitarra elettrica.\n\"Corto Maltese\" \u00e8 una canzone dal testo ermetico e dal ritmo tropicale che descrive perfettamente il personaggio inventato dalla matita di Hugo Pratt.\nIl tema dell'emigrazione \u00e8 affrontato in \"Ellis Island\" dove il piemontese si alterna ad un inglese \"maccaronico\". Luca Morino si diverte ad urlare \"Dammi un bacio\" alle ragazze alla fermata Abbesses della metropolitana di Parigi.\nTracce.\nTutte le canzoni sono scritte da Fabio Barovero e Luca Morino, tranne \"Il Mambo del Mamba\" scritta dai due con Roy Paci, \"Mamanera\" scritta dai due con Tat\u00e8 Nsongan e \"Dammi un bacio\" scritta dal solo Luca Morino."}
{"id": "569830", "revid": "1318658", "url": "https://it.wikipedia.org/wiki?curid=569830", "title": "MAB", "text": ""}
{"id": "569832", "revid": "6923", "url": "https://it.wikipedia.org/wiki?curid=569832", "title": "Iveco 471", "text": ""}
{"id": "569834", "revid": "6923", "url": "https://it.wikipedia.org/wiki?curid=569834", "title": "Iveco 571", "text": ""}
{"id": "569835", "revid": "6923", "url": "https://it.wikipedia.org/wiki?curid=569835", "title": "Iveco 671", "text": ""}
{"id": "569840", "revid": "1793900", "url": "https://it.wikipedia.org/wiki?curid=569840", "title": "Biblioteca reale dei Paesi Bassi", "text": "La Biblioteca Reale olandese (in nederlandese Koninklijke Bibliotheek) \u00e8 la biblioteca nazionale dei Paesi Bassi e si trova a L'Aia.\nStoria.\nNel 1798, all'avvento della Repubblica Batava, la collezione libraria dello \"stadholder\" venne destinata a costituire la nuova biblioteca nazionale. Nel 1806 durante il Regno di Olanda di Luigi Bonaparte le venne assegnato il titolo di \"Koninklijke\" (Reale) che mantiene tuttora. Dal 1993 \u00e8 un organismo autonomo finanziato dal Ministero dell'Educazione, Cultura e Scienza.\nAttivit\u00e0.\nUno dei suoi compiti principali \u00e8 di raccogliere e curare il patrimonio scritto e stampato dei Paesi Bassi. Precedentemente questo compito era svolto attraverso il deposito legale delle pubblicazioni olandesi. Attualmente oltre a curare la bibliografia nazionale, svolge un ruolo importante nella digitalizzazione e nella conservazione delle pubblicazioni elettroniche.\nLe raccolte.\nFin dai primi tempi la Koninklijke Bibliotheek ha curato in particolare la cultura storica, ma le sue raccolte hanno da sempre compreso anche pubblicazioni estere. \u00c8 una biblioteca che pu\u00f2 vantare un ricco patrimonio di manoscritti e libri a stampa dal XV al XIX secolo. Al 2004 possiede circa 3,3 milioni di libri e ogni anno le sue raccolte aumentano di circa 40.000 libri e 120.000 pubblicazioni elettroniche."}
{"id": "569845", "revid": "86599", "url": "https://it.wikipedia.org/wiki?curid=569845", "title": "Cratere Fracastoro", "text": "Fracastoro, ufficialmente Fracastorius, \u00e8 un grande cratere lunare di 120,58 km situato nella parte sud-orientale della faccia visibile della Luna, sul confine meridionale del Mare Nectaris, ed \u00e8 quanto rimane di un antico impatto ormai ricoperto di lava. A nordovest di questa formazione si trova il cratere Beaumont, mentre a nordest c'\u00e8 il cratere Rosse.\nLa parete settentrionale del cratere \u00e8 stata completamente erosa; l'unico resto sono alcune piccole collinette all'interno del mare lunare. La lava che ha dato origine al Mare Nectaris ha invaso anche il cratere, dunque la struttura ora \u00e8 simile a una baia. Quello che resta del bordo \u00e8 pesantemente eroso e ricoperto da impatti minori; soltanto rare sezioni sono ancora intatte. L'altezza massima dell'orlo \u00e8 di 2.400 metri. Il pi\u00f9 notevole dei crateri minori \u00e8 \"Fracastoro D\", che occupa una consistente parte del bordo occidentale.\nFracastorius non ha alcun picco centrale, ma una lunga rima che passa attraverso il centro del fondale in direzione est-ovest.\nIl cratere \u00e8 dedicato al fisico italiano Girolamo Fracastoro.\nCrateri correlati.\nAlcuni crateri minori situati in prossimit\u00e0 di Fracastorius sono convenzionalmente identificati, sulle mappe lunari, attraverso una lettera associata al nome."}
{"id": "569848", "revid": "729019", "url": "https://it.wikipedia.org/wiki?curid=569848", "title": "Strada degli Scarubbi", "text": "La strada degli Scarubbi \u00e8 una strada carrabile del massiccio del Pasubio, nelle Prealpi vicentine, costruita durante la Prima guerra mondiale. Lunga 10,5 chilometri, parte dal Passo Xomo (1058 m) e arriva alle Porte del Pasubio (1928 m).\nStoria.\nLa strada degli Scarubbi fu costruita nell'estate del 1915, durante la Prima guerra mondiale, dall'Esercito Italiano per avere un accesso alla zona sommitale del Pasubio e quindi alla prima linea. Percorsa da autocarri, era tuttavia esposta all'artiglieria austriaca del vicino Monte Maio, essendo ricavata sul versante settentrionale del Monte Forni Alti. Veniva perci\u00f2 percorsa in condizioni di particolare pericolo, in particolare durante la notte e a fari spenti. Furono sviluppate tecniche particolari per sfuggire all'artiglieria austriaca, come ad esempio sostare nei tornanti non in vista, per rendere pi\u00f9 difficoltoso il puntamento dell'artiglieria nemica.\nA causa della sua esposizione a nord, non era utilizzabile durante l'inverno e per buona parte della primavera: questi fattori resero necessaria la costruzione della strada delle 52 gallerie, molto pi\u00f9 sicura ma non accessibile ai mezzi motorizzati. Dopo il secondo dopoguerra la strada degli Scarubbi ha rappresentato, con quella degli Eroi, la principale via d'accesso alle prime automobili di gitanti. Chiusa al traffico motorizzato dagli anni ottanta con sbarra poco dopo Bocchetta Campiglia, \u00e8 oggi accessibile solamente ai gestori del rifugio Achille Papa.\nPercorso.\nLa strada parte dal Passo Xomo (1058 m) e sale per circa 1,5 chilometri al 10% medio su fondo naturale incatramato, fino a Bocchetta Campiglia (1216 m). Qui si dirama la strada delle 52 gallerie e vi sono ampi parcheggi. Da qui la strada scende per qualche centinaio di metri fino al bivio per Malga Campiglia e poi riprende a salire nell'impluvio naturale delle Caneve di Campiglia, da dove si sale con 12 tornanti per 5,7 chilometri al 9,5% di pendenza media, con scorci molto suggestivi dalla parte sommitale.\nPer circa un chilometro la strada rimane pianeggiante, scavata nella roccia sopra le guglie degli Scarubbi, da cui prende il nome. Questo \u00e8 il tratto pi\u00f9 esposto e pi\u00f9 pericoloso, spesso soggetto a piccole frane durante il periodo primaverile a causa del disgelo e delle piogge. Per l'ultimo chilometro e mezzo la strada riprende a salire tortuosa fino alle Porte del Pasubio. Tuttavia continua ancora per un altro chilometro e mezzo, pur su pendenze molto pi\u00f9 impegnative e con fondo piuttosto rovinato, passando a fianco dell'Arco Romano, fino alla chiesetta di Santa Maria del Pasubio presso la Selletta del Comando, sede del comando degli ufficiali italiani durante il conflitto.\nLa strada oggi.\nLa strada degli Scarubbi \u00e8 oggi di fatto l'unica via usata per l'accesso alla sommit\u00e0 del Pasubio con mezzi motorizzati. Nella sua parte intermedia, quella pianeggiante, \u00e8 tuttavia soggetta a frane dopo le piogge primaverili e richiede annualmente lavori di manutenzione consistenti, per la rimozione dei detriti e la messa in sicurezza.\nViene inoltre scelta come via di discesa dalla maggior parte degli escursionisti, essendo molto pi\u00f9 breve della Strada degli Eroi, sfruttando le scorciatoie sui tornanti delle Caneve di Campiglia. Insieme all'altra rotabile rappresenta uno dei percorsi di maggior interesse storico e paesaggistico per la mountain bike.\nCollegamenti esterni.\nEscursioni nelle montagne venete"}
{"id": "569853", "revid": "1086846", "url": "https://it.wikipedia.org/wiki?curid=569853", "title": "Associazione Sportiva Roma 1939-1940", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1939-1940.\nStagione.\nLa campagna acquisti estiva porta una rivoluzione nel parco calciatori societario: ritorna Amadei, che quell'anno giocher\u00e0 come ala, e arrivano molti giocatori nuovi tra cui ben quattro argentini, che deludono tutti tranne l'attaccante Miguel \u00c1ngel Pant\u00f3; l'attaccante argentino Providente viene addirittura soprannominato \"er provolone\" dai tifosi esasperati dal suo gioco inconsistente. La squadra stenta ad esprimersi a buoni livelli, cos\u00ec nella seconda parte del torneo l'allenatore Ara viene sostituito con Alfr\u00e9d Schaffer. La Roma intanto arriva settima in campionato, inoltre questo \u00e8 l'ultimo anno che la squadra gioca nel Campo Testaccio.\nMaglie e sponsor.\nLa divisa primaria della Roma \u00e8 costituita da maglia rossa, pantaloncini bianchi e calzettoni rossi con banda gialla orizzontale; la seconda divisa presenta una maglia bianca con banda giallorossa orizzontale tra torace e addome, pantaloncini e calzettoni neri, questi con una banda giallorossa orizzontale; in alcune partite fuori casa viene usata una divisa completamente nera, con i calzettoni ornati da una banda giallorossa orizzontale. I portieri hanno tre divise: la prima presenta maglia nera (con colletto a polo), calzoncini bianchi, calzettoni rossi con banda gialla orizzontale, la seconda maglia blu, calzoncini neri e calzettoni rossi con banda gialla orizzontale, la terza maglia grigia combinata con gli stessi calzoncini e calzettoni della precedente.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "569854", "revid": "287204", "url": "https://it.wikipedia.org/wiki?curid=569854", "title": "Cratere Franck", "text": "Franck \u00e8 un cratere lunare intitolato al fisico premio Nobel James Franck. Si trova vicino al confine nord del Sinus Amoris, una baia nella parte settentrionale del Mare Tranquillitatis. Il cratere \u00e8 poco a sudest del cratere Brewster, e a sud del cratere R\u00f6mer. Frank era stato designato in precedenza come \"R\u00f6mer K\", ma in seguito l'IAU gli ha assegnato un nome proprio.\n\u00c8 un cratere circolare di forma emisferica, con un orlo ben definito non ancora eroso in maniera significativa. Le pareti interne scendono verso il punto centrale del minuscolo fondale. Poco a nord di Franck si trova una coppia di crateri pi\u00f9 piccoli."}
{"id": "569860", "revid": "367445", "url": "https://it.wikipedia.org/wiki?curid=569860", "title": "Antonella Faggi", "text": "Biografia.\nDi professione imprenditore, presso l'azienda di famiglia attiva nel settore petrolifero.\nAttivit\u00e0 politica.\nHa fatto parte del Consiglio direttivo provinciale della Lega Nord Padania lecchese. \u00c8 laureata in Scienze amministrative presso l'Universit\u00e0 Statale di Milano.\nEsponente della Lega Nord Lega Lombarda Padania, dopo le elezioni della primavera del 1997, \u00e8 nominata Assessore comunale al personale, allo sviluppo organizzativo, agli affari generali e legali fino al 2001 dall'allora primo cittadino Lorenzo Bodega.\nDal luglio 1998 affianca al primo incarico anche quello di Assessore all'edilizia privata e all'urbanistica, mantenendolo, a differenza dell'altro, anche per tutto il mandato successivo, conclusosi nel 2006.\nIl 28 e 29 maggio 2006 conduce la Casa delle Libert\u00e0 alla vittoria al primo turno imponendosi sul candidato dell'Unione Alfredo Marelli con il 53,4% dei voti, diventando il primo sindaco donna del giovane capoluogo provinciale lombardo. Rimane in carica fino al 28 ottobre 2009 quando, con la dimissione di 21 consiglieri, fra i quali 5 dell'ex Casa delle Libert\u00e0, cade la giunta.\nElezione a senatore.\nAlle elezioni politiche del 2018 viene eletta al Senato della Repubblica nel collegio uninominale di Lecco, sostenuta dalla coalizione di centro-destra, in quota Lega."}
{"id": "569862", "revid": "490388", "url": "https://it.wikipedia.org/wiki?curid=569862", "title": "Catecumeno", "text": "Il termine catecumeno (dal greco \u03ba\u03b1\u03c4\u03b7\u03c7\u03bf\u03cd\u03bc\u03b5\u03bd\u03bf\u03c2, \"kat\u0113ch\u00famenos\", \"colui che viene istruito\") indica colui che intraprende il percorso di fede che si deve seguire per essere ammessi al Sacramento del Battesimo. Tale percorso di iniziazione cristiana viene chiamato catecumenato.\nStoria.\nFin dai primi secoli del Cristianesimo si ha notizia del catecumenato. Il candidato veniva preparato dal catechista, una persona gi\u00e0 battezzata che aiutava gli altri a incontrare il Cristo Risorto. Il candidato durante il percorso di preparazione doveva dimostrare di essere in grado di mantenere gli impegni connessi al Battesimo, sviluppando il desiderio di essere unito a Cristo Salvatore, condividendone la vita, la morte e dunque la Resurrezione. \nUna volta completata la preparazione del candidato, che non aveva di per s\u00e9 un tempo prestabilito, poteva durare all'incirca dai tre anni in su, il catecumeno nella settimana precedente alla Pasqua si preparava con digiuni e preghiera a ricevere il battesimo, che avveniva all'interno della liturgia della veglia pasquale. La celebrazione, specialmente nei primi tempi, si svolgeva nella chiesa principale \u2013 chiamata \"kath\u00f2likon\" \u2013 con tutta la comunit\u00e0 riunita.\nEra ammessa la partecipazione del candidato alla prima parte della liturgia, la liturgia dei catecumeni o liturgia della parola, in cui venivano letti e commentati i testi sacri, ma prima dell'offerta eucaristica, la liturgia dei fedeli, aveva l'obbligo di uscire. Perci\u00f2 a loro era riservato un apposito spazio della basilica detto \"atrium\", un quadriportico con al centro una fonte battesimale, dove potevano attendere di ricevere il battesimo, oppure in locali adiacenti a loro riservati. Subito dopo l'omelia i catecumeni venivano battezzati, rinunciando a Satana e a tutte le sue seduzioni, e unendosi a Cristo. Il catecumeno professava, quindi, il Simbolo della Fede e a quel punto veniva battezzato, e poteva unirsi al resto dell'assemblea nella celebrazione liturgica.\nAi nostri giorni.\nIl catecumenato \u00e8 tutt'oggi presente nella chiesa cattolica, per quanto riguarda il battesimo degli adulti, si veda il Catechismo della Chiesa cattolica:\nIl termine catecumeno continua a essere usato in alcune chiese evangeliche, indicando coloro (di solito adolescenti ma non solo) che si preparano alla confermazione o al battesimo. Il corso di preparazione dura in genere due anni. Quelli del primo anno sono chiamati \"preparandi\" e quelli del secondo \"confermandi\".\nAnche la chiesa ortodossa continua a praticare il catecumenato, soprattutto con candidati provenienti da chiese eterodosse."}
{"id": "569864", "revid": "78273", "url": "https://it.wikipedia.org/wiki?curid=569864", "title": "Giudizi storici sul primo concilio di Nicea", "text": ""}
{"id": "569866", "revid": "228587", "url": "https://it.wikipedia.org/wiki?curid=569866", "title": "Jurij Michajlovi\u010d Lu\u017ekov", "text": "\u00c8 stato il secondo Sindaco di Mosca (1992-2010) e copresidente del Consiglio supremo del partito \u00abRussia Unita\u00bb (2001-2010). Inoltre \u00e8 stato decano della facolt\u00e0 di amministrazione delle grandi citt\u00e0 all'Universit\u00e0 internazionale di Mosca.\nBiografia.\nPeriodo sovietico.\nNacque il 21 settembre 1936 a Mosca nella famiglia di un operaio carpentiere. Gli avi per via paterna vivevano nel villaggio, ora scomparso, di Lu\u017ekovo, nel governatorato di Tver'; il padre Michail Andreevi\u010d (1902-1975) nacque nel villaggio Molodoj Tud (ora provincia di Olenino nella regione di Tver'); nel 1928 si trasfer\u00ec a Mosca dove trov\u00f2 lavoro in un deposito di prodotti petroliferi. La madre, Anna Petrovna Lu\u017ekova (nata Syropjatova, 1912-1994), nata nel villaggio di Kalegino (nel Ba\u0161kortostan), lavorava in fabbrica come manovale.\nNel 1953 termin\u00f2 la scuola. Gli ultimi tre anni (classi 8-10) Jurij Lu\u017ekov studi\u00f2 nella scuola n. 1259 (all'epoca n. 529). Nel 1954 lavor\u00f2 nella prima squadra studentesca dissodando le terre vergini in Kazakistan (assieme a A. P. Vladislavlev). Termin\u00f2 l'Istituto Gubkin dell'industria petrolchimica e del gas. Durante gli studi lavor\u00f2 attivamente nel Komsomol organizzando manifestazioni pubbliche.\nDal 1958 al 1963 lavor\u00f2 all'Istituto di ricerca scientifica delle materie plastiche in qualit\u00e0 di giovane collaboratore scientifico, capogruppo e viceresponsabile del laboratorio di automatizzazione dei processi tecnologici.\nDal 1964 al 1971 fu capo della sezione per l'automatizzazione di comando del Comitato statale di chimica, dal 1971 al 1974 fu capo della sezione dei sistemi di comando automatizzati (ASU) del Ministero dell'industria chimica dell'URSS.\nNel 1974 Ju. M. Lu\u017ekov fu nominato direttore dell'Ufficio sperimentale di costruzione di automazione (OKBA). Dal 1980 fu direttore generale dell'Unione scientifica di produzione \u00abChimavtomatika\u00bb nella quale rientrava anche il moscovita OKBA che diresse in precedenza. Dal 1986 fu capo della direzione scientifica e tecnica del Ministero dell'industria chimica dell'URSS.\nMembro del PCUS dal 1968 fino al suo divieto nell'agosto 1991. Nel 1975 fu eletto deputato del popolo del consiglio provinciale di Babu\u0161kino (Mosca), mentre dal 1977 al 1991 del Consiglio cittadino di Mosca (Mossovet). Fu deputato dell'XI legislatura del Soviet Supremo della RSFS Russa (1987-1990).\nNel 1987 per iniziativa del nuovo primo segretario del Mossovet Boris El'cin che stava raccogliendo attorno a s\u00e9 giovani quadri fu nominato primo vicepresidente del Comitato esecutivo cittadino di Mosca (Mosgorispolkom). Contemporaneamente Lu\u017ekov divenne presidente del Comitato cittadino per l'industria agricola e diresse la Commissione cittadina per l'attivit\u00e0 di lavoro cooperativo e individuale. Segretario di questa commissione era Elena Baturina, futura moglie di Lu\u017ekov (dal 1991). Nell'aprile 1990 alla prima sessione del neoeletto, democraticamente, consiglio cittadino, fu nominato presidente del Mosgorispolkom in seguito alle dimissioni di Valerij Sajkin, ultimo presidente comunista del Comitato esecutivo. Il nuovo presidente del Mossovet, Gavriil Popov, su raccomandazione di Boris El'cin, promosse Lu\u017ekov alla carica di presidente del Mosgorispolkom.\nNel giugno 1991 alle prime elezioni per il sindaco di Mosca Lu\u017ekov fu eletto vicesindaco, mentre G. Popov come sindaco. Nel luglio 1991 divenne premier dell'amministrazione di Mosca, creato al posto del Mosgorispolkom.\nAll'epoca degli eventi dell'agosto 1991 Lu\u017ekov prese parte attiva alle manifestazioni in difesa della Casa Bianca assieme alla moglie incinta.\nSindaco di Mosca.\nIl 6 giugno 1992 il sindaco di Mosca Gavriil Popov diede le dimissioni per colpa del ritardo con cui forn\u00ec la popolazione di beni alimentari, alcuni dei quali venivano distribuiti tramite dei buoni (\"talony\") e in quantit\u00e0 limitata. Col decreto del Presidente della Russia Boris El'cin Lu\u017ekov fu nominato sindaco di Mosca conservando con s\u00e9 la carica di premier dell'amministrazione cittadina e in seguito per tre volte consecutive fu rieletto sindaco della capitale (nel 1996 raccolse l'87,5%, nel 1999 il 69,89%, nel 2003 il 74,81% dei voti degli elettori; come vicesindaco le prime due volte fu eletto Valerij \u0160ancev, in seguito questa carica smise di essere elettiva).\nNell'ottobre 1993 all'epoca della dispersione del Soviet Supremo della RSFSR si schier\u00f2 a fianco di El'cin. Su sua disposizione l'edificio del parlamento assieme alle abitazioni vicine furono isolati da tutte le comunicazioni.\nNel dicembre 1994 Lu\u017ekov fond\u00f2 la prima compagnia televisiva in Russia, la \u00abTeleekspo\u00bb (\u0422\u0435\u043b\u0435\u044d\u043a\u0441\u043f\u043e).\nNel 1995 partecip\u00f2 alla creazione del movimento \u00abLa nostra casa Russia\u00bb (\u041d\u0430\u0448 \u0434\u043e\u043c \u2014 \u0420\u043e\u0441\u0441\u0438\u044f) e lo appoggi\u00f2 alle elezioni della Duma alla fine di quell'anno senza per\u00f2 mai iscriversi.\nNel 1996 prese parte attiva alla campagna presidenziale appoggiando El'cin.\nAlla fine del 1996 su iniziativa di Lu\u017ekov il Consiglio della Federazione riconobbe Sebastopoli come parte del territorio russo e giudic\u00f2 la politica dell'Ucraina sul fatto della sua separazione in contraddizione con il diritto internazionale.\nAlle elezioni del 1999 guid\u00f2 assieme a A. M. Primakov il partito \u00abPatria\u00bb (\u041e\u0442\u0435\u0447\u0435\u0441\u0442\u0432\u043e) che criticava la politica di El'cin e chiedeva le sue dimissioni al pi\u00f9 presto.\nFu membro del Consiglio della Federazione e fece parte della squadra del suo comitato per il bilancio, la politica tributaria, il controllo della valuta e le attivit\u00e0 bancarie (1996-2001). La carica di membro del Consiglio della Federazione fu occupata in conformit\u00e0 all'ordinamento in vigore in quanto capo soggetto della federazione, rappresentante della Federazione Russa nella camera delle regioni del Congresso dei poteri locali e regionali d'Europa.\nRimozione dalla carica di sindaco di Mosca.\nNel settembre 2010 sui canali centrali furono trasmessi alcuni reportages che criticavano l'operato di Lu\u017ekov in veste di sindaco: \"L'affare del basco\" (\u0414\u0435\u043b\u043e \u0432 \u043a\u0435\u043f\u043a\u0435) su NTV e \"Licenza di uccidere. La Mosca che abbiamo perso\" (\u0411\u0435\u0441\u043f\u0440\u0435\u0434\u0435\u043b. \u041c\u043e\u0441\u043a\u0432\u0430, \u043a\u043e\u0442\u043e\u0440\u0443\u044e \u043c\u044b \u043f\u043e\u0442\u0435\u0440\u044f\u043b\u0438) sul canale Rossija-24. Il 27 settembre 2010 Jurij Lu\u017ekov consegn\u00f2 a Sergej Nary\u0161kin, capo amministrazione del Presidente della Federazione Russa, una lettera a nome del presidente russo, nella quale esprimeva la sua indignazione sul silenzio di Medvedev riguardo alla trasmissione in televisione di programmi ostili al sindaco.\nIl 28 settembre 2010 il presidente della Federazione Russa Dmitrij Medvedev firmava il decreto \u00abSulla sospensione anticipata dei poteri del sindaco di Mosca\u00bb col quale Lu\u017ekov veniva esonerato dall'incarico di sindaco di Mosca \u00abin relazione alla perdita di fiducia del Presidente della Federazione Russa\u00bb.\nDopo la rimozione dalla carica di sindaco.\nIl 1\u00ba ottobre 2010 Lu\u017ekov fu nominato decano della facolt\u00e0 di amministrazione delle grandi citt\u00e0 all'Universit\u00e0 internazionale di Mosca. L'ordine di nomina fu firmato dal presidente dell'ateneo ed ex sindaco di Mosca (1991-92) Gavriil Popov.\n\u00c8 scomparso nel dicembre 2019 all'et\u00e0 di 83 anni, per complicazioni nel corso di un'operazione chirurgica a cui si era sottoposto a Monaco di Baviera ed \u00e8 stato sepolto nel Cimitero di Novodevi\u010dij, a Mosca."}
{"id": "569876", "revid": "767487", "url": "https://it.wikipedia.org/wiki?curid=569876", "title": "Brandy (cantante)", "text": "Con quasi trent'anni di carriera \u00e8 tra le cantanti R&amp;B di maggior successo nelle classifiche internazionali, con circa 40 milioni di album venduti in tutto il mondo, di cui 10 milioni solo negli Stati Uniti. Ha ottenuto undici nomine ai Grammy Award vincendone uno come \"Best R&amp;B Performance by a Duo or Group with Vocals\" per \"The Boy Is Mine\", sette Billboard Music Award e due Soul Train Music Award.\nNel 2019 ai BMI Awards le \u00e8 stato conferito il \"President's Award\" per essere \"una cantautrice, compositrice o produttrice che ha dato contributi esemplari all'arte della musica e della canzone d'autore e ha influenzato profondamente l'industria dello spettacolo\". Brandy si \u00e8 fatta conoscere per il suo timbro particolare, la stratificazione della voce, e riff intricato, che le ha valso il soprannome di \"'The Vocal Bible\"' dalla critica musicale.\nA partire dai primi anni 90 ha pubblicato sette album in studio e numerosi singoli di successo, intraprendendo parallelamente la carriera cinematografica e televisiva, recitando in numerosi film tra cui \"Cenerentola\" (1997), dove recita come protagonista, \"Incubo finale\" (1998), \"The Perfect Match\" (2016), e serie TV come \"Moesha\" (1996-2001), grazie cui vince il NAACP Image Award come \"Outstanding Youth Actor/Actress, The Game\" (2012-2015) e \"Star\" (2018-2019). Ha vestito nel ruolo di giudice alla prima stagione di \"America's Got Talent\" e ha prodotto il reality sulla propria famiglia \"Brandy &amp; Ray J: A Family Business\" (2010-2011).\nDebutta anche a Broadway sia nel 2015 che nel 2017 con il musical \"Chicago\". Tra il 2016 e il 2017 continua a recitare nel musical sia nei teatri Kennedy Center che Hollywood Pantages Theatre.\nBiografia.\nInfanzia.\nBrandy \u00e8 nata e cresciuta a McComb, Mississippi, figlia di Willie Norwood, cantante R&amp;B e direttore di un coro, e Sonja Bates, al tempo manager della H&amp;R Block del quartiere. Suo fratello minore \u00e8 l'attore e cantante R&amp;B William Raymond \u201cRay J\u201d Norwood Jr. Inoltre vanta come cugini il cantante blues Bo Diddley e il rapper Snoop Dogg.\nBrandy inizia a cantare seguendo le orme del padre, e a soli due anni si ritrova nel coro della chiesa del loro pastore. Quando ha quattro anni, la sua famiglia si trasferisce in California, a Carson, nell'intento di seguire e sviluppare le carriere artistiche dei due fratelli Norwood.\nBrandy comincia ad esibirsi nelle principali chiese della West Coast, e all'et\u00e0 di soli 11 anni incontra i manager Earl Harris e Chris Stokes, i quali la inseriscono come corista nei concerti del gruppo Norment e successivamente nel trio R&amp;B Immature. Finalmente nel 1993 arriva il primo contatto discografico, nientemeno che con la Atlantic Records.\n\"Brandy\", il debutto (1994).\nL'omonimo disco di debutto di Brandy esce il 27 settembre 1994 ed entra nella top 20 della Billboard 200. Il disco diventa un enorme e inaspettato successo multiplatino che vende oltre 4 milioni di copie in patria e sforna quattro fortunatissimi singoli: \"I Wanna Be Down\" (#1 nelle classifiche R&amp;B e #6 nella Hot 100), \"Baby\" (secondo #1 R&amp;B e #4 nella Hot 100), \"Best Friend\" e \"Brokenhearted\" (duetto con Wanya Morris dei Boyz II Men, #2 R&amp;B e #9 nella Hot 100). L'album permette alla cantante di fare incetta di riconoscimenti, tra cui due nomination ai Grammy nelle categorie Best New Artist e Best Female R&amp;B Vocal Performance (per Baby), quattro Soul Train Music Awards e due Billboard Music Awards.\n\"Moesha\" (1995).\nNel 1993, mentre registra per il suo primo album, Brandy ottiene il suo primo ruolo televisivo nella sitcom \"Thea\", nei panni della dodicenne figlia della protagonista. Lo show chiude i battenti dopo otto mesi di programmazione, ma le frutta una nomination ai Young Artist Awards. Raccolti i lusinghieri successi del primo album, Brandy ottiene il ruolo da protagonista della serie \"Moesha\", dove interpreta la sedicenne Moesha Mitchell, tipica adolescente di Los Angeles alle prese con i problemi che comportano la crescita e l'entrata nel mondo degli adulti. La serie va in onda per la prima volta nel gennaio del 1995 sulla UPN e diviene immediatamente lo show pi\u00f9 seguito del canale. L'artista a questo punto pu\u00f2 contare su due grandi successi paralleli, quello musicale e quello televisivo, e in questo modo diventa uno degli idoli di punta dei teenager americani.\nColonne sonore (1995-97).\nNel 1995 Brandy incide un brano scritto e prodotto da Lenny Kravitz per la colonna sonora di Batman Forever, \"Where Are You Now?\", che viene nominato ai Grammy del 1996 come Best Female R&amp;B Vocal Performance.\nL'anno seguente firma la sua seconda apparizione su una colonna sonora, per il film \"Set It Off - Farsi notare\": la canzone in questione, \"Missing You\", \u00e8 eseguita in compagnia di Tamia, Gladys Knight e Chaka Khan. Stavolta il pezzo viene pubblicato come singolo, e raggiunge la top 10 delle classifiche R&amp;B di Billboard e la top 40 di quelle pop. Inoltre arriva al numero 2 in Nuova Zelanda, dove rimane una delle hit pi\u00f9 famose per tutte le interpreti che vi hanno preso parte. Anche questo brano ottiene una nomination ai Grammy, nella categoria Best Pop Vocal Performance By A Duo Or Group.\nAncora nel 1996 l'artista ha l'opportunit\u00e0 di apparire in un'altra fortunata colonna sonora, quella di \"Donne - Waiting to Exhale\", film con Angela Bassett e Whitney Houston diretto da Forest Whitaker. La colonna sonora del film viene composta interamente da Babyface, e la canzone interpretata viene scelta come uno dei singoli da far uscire per pubblicizzare il disco. \"Sittin' Up in My Room\" arriva al numero 2 della Hot 100 superando il successo di tutti i suoi precedenti singoli.\nQuest'apparizione le permette di conoscere Whitney Houston, che la sceglie come protagonista del film tv di cui \u00e8 produttrice, \"Cinderella\"; il film, che vanta un cast multi-etnico tra cui Whoopi Goldberg, viene visto da 60 milioni di spettatori, regalando il pi\u00f9 alto indice di ascolto in sedici anni a Disney Channel, e vince un Emmy.E in 2001 Brandy fece colonna sonora la canzone \"Open\"nel film diretto dai fratelli Farelly Osmosis Jones.\n\"Never Say Never\" (1998).\nPer il suo secondo album Brandy affida la produzione del disco all'allora semisconosciuto Rodney \"Darkchild\" Jerkins. In collaborazione con Darkchild l'artista scrive un pezzo destinato a cambiare la sua carriera e la storia della musica. \"The Boy Is Mine\" viene inciso dalla cantante durante le sue sessioni di registrazione per il nuovo album, poi la casa discografica decide di farne un duetto e contatta Monica. La canzone diventa il primo numero 1 per entrambe le cantanti nella classifica Usa, dove rimane in vetta per ben tredici settimane, diventando il tormentone dell'estate e il pi\u00f9 grande successo musicale internazionale del 1998. \"The Boy Is Mine\" arriva al numero 1 anche nelle classifiche R&amp;B, rimanendovi per otto settimane consecutive e diventando il terzo numero 1 in classifica per entrambe le artiste. Il singolo arriva nelle posizioni alte delle classifiche di tutto il mondo, e al numero 1 in Canada (rimanendovi stabile per quindici settimane, pi\u00f9 della permanenza negli USA), nei Paesi Bassi e in Nuova Zelanda. Nel Regno Unito si ferma al numero 2, diventando il primo singolo di Brandy ad entrare nella top 20 inglese.\nIl duetto conquista anche un Grammy nella categoria Best R&amp;B Performance by a Duo or a Group with Vocal. Il video, diretto da Joseph Kahn e con un cameo di Mekhi Phifer nei panni del ragazzo conteso dalle due cantanti, diventa uno dei pi\u00f9 programmati da tutti i canali musicali, da MTV a BET, e riceve due nomination agli MTV Video Music Awards (come Best Video of the Year e Best R&amp;B Video).\n\"The Boy Is Mine\" rimane una delle canzoni con la pi\u00f9 lunga permanenza al numero 1 nella Hot 100, e il successo pi\u00f9 grande in qualunque paese sia per Brandy che per Monica.\nPer il mercato europeo la scelta del secondo singolo cade su \"Top of the World\", altro pezzo prodotto da Darkchild, che diventa il secondo singolo della cantante a raggiungere la numero 2 della classifica inglese.\nNegli Usa invece il secondo singolo diventa \"Have You Ever?\", una ballad classica scritta da Diane Warren. La canzone conquista la prima posizione nel gennaio del 1999 sia negli USA che in Nuova Zelanda, divenendo cos\u00ec la seconda numero 1 della cantante in entrambi i paesi.\nSuccessivamente vengono pubblicati altri singoli: \"Almost Doesn't Count\" (altra top 20 hit in vari paesi tra cui Usa e Regno Unito), \"U Don't Know Me (like U Used To)\", \"Angel in Disguise\", \"Never Say Never\" (questi ultimi due senza essere accompagnati da un video musicale e solo per le radio).\n\"(Everything I Do) I Do It for You\" viene pubblicato come singolo finale per il mercato dell'Oceania.\nUscito il 9 giugno 1998, \"Never Say Never\" vende ancora pi\u00f9 del primo e diventa il disco di pi\u00f9 grande successo di Brandy in tutto il mondo. Anche la critica recepisce positivamente l'album, e la cantante viene definita come un incrocio tra Mariah Carey e Mary J. Blige. \"Never Say Never\" diventa 5 volte disco di platino con oltre 5 milioni di copie vendute negli Usa e 15 milioni in tutto il mondo.\nCinema e televisione.\nNei tre anni successivi all'exploit di \"Never Say Never\", Brandy accantona temporaneamente la musica per concentrarsi sulla sua carriera da attrice. \nNel 1999 ottiene un ruolo di rilievo nel sequel dell'horror So cosa hai fatto, nei panni della chiassosa amica della protagonista Jennifer Love Hewitt. Il film diventa un successo al botteghino e permette a Brandy di ricevere due nomination importanti: una come Best Breakthough Female Performance agli MTV Movie Awards e un'altra come Best Actress ai Blockbuster Entertainment Awards. Nello stesso anno Brandy ha l'opportunit\u00e0 di essere protagonista del film tv \"Douple Platinum\" al fianco della leggenda del R&amp;B Diana Ross.\nL'attrice continua ad essere la protagonista della fortunata serie \"Moesha\" per sei stagioni, fino al 2001 dove interpret\u00f2 il personaggio Leah Estrogen nel film a cartone \"Osmosis Jones.\"Inoltre diventa il volto della campagna pubblicitaria della DKNY Jeans per tre stagioni e delle calzature Candies in una campagna fotografata da David LaChapelle.\nCollaborazioni in campo musicale.\nNel 2001 venne pubblicato Invincible, ultimo album di Michael Jackson (escludendo i postumi). Verso la fine della traccia n. 1, \"Unbreakable\", si possono sentire in sottofondo dei cori femminili, eseguiti dalla cantante in questione.\n\"Full Moon\" (2002).\nNel 2001 la cantante registra un duetto col fratello Ray J per l'album \"Urban Renewal: A Tribute To Phil Collins\"; i fratelli Norwood incidono una cover di \"Another Day in Paradise\", che diventa un grande successo in molti paesi europei.\nNel 2001 Brandy torna in studio per registrare materiale per il suo terzo album. Durante questo periodo la cantante ha una relazione col produttore Robert \u201cBig Bert\u201d Smith e i due si sposano nell'estate del 2001. Nel febbraio 2002 la cantante dichiara di essere incinta e poco dopo la nascita della sua prima figlia, Sy'rai Iman Smith, divorzia dal marito. I media scoprono successivamente che il \u201cmatrimonio\u201d tra i due non aveva nessun valore legale, e che si trattava probabilmente solo di un escamotage per evitare di mettere in cattiva luce la cantante.\nIl terzo album, \"Full Moon\", esce nel marzo 2002 e debutta al numero 2 della Hot 200; questo lavoro mostra una notevole crescita vocale di Brandy, capace ora di abbracciare una notevole quantit\u00e0 di tonalit\u00e0; anche stavolta la maggior parte della produzione \u00e8 affidata a Darkchild, con l'ausilio di Mike City e Warryn Campbell.\nIl primo singolo estratto dall'album, \"What About Us?\", \u00e8 uno straordinario successo in tutto il mondo che arriva in top 10 sia nelle classifiche R&amp;B che in quelle pop. Viene addirittura nominato agli MTV Video Music Awards nella categoria Viewer's Choice (ossia la categoria che premia i video votati dai fans).\nIl secondo singolo, la title-track \"Full Moon\", \u00e8 l'ennesima hit dell'artista che arriva in top20, ma dopo questi successi a causa della gravidanza Brandy non gira nessun altro video n\u00e9 promuove un'altra canzone. Come terzo singolo viene passato in radio \"He Is\", che ha uno scarsissimo successo.\n\"Full Moon\" diventa facilmente disco di platino ma non riesce a bissare il successo epocale dei primi due album, e viene giudicato aspramente dalla critica: Rolling Stone etichetta il disco come un'interminabile prodotto frenetico, privo di personalit\u00e0 e come sia finto sexy R&amp;B.\nDopo questo tiepido successo Brandy si concentra sulla maternit\u00e0 e scrive e produce canzoni per altri artisti, tra cui Kelly Rowland e Toni Braxton.\n\"Afrodisiac\" (2004).\nIl quarto album segna una svolta decisiva nella carriera dell'artista: il lavoro non viene pi\u00f9 affidato a Darkchild, col quale aveva sfornato parecchi successi, ma ad un altro mago delle hit, il genio del beat Timbaland.\n\"Afrodisiac\" esce il 29 giugno 2004 in Nord America, e stavolta questo disco viene accolto molto positivamente dai media, tanto da paragonarla a una Janet Jackson al suo meglio, grazie soprattutto alla produzione sperimentale e matura di Timbaland e all'interpretazione emotiva e trascinante della cantante. Nonostante sia l'album pi\u00f9 acclamato di Brandy per\u00f2 si rivela anche quello meno comprato: pur debuttando al numero 3 della Hot 100, Afrodisiac diventa disco d'oro vendendo appena 500.000 copie negli States, e non ha nessuna risonanza all'estero. I singoli si rivelano flop cocenti in patria mentre hanno pi\u00f9 successo in altri paesi: \"Talk About Our Love\", prodotto da Kanye West che fa anche un cameo nella canzone, entra nella top 10 nel Regno Unito, e \"Afrodisiac\" arriva al numero 9 in Cina e al numero 11 nel Regno Unito. Negli Usa viene pubblicato anche \"Who Is She 2 U\" come singolo, ma \u00e8 un insuccesso totale.\nParadossalmente \"Afrodisiac\" \u00e8 al tempo stesso il migliore album di Brandy secondo la critica e uno dei pi\u00f9 grandi flop per un artista consolidato nella storia della musica. \nCome causa dell'insuccesso viene accusata una scarsa promozione del disco, dovuta molto probabilmente alla pubblicizzata rottura del legame professionale col manager Benny Medina; o molto pi\u00f9 concretamente al fatto che il mondo della musica \u00e8 sempre pi\u00f9 popolato da tante nuove popstar che conquistano un grande numero di fan, e molti artisti che hanno debuttato negli anni \u201890 ora vivono nell'ombra dei nuovi talenti.\nL'incidente e \"America's Got Talent\".\nGli insuccessi professionali dell'artista si uniscono a guai personali ben pi\u00f9 gravi.\nIl 30 dicembre 2006, mentre guida sulla Intestate 405, un'autostrada di Los Angeles, la sua Land Rover a 65 km/h, Brandy causa un incidente a catena che coinvolge complessivamente quattro veicoli. La donna alla guida della Toyota Corolla tamponata da Brandy finisce in ospedale in condizioni molto critiche e muore il giorno seguente. I genitori della vittima, la trentottenne Awatef Aboudihaj, madre di due figli, chiedono un risarcimento di 50 milioni di dollari. L'ufficio di giustizia di Los Angeles sta ancora esaminando il caso; pur non essendo stata arrestata, Brandy \u00e8 stata incolpata di aver provocato l'incidente per non aver diligentemente rallentato quando il traffico si era improvvisamente bloccato. L'avvocato del marito della vittima intenta un'ulteriore causa contro Brandy, per danni causati ai figli della donna, presenti in macchina durante l'incidente.\nNel 2006 Brandy \u00e8 uno dei giudici del reality show in cerca di nuovi talenti \"America's Got Talent\", presentato da Regis Philbin e trasmesso sulla NBC. La trasmissione \u00e8 una delle pi\u00f9 seguite dell'estate 2006 ma Brandy non conferma la sua presenza per l'edizione seguente a causa dei suoi problemi legali derivati dall'incidente automobilistico.\n\"Human\" (2008).\nIl 5 dicembre 2008 in Francia e il 9 in Australia, Regno Unito ed America, esce il quinto studio album della cantante chiamato Human. Debutta al 15\u00ba posto della Billboard Hot 200 con 73.000 copie vendute. L'album \u00e8 puramente R&amp;B e conferma l'amore di Brandy per questo genere. \u00c8 principalmente prodotto da Rodney \"Darkchild\" Jerkins che riprende a far coppia storica con la cantante, che per \"Afrodisiac\" prefer\u00ec le sonorit\u00e0 di Timbaland. Il singolo apri pista, leakkato in rete nell'estate 2008, \u00e8 il brano uptempo \"Right Here (Departed)\" che debutta alla posizione 84 della Billboard Hot 100. Come secondo estratto viene scelta la ballad \"Long Distance\" che ottiene discreti risultati nella R&amp;B Chart americana. \nDopo alcune voci che dichiaravano \"Piano Man\" come terzo singolo estratto da \"Human\", si viene a sapere che la cantante, scontenta dai risultati sia in classifica che in vendita del nuovo lavoro, ha preferito lasciare perdere questo progetto per concentrarsi sulla realizzazione del sequel di \"Human\". Brandy si \u00e8 quindi rimessa al lavoro per un nuovo album.\n\"Two Eleven e hiatus\" (2012-2016).\nIl 12 ottobre 2012 esce in tutto il mondo il sesto album in studio della cantante \"Two Eleven\". Il 4 maggio 2012 la cantante pubblica il primo singolo in collaborazione con il cantante Chris Brown il brano \"Put It Down\". La canzone raggiunge la posizione #65 della Billiboard Hot 100. Il 28 agosto 2012 viene pubblicato il secondo singolo estratto dall'album, il brano si intitola \"Wildest Dream\". Il brano raggiunge la posizione 68 della US Hot R&amp;B/Hip-Hop Songs (\"Billboard\"). Dopo la pubblicazione di questo disco, per molti anni Brandy si \u00e8 dedicata esclusivamente ad apparizioni televisive a vario titolo e alla pubblicazione di sporadiche canzoni che non sono state mai incluse in album o EP, rilegate quasi sempre a piattaforme come Soundcloud.\nRitorno in scena e \"B7\".\nA partire dal 2016, Brandy ricomincia a pubblicare singoli veri e propri: \"Begging &amp; Pleading\", \"Love Again\" con Daniel Caesar, \"I Could Be Love\" e varie versioni alternative di questi stessi brani. Sempre nel 2016 l'artista porta avanti lo \"Slayana World Tour\", il suo primo tour vero e proprio dal 2009. Nel 2020, Brandy inizia a promuovere il suo settimo album \"B7\" pubblicando dei nuovi singoli: \"Baby Mama\" con Chance The Rapper e \"Plan B\" con Ro James. L'album viene infine reso disponibile il 31 luglio 2020."}
{"id": "569878", "revid": "36426", "url": "https://it.wikipedia.org/wiki?curid=569878", "title": "La Petraia", "text": ""}
{"id": "569880", "revid": "36426", "url": "https://it.wikipedia.org/wiki?curid=569880", "title": "Villa medicea La Petraia", "text": ""}
{"id": "569884", "revid": "287204", "url": "https://it.wikipedia.org/wiki?curid=569884", "title": "Friedrich von Huene", "text": "Le sue scoperte includono gli scheletri di un branco di oltre 35 \"Plateosaurus\", che vennero sepolti insieme, il misterioso dinosauro primitivo \"Saltopus\" (1910), il cornuto \"Proceratosaurus\" (1926), il gigantesco \"Antarctosaurus\" (1929), l\"Henodus chelyops\" (1936) e moltissimi altri fossili di dinosauri e altri animali preistorici, come gli pterosauri. Huene fu anche il primo a descrivere alcuni taxa maggiori, come i prosauropodi e i sauropodomorfi. \nIl dinosauro cinese \"Lufengosaurus huenei\", descritto nel 1942, \u00e8 dedicato a lui, cos\u00ec come il teropode \"Liassaurus huenei\" (descritto nel 1995, ma il genere potrebbe non essere valido)."}
{"id": "569887", "revid": "4435313", "url": "https://it.wikipedia.org/wiki?curid=569887", "title": "Von Huene", "text": ""}
{"id": "569888", "revid": "4435317", "url": "https://it.wikipedia.org/wiki?curid=569888", "title": "Huene", "text": ""}
{"id": "569893", "revid": "1452073", "url": "https://it.wikipedia.org/wiki?curid=569893", "title": "Trypan blue", "text": "Il trypan blue (o blu Trypan) \u00e8 un colorante in grado di colorare selettivamente le cellule morte. Il motivo per cui questo colorante non colora le cellule vive \u00e8 da ricercarsi nell'estrema selettivit\u00e0 della membrana cellulare. Le cellule vitali, avendo la membrana intatta, non permettono la penetrazione di questo colorante nel citoplasma; al contrario, nelle cellule morte questo penetra facilmente, rendendole distinguibili dalle vive con una rapida analisi al microscopio. Il trypan blue non \u00e8 in grado di distinguere cellule apoptotiche da cellule necrotiche."}
{"id": "569896", "revid": "767487", "url": "https://it.wikipedia.org/wiki?curid=569896", "title": "Bleeding Through", "text": "I Bleeding Through sono un gruppo musicale metalcore facente parte della NWOAHM, proveniente da Orange County (California).\nStoria del gruppo.\nIl gruppo si \u00e8 formato nell'estate del 1998 con il nome \"Breakneck\"; i componenti originali erano Brandan 'Sheep' Schieppati, Javier Van Huss, il chitarrista Scott Danough, il bassista Chad Tafolla e il batterista Troy Born. Ben presto la band cambi\u00f2 per\u00f2 formazione con la partenza di Van Huss e il reclutamento di Mark Jackson al basso. Tafolla divenne cos\u00ec il chitarrista del gruppo, portando con gli altri membri un suono sempre pi\u00f9 Death metal che fece s\u00ec che il gruppo cambiasse nome in \"Bleeding Through\". Con questo nome la band pubblic\u00f2 il primo album \"Dust to Ashes\" nel 2001, dopo un nuovo cambiamento di formazione con l'entrata di Vijay Kumar, Cat Burgler e Molly Street. Nel 2002 usc\u00ec l'album \"Portrait of the Goddess\".\nSuccessivamente Schieppati ingaggi\u00f2 Scott Danough, Brian Leppke, Ryan Wombacher, Marta Peterson e Derek Youngsma. Nel 2003 usc\u00ec l'album \"This Is Love, This Is Murderous\" e la band inizi\u00f2 i primi tour (durante i quali ebbe anche un serio incidente stradale senza seri danni). Nel febbraio 2005, dopo la ripubblicazione dell'album sotto il titolo di \"This Is Love, This Is Murderous (Reissue)\", la band ottenne il primo tour europeo.\nNel gennaio 2006 usc\u00ec il terzo album, \"The Truth\", che ebbe buon riscontro di vendite, assicurando alla band un posto al \"Download festival\" del Circuito di Donington Park con band come Tool e Metallica e l'invito all'Ozzfest insieme a band come Ozzy Osbourne, System of a Down, Hatebreed, Lacuna Coil, Disturbed, DragonForce, Black Label Society, Unearth, Atreyu, Norma Jean, A Life Once Lost, Strapping Young Lad, The Red Chord, Full Blown Chaos, Walls of Jericho, All That Remains e Between the Buried and Me.\nIl 30 settembre 2008 esce Declaration, il loro 5\u00ba album in studio. L'album \u00e8 stato registrato da aprile a maggio. L'album ha venduto poco meno di 6\u00a0000 copie nella prima settimana di uscita ed \u00e8 riuscita a debuttare al 104\u00ba posto nella Billboard 200.\nI Bleeding Through sul sito della Roadrunner Records hanno dichiarato che il 13 aprile 2010 sarebbe uscito il nuovo album omonimo, fornendone anche la lista tracce. Dopo l'uscita nel 2012 di un settimo album, intitolato \"The Great Fire\", nel gennaio 2013 con un comunicato sul portale specializzato Blabbermouth.net i Bleeding Through hanno annunciato lo scioglimento dopo quattordici anni di carriera.\nNel gennaio 2018 la SharpTone Records pubblic\u00f2 un breve video sulla musica che sarebbe stata pubblicata nel 2018, e apparentemente alcuni ascoltatori riconobbero la voce di Brendan Schieppati. Il 28 marzo del 2018 la band ha annunciato che il nuovo album sarebbe stato pubblicato con il titolo \"Love Will Kill All\" attraverso la SharpTone Records il 25 maggio successivo."}
{"id": "569899", "revid": "1745361", "url": "https://it.wikipedia.org/wiki?curid=569899", "title": "Funzione (diritto)", "text": "La funzione \u00e8, nel diritto, l'attivit\u00e0 svolta da un soggetto non nel proprio interesse ma nell'interesse altrui.\nDescrizione generale.\nTale interesse pu\u00f2 essere privato (come nel caso dei genitori che agiscono nell'interesse del figlio minore) o pubblico (nel qual caso si parla di \"funzione pubblica\", come quella svolta dal funzionario di un ente pubblico). Il potere attribuito ad un soggetto per l'esercizio di una funzione si configura come potere-dovere, ossia come \"potest\u00e0\".\nNella dottrina giuridica italiana, secondo Massimo Severo Giannini, la funzione pu\u00f2 essere attribuita ad un \"munus\", all\"'officium\" di un ente non personificato o ad una persona giuridica, pubblica o privata, che la esercita attraverso i propri organi."}
{"id": "569901", "revid": "547034", "url": "https://it.wikipedia.org/wiki?curid=569901", "title": "No-hitter", "text": "Nel gioco del baseball, il termine no-hitter (\"nessuna valida\") designa una partita di almeno 9 inning in cui una delle due squadre non riesce a realizzare nemmeno una \"battuta valida\", una battuta, cio\u00e8, in territorio valido che consenta al corridore di raggiungere la prima base prima della palla, e quindi dell'eliminazione. Seppur attribuibile a pi\u00f9 giocatori che si alternano sul \"monte di lancio\", il termine \"no-hitter\" designa pi\u00f9 specificamente la prestazione di un solo lanciatore, ed \u00e8 uno dei momenti attraverso i quali si raggiunge il \"perfect game\".\nNonostante sia molto difficile da realizzare, un \"no-hitter\" non \u00e8 garanzia per il lanciatore di ottenere una \"vittoria\", in quanto i battitori avversari potrebbero raggiungere la prima base attraverso errori dello stesso lanciatore o della difesa, o ancora su \"base ball\", grazie cio\u00e8 a quattro lanci che terminano fuori della zona di \"strike\". Il 23 aprile 1964, Ken Johnson perse una partita chiusa con un \"no-hitter\" per 1 a 0, in quanto Pete Rose raggiunse la prima base su un errore difensivo e segn\u00f2 grazie a un secondo errore."}
{"id": "569902", "revid": "2207437", "url": "https://it.wikipedia.org/wiki?curid=569902", "title": "Le sorelle McLeod", "text": "Le sorelle McLeod (\"McLeod's Daughters\") \u00e8 una serie televisiva australiana, creata da Posie Graeme-Evans e Caroline Stanton, e prodotta dal network Nine Network dal 2001 al 2009.\nLa serie \u00e8 tratta da una miniserie televisiva del 1996: \"Le figlie McLeod\" (\"McLeod's Daughters\").\n\"Le sorelle McLeod\" \u00e8 stata girata nel territorio intorno a Gawler e Freeling, due cittadine situate a circa 42\u00a0km a nord di Adelaide.\nTrama.\nLe sorelle Claire e Tess McLeod hanno entrambe ereditato, dal padre, una parte uguale di una tenuta australiana e sebbene in principio tra le due non sembra scorrere buon sangue, col tempo impareranno a capire le diversit\u00e0 di ognuna e trovare un punto d'incontro necessario per vivere insieme; in modo tale che anche il nome McLeod continui a essere una parte di Drovers Run. Le loro vicende si intrecciano poi con le storie di altri personaggi.\nPersonaggi.\nClaire McLeod (stagione 1-3) Interpretata da Lisa Chappell, doppiata da Loredana Nicosia.\n\u00c8 la prima figlia di Jack McLeod, avuta dalla sua prima moglie Prudence. Dopo la prematura morte di quest'ultima di parto (dando alla luce il secondo figlio Adam McLeod, morto neonato), Claire \u00e8 cresciuta da sola con il padre a Drovers e ha incominciato fin da piccola a occuparsi della propriet\u00e0, cos\u00ec, quando Jack \u00e8 morto, ha preso in mano le redini di Drovers Run credendo di essere l\u2019unica proprietaria. Legata fino all\u2019inverosimile a Drovers da vera McLeod, Claire \u00e8 una donna dal carattere forte, determinata, testarda, orgogliosa e decisa a salvare Drovers dalla crisi finanziaria in cui versa la propriet\u00e0. L\u2019arrivo di Tess, la sorella che non vedeva da vent\u2019anni, la sorprende perch\u00e9 non capisce come il padre abbia potuto lasciare met\u00e0 della propriet\u00e0 alla figlia che non aveva quasi mai visto. Ciononostante, dopo le prime difficolt\u00e0 nel far convivere due caratteri cos\u00ec diversi, le due sorelle costruiscono un ottimo rapporto e diventano un punto di riferimento l\u2019una per l\u2019altra. Claire si innamora di Peter Johnson, ma il rapporto finisce quando lei scopre che l\u2019uomo nascondeva un matrimonio e due figlie. Da questa storia nasce per\u00f2 la piccola Charlotte che rende Claire molto pi\u00f9 sensibile rispetto al suo carattere testardo e deciso. Claire si rende conto di essere innamorata, e ricambiata, da Alex, suo migliore amico da sempre e con il quale \u00e8 cresciuta. Il loro amore \u00e8 subito intenso tanto che decidono di convivere. Quando tutto sembra andare per il meglio, Claire, Tess e la piccola Charlotte hanno un drammatico incidente d\u2019auto. In pochi minuti la tragedia si compie: l\u2019auto precipita e Claire muore, lasciando disperate tutte le persone che le volevano bene.\nBecky Howard (stagione 1-3) Interpretata da Jessica Napier, doppiata da Debora Magnaghi.\nBecky ha avuto un\u2019infanzia difficile, con dei genitori violenti e alcolisti e inoltre \u00e8 stata violentata dal proprietario del pub di Gungellan dove lavorava. \u00c8 proprio dopo questo drammatico evento che Tess decide di aiutarla e convince Claire ad assumerla a Drovers Run. All\u2019inizio sono perplesse sulle sue capacit\u00e0, ma Becky dar\u00e0 tutta s\u00e9 stessa per quel lavoro ottenendo anche la stima e l\u2019affetto di Claire. A Drovers subito instaura una bella amicizia con Jodi. Viste le sue esperienze passate, aveva poca fiducia negli uomini, ma Brick, uno dei ragazzi che lavorano a Killarney, con un atteggiamento dolce, riuscir\u00e0 a farle cambiare idea. Il ragazzo deve partire per aiutare un parente, ma le promette di tornare presto. Ci\u00f2 non accade: Brick scompare e solo dopo lunghe ricerche si scopre che \u00e8 morto a causa di un incidente. In questo triste momento, Becky viene consolata da Jake (che ha preso il posto di Brick a Killarney) e, nonostante i propositi di rimanere solo amici, i due s\u2019innamorano. Jake, di famiglia benestante, propone a Becky di andare a convivere in una propriet\u00e0 tutta loro. La ragazza accetta anche perch\u00e9, con una borsa di studio vinta a una gara, potr\u00e0 iscriversi all\u2019universit\u00e0 per studiare agricoltura, lasciando a malincuore Drovers dove ha trovato l\u2019amore di una famiglia che le \u00e8 sempre mancato.\nMeg Fountain (stagione 1-5) Interpretata da Sonia Todd, doppiata da Milena Albieri (s. 1-2) e Giuliana Nanni (s. 3-5)\nMeg vive a Drovers da tantissimi anni. Il marito Kevin decise di partire quando sua figlia Jodi aveva solo un anno, ma Meg non volle seguirlo. Ha cresciuto la figlia da sola e, grazie all\u2019aiuto di Jack McLeod (con il quale Meg aveva una relazione), ha potuto farla studiare. \u00c8 uno dei punti di riferimento di Drovers, una sorta di figura materna, si occupa della casa, degli animali, ma \u00e8 anche un\u2019ascoltatrice e una consigliera attenta. Fidanzata con Terry Dodge, il loro rapporto ha dovuto superare una grave crisi quando Kevin \u00e8 tornato. Meg si \u00e8 illusa di poter ricostruire una famiglia con lui, ma l\u2019ex marito si \u00e8 dimostrato inaffidabile ed \u00e8 fuggito una seconda volta. A questo punto Meg recupera il rapporto con Terry e i due cominciano a convivere. \u00c8 appassionata di letteratura inglese e proprio questa passione la porta via da Drovers quando incomincia il suo nuovo lavoro a Melbourne come tutor e come ricercatrice per uno scrittore. Ma il suo non \u00e8 un addio, piuttosto un arrivederci perch\u00e9 Drovers continua comunque a essere la sua casa. Tornata a Drovers per essere di aiuto e supporto a Tess durante la breve separazione da Nick (a causa del piccolo Harrison), Meg rientra nella vita della figlia e conosce meglio Luke verso il quale, in un primo momento, si era dimostrata diffidente. Per Meg e Terry arriva poi il momento della tanto desiderata vacanza, dalla quale Meg torner\u00e0 pi\u00f9 tardi per dedicarsi alla scrittura del suo primo romanzo. Tornata a lavorare a Drovers, riprende il suo rapporto con Terry ma quando sua figlia Jodi riceve una assegno in denaro da parte di Jack McLeod il giorno del suo ventiduesimo compleanno, Meg si vede costretta a rivelarle che forse lei potrebbe essere figlia di Jack McLeod. Questo erige una barriera tra madre e figlia; Jodi infatti non vuole pi\u00f9 saperne di sua madre che le ha mentito per tutti questi anni. Le cose si complicano quando esce il suo romanzo, \u201cThe Gift\u201d per il quale Meg ha preso spunto proprio dalla storia di sua figlia. Convinta che le cose con Jodi per il momento non possono sistemarsi, con l\u2019editore alle spalle che la cerca per il lancio del suo libro che si pente di aver scritto, la donna parte per l\u2019ennesima volta. Dopo un po\u2019 di tempo chiarisce il rapporto con sua figlia, ma le riesce pi\u00f9 difficile recuperare il suo rapporto con Terry. Tuttavia i due tornano insieme e, dopo aver celebrato un romantico matrimonio, decidono di partire per un lungo campeggio in roulotte.\nNicholas Ryan (stagione 1-6) Interpretato da Myles Pollard, doppiato da Patrizio Prata. \nDetto Nick, \u00e8 figlio di Harry e Liz Ryan, \u00e8 dolce, sensibile, romantico e intelligente. A 15 anni ha avuto un incidente durante un rodeo, a cui aveva partecipato con suo fratello maggiore Alex di nascosto al padre; questo lo ha reso zoppo e gli ha impedito di cavalcare, ma Nick non si \u00e8 arreso e alla fine ha ricominciato a fare una delle cose che gli piace di pi\u00f9. Quando ha saputo che il padre avrebbe lasciato Killarney al primogenito, ha acquistato Wilgul, che poi ha diviso con Alex, recuperando cos\u00ec il rapporto con il fratello, deteriorato da molte incomprensioni. Ha avuto una relazione con Claire, spinto soprattutto dalle insistenze di Harry, ma il suo grande amore \u00e8 Tess. La loro relazione ha dovuto superare molti ostacoli, soprattutto l\u2019opposizione di sua madre Liz, e cos\u00ec \u00e8 finita molto presto. Nick ha avuto poi una storia con Sally, ma lui non l\u2019amava quanto lei avrebbe voluto e cos\u00ec lo ha lasciato. Mesi dopo la morte di Claire il rapporto tra Tess e Nick, sebbene con molte difficolt\u00e0, ricomincia e i due si sposano con una romantica cerimonia. Poco dopo arriva Sally, incinta di Nick, e d\u00e0 alla luce il piccolo Harrison. Ci\u00f2 causer\u00e0 non poche difficolt\u00e0 per Nick e per il suo rapporto con Tess. Superato anche questo momento difficile, Nick ritrova il suo equilibrio con Tess e riceve un'importante offerta di lavoro in Argentina dal dottor Strauss, uno scienziato delle tecniche agricole. Questa opportunit\u00e0 \u00e8 il lavoro che Nick ha sempre sognato e grazie soprattutto all\u2019incoraggiamento di Tess, accetta e la moglie lo seguir\u00e0 in Argentina. Al termine del periodo trascorso in Argentina Nick parte per far ritorno in Australia, da poco preceduto da Tess. Sfortunatamente l\u2019aereo su cui Nick viaggia si schianta al suolo e non ci sono sopravvissuti. Nick in realt\u00e0 non \u00e8 mai salito su quell\u2019aereo poich\u00e9 \u00e8 stato aggredito da qualcuno poco prima di salire a bordo; per il forte colpo alla testa riportato, Nick \u00e8 stato in coma per varie settimane mentre in Australia tutti lo credevano morto nell\u2019incidente aereo. Tornato a casa da Tess, Nick si rende conto che gli manca il suo lavoro in Argentina e quando Tess si dice disposta a seguirlo, Nick decide di partire nuovamente e di andare svolgere in Argentina il lavoro dei suoi sogni con al suo fianco Tess. \nTeresa McLeod (stagione 1-6) Interpretata da Bridie Carter, doppiata da Alessandra Karpoff. \nDetta Tess, \u00e8 la seconda delle McLeod, figlia di Jack McLeod e della sua seconda moglie Ruth Silverman. Tess \u00e8 cresciuta in citt\u00e0 con la madre Ruth. Dopo la sua morte per un cancro al seno le arriva la notizia che anche il padre Jack, che non vedeva da vent\u2019anni, \u00e8 morto. Torna a Drovers per riscuotere un\u2019eredit\u00e0 (met\u00e0 della propriet\u00e0 di Drovers Run), ma ben presto si render\u00e0 conto che l\u2019eredit\u00e0 pi\u00f9 grande \u00e8 ritrovare sua sorella. La ragazza porta una ventata d\u2019allegria a Drovers e con il passare del tempo instaura con sua sorella Claire un rapporto splendido. Nonostante le prime difficolt\u00e0 ad adattarsi alla vita di campagna, si inserisce perfettamente nell\u2019ambiente. Anche l\u2019amore non si fa attendere e Tess ha una relazione con Alex e una con Nick, entrambe finite male. Si \u00e8 fidanzata poi con Dave e i due stavano per sposarsi, ma la ragazza scopre di avere un nodulo al seno. Gli esami hanno accertato che era benigno, ma la malattia ha messo in crisi il rapporto tra i due, anche perch\u00e9 Dave non aveva ancora dimenticato la morte della sua seconda moglie. La tragica morte di sua sorella Claire la lascia da sola a doversi occupare di Drovers Run e della piccola Charlotte. Tess pu\u00f2 contare su Stevie, amica di Claire, che si stabilisce a Drovers definitivamente. Tra le due, dopo iniziali malintesi, si andr\u00e0 a instaurare un sempre pi\u00f9 profondo rapporto di migliori amiche. Dopo varie incomprensioni, riesce a recuperare il rapporto con Nick e i due celebrano finalmente il loro matrimonio. Ma per Tess sono in arrivo altre difficolt\u00e0: Sally, ex fidanzata di Nick, torna dicendo di aspettare un figlio dal suo ex. La nascita di Harrison sottoporr\u00e0 l\u2019amore di Tess e Nick a nuove prove. Ma il loro amore sar\u00e0 forte e insieme supereranno anche quest\u2019ostacolo. Quando il dottor Strauss offre un ottimo lavoro a Nick per sei mesi in Argentina, Tess decide di seguirlo lasciando Drovers nelle mani di Stevie. Al suo ritorno Tess si scopre incinta ma la bella notizia viene subito stroncata da una tristissima: l\u2019aereo su cui viaggiava Nick, che la stava raggiungendo, non \u00e8 mai arrivato a destinazione e si \u00e8 schiantato al suolo; non ci sono sopravvissuti. Incinta e senza Nick, Tess deve trovare la forza di andare avanti per continuare a vivere. Quando scopre che Jodi \u00e8 sua sorella, Tess \u00e8 allo stesso tempo spiazzata e felice; con il ritorno di Nick tutto sembra tornare alla normalit\u00e0 ma il senso di frustrazione del marito spinger\u00e0 Tess a tornare con lui in Argentina e a lasciare Drovers nelle mani di Jodi e Stevie. \nJodi Fountain/McLeod (stagione 1-7) Interpretata da Rachael Carpani, doppiata da Giulia Franzoso. \nFiglia di Meg e Kevin Fountain, Jodi non ha mai amato la vita di campagna; il suo sogno \u00e8 vivere in citt\u00e0, viaggiare per il mondo e diventare ricca e famosa. Terminata la scuola dell\u2019obbligo, Jodi \u00e8 in attesa dei risultati che per\u00f2 si riveleranno un fiasco e tutte le sue aspettative sembrano venire meno quando sua madre Meg la obbliga a lavorare stabilmente a Drovers. Allegra, un po\u2019 viziata, a volte egocentrica, ma comunque disponibile, soprattutto con quella che diventa la sua miglior amica: Becky. Jodi trova l\u2019amore in Alberto, un ragazzo italiano, con il quale decide di convolare a nozze. Il giorno del matrimonio riaffiorano i dubbi che si nascondevano dentro di lei e Jodi pone fine al loro rapporto. \u00c8 cresciuta senza padre e quando Kevin \u00e8 tornato per breve tempo, il rapporto tra padre e figlia si \u00e8 fatto molto profondo e lei era disposto a seguirlo nel suo nuovo viaggio. Kevin, per\u00f2, all\u2019ultimo ha cambiato idea e sarebbe partito senza dire niente alla figlia se non fosse intervenuta Meg. Jodi si \u00e8 sentita ferita e ha sofferto molto per questo, ma poi ha capito che non le rimaneva che accettarlo. Dopo la partenza di Becky, Jodi trova una valida amicizia in Kate, una sua ex compagna di scuola, che si stabilisce a vivere e a lavorare a Drovers. Anche l\u2019amore non far\u00e0 attendere una pi\u00f9 matura e responsabile Jodi che ha una storia con Luke Morgan, il meccanico che lavora alla area di servizio di Terry. Terminata per cause indipendenti dalla sua volont\u00e0 la storia con Luke (il ragazzo viene arrestato), l\u2019arrivo di Rob a Killarney non passer\u00e0 inosservato per Jodi che si sente incuriosita da lui nonostante l\u2019alone di mistero dal quale il ragazzo \u00e8 circondato. Quando, il giorno del suo ventiduesimo compleanno, Jodi riceve dalla banca l\u2019avviso che Jack McLeod le ha lasciato un fondo fiduciario di centomila dollari per lei, tutte le sue certezze vengono messe in dubbio dalla ragazza che non sa chi realmente sia e quando sua madre Meg non le esclude la possibilit\u00e0 che possa essere figlia di Jack McLeod, a Jodi sembra crollare il mondo addosso. Dopo aver fatto il test del DNA, Jodi viene a sapere che \u00e8 davvero una McLeod e rivela a Tess che loro due sono sorelle. Il loro rapporto tuttavia ha poco tempo per crescere dato che Tess parte nuovamente lasciando a Jodi met\u00e0 della propriet\u00e0. Con Drovers Run da gestire insieme con Stevie, Jodi matura sempre pi\u00f9 e instaura un legame molto stretto con sua cugina Regan che si trasferisce stabilmente a Drovers. L\u2019arrivo di Riley far\u00e0 nascere tra i due un legame molto particolare che per\u00f2 sar\u00e0 interrotto dall\u2019improvviso ritorno di Rob, ora Matt verso il quale Jodi \u00e8 ancora innamorata. Le cose non si mettono bene quando i trafficanti di droga tornano a dare la caccia a Matt che cos\u00ec deve lasciare nuovamente Drovers. Jodi questa volta decide di seguirlo, soprattutto dopo che il ragazzo le ha dichiarato tutto il suo amore. Cos\u00ec, fingendo una finta morte, Jodi lascia Drovers Run e tutte le persone che le vogliono bene lasciando in eredit\u00e0 la sua parte di Drovers alle sue cugine Jasmine, Regan e Grace cosicch\u00e9 anche loro abbiano, in quanto McLeod, un equo ruolo nella propriet\u00e0 di famiglia. \nAlexander Ryan (stagione 1-8) Interpretato da Aaron Jeffery, doppiato da Marcello Cortese. \nDetto Alex, primogenito Ryan, \u00e8 testardo, allegro e impulsivo. Ha sempre avuto molti contrasti con il padre, (che per lungo tempo gli ha fatto credere di essere l\u2019unico responsabile dell\u2019incidente di Nick). Quando Tess arriva dalla citt\u00e0 Alex incomincia una relazione con lei che per\u00f2 non dura molto. \u00c8 un vero dongiovanni e non c\u2019\u00e8 ragazza che sappia resistere al suo fascino, se non la sua migliore amica Claire. Ben presto Alex scoprir\u00e0 di non essere figlio di Harry ma frutto di una relazione avuta da sua madre Liz con un ricco avvocato di citt\u00e0, Bryce Redstaff. La rivelazione di questo segreto porter\u00e0 grandi cambiamenti nella famiglia Ryan. Tra Alex e Claire c\u2019\u00e8 un rapporto bellissimo, che porta anche Alex a fingersi per un po\u2019 di tempo il padre di Charlotte. L\u2019affetto reciproco provano ben presto si trasforma in amore e Alex si trasferisce a Drovers. Il suo desiderio \u00e8 di chiedere a Claire di sposarlo, ma non fa in tempo perch\u00e9 la ragazza ha un incidente e muore. Alex perde cos\u00ec il grande amore della sua vita. Il ragazzo, che non vuole rassegnarsi, avr\u00e0 bisogno di molto tempo per superare il lutto e tornare, per quanto possibile, alla vita di sempre. Alex instaura un rapporto di profonda amicizia con Stevie mentre \u00e8 in netto contrasto su tutto sia con suo padre Harry e sia con la nuova compagna (e poi seconda moglie) di quest\u2019ultimo. Harry ha sempre cercato in tutti i modi di mettere Alex e Nick contro e questo ad Alex non va affatto gi\u00f9. Proprio per questo i due fratelli si trasferiscono in una propriet\u00e0 tutta loro: Wilgul. Ma Alex oltre al suo rapporto con suo fratello Nick pu\u00f2 anche contare sull\u2019amicizia di Dave e del nuovo arrivato Rob. Tornato con Nick a Killarney per i problemi di salute di Harry, Alex rimane molto sorpreso quando Harry gli offre la guida di Killarney lasciano Nick a bocca asciutta. Nonostante le continue interferenze di Harry, Alex cerca di mandare avanti la propriet\u00e0 al meglio anche grazie all\u2019aiuto di suo fratello. La notizia della morte di Nick porta Alex in vortice depressivo e il ragazzo decide cos\u00ec di lasciare Killarney e andare in citt\u00e0. Al suo ritorno Alex non \u00e8 solo ma con lui c\u2019\u00e8 Fiona la sua nuova fidanzata. Nonostante i due si siano conosciuti in soli quattro giorni, il loro rapporto sembra serio e decidono di convolare a nozze. Tuttavia ben presto Alex si render\u00e0 conto di aver fatto il pi\u00f9 grosso errore della sua vita e avr\u00e0 molti problemi anche con Stevie verso la quale si sente attratto. La repentina morte di suo padre Harry non far\u00e0 che contribuire al brutto momento della sua vita. Quando si rende conto di amare Stevie chiede il divorzio da Fiona. Quando Marcus Turner, altro figlio illegittimo di Bryce Redstaff arriva a Killarney per Alex arriva il momento di conoscere meglio suo fratellastro. E, dopo molte peripezie, celebra il suo romantico matrimonio con Stevie. \nStevie Hall (stagione 3-8) Interpretata da Simmone Jade Mackinnon, doppiata da Sonia Mazza.(s. 3-5) e Luisa Ziliotto (s. 6-8) \nStevie \u00e8 da sempre la migliore amica di Claire. Hanno gli stessi interessi e si somigliano quasi in tutto. Quando conobbe per la prima volta Claire McLeod, Stevie era una vera e propria star dei rodei. Le due non si vedono da molto tempo e Stevie arriva a Drovers proprio pochi giorni prima della morte di Claire. Dopo il tragico evento la ragazza decide di restare per aiutare Tess come responsabile della fattoria. All\u2019inizio i rapporti tra le due sono pessimi, ma poi incominciano a conoscersi e istaurano una buona amicizia che via via cresce di pi\u00f9. Un rapporto basato sul rispetto e sulla fiducia reciproca. Stevie ha una figlia adolescente, Rose che vive con Michelle, sorella di Stevie. Rose ignora che Stevie sia sua madre perch\u00e9 quando \u00e8 nata Stevie era un\u2019adolescente e la bambina fu trattata come figlia di Michelle. Questa situazione le \u00e8 molto dolorosa ed \u00e8 anche per questo che nella sua vita ha viaggiato da un luogo all\u2019altro senza mai chiamare nessun posto casa, ma ora \u00e8 intenzionata costruirsi una vita pi\u00f9 stabile a Drovers Run e forse rivelare a Rose di essere sua madre. Stevie \u00e8 anche stata sposata per un breve periodo con Jared Wuchowski da cui per\u00f2 ha divorziato. Spirito libero, energica, autoritaria, Stevie \u00e8 una vera ragazza di campagna, che per\u00f2, all\u2019evenienza, sa rivelare il suo lato pi\u00f9 femminile. Fin da subito instaura una grande e sincera amicizia con Alex, sua vecchia conoscenza. Ha poi una relazione con Kane Morgan ma l\u2019uomo, ancora legato al suo passato di lavori in nero, fugge via improvvisamente e quando torna ormai tra i due le cose si sono gi\u00e0 deteriorate. Stevie diventa socia di Tess quando acquista una piccola parte di Drovers che cos\u00ec \u00e8 anche un po\u2019 sua. Arriva poi per Stevie una grande responsabilit\u00e0 quando deve prendere in mano le redini di Drovers Run nel periodo che Tess trascorre con Nick in Argentina e Stevie si vede costretta, per una serie di circostanze, a rivelare a Rose che lei \u00e8 sua madre. Quando Stevie capisce i suoi veri sentimenti per Alex, va da lui per dirgli che lo ama ma non fa in tempo e il ragazzo, distrutto anche per la morte di suo fratello Nick, lascia Killarney. L\u2019arrivo di Fiona turba non poco Stevie che si vede cos\u00ec soffiare sotto il naso il suo amore. Tutto ci\u00f2 d\u00e0 vita a un triangolo amoroso Fiona-Alex-Stevie che causer\u00e0 solo problemi, discussioni, sofferenze per la donna che continueranno anche quando viene accusata di aver ucciso Harry Ryan. Fortunatamente la verit\u00e0 verr\u00e0 a galla (a uccidere Harry \u00e8 stata sua moglie Sandra) e per Stevie arriva anche il momento di stare un po\u2019 di tempo con sua figlia Rose e magari di approfondire il loro rapporto. Dopo l\u2019addio di Jodi, Drovers Run \u00e8 sempre pi\u00f9 sotto la sua responsabilit\u00e0, coadiuvata dalla neoproprietaria Grace McLeod, sua vecchia conoscenza. Per Stevie arriva il sereno nella sua vita con la celebrazione del suo romantico matrimonio con Alex Ryan. \nDavid Brewer (stagione 3-6) Interpretato da Brett Tucker, doppiato da Diego Sabre. \nDetto Dave, \u00e8 il veterinario del distretto dove si trova anche Drovers Run. \u00c8 stato sposato due volte e la sua seconda moglie \u00e8 morta a causa di un incidente automobilistico. La sua professione lo porta a Drovers dove incomincia a fare la corte a Tess. La sua allegria riesce a conquistare la ragazza che alla fine decide di sposarlo. Dave, per\u00f2, si rende conto di non aver ancora dimenticato la sua seconda moglie e il rapporto tra i due finisce anche a causa dei presunti problemi di salute di Tess. Tornato a Drovers molti mesi dopo la morte di Claire, Dave \u00e8 pronto a riconquistare Tess e ci\u00f2 d\u00e0 vita a un triangolo amoroso che vede in competizione Dave e Nick. Tuttavia Tess ha ormai scelto Nick e con Dave non rimane che un'ottima amicizia. Dave decide si stabilirsi a Killarney andando a vivere al cottage con Alex. L\u2019arrivo di Regan, cugina di Tess, non passa certo inosservato per il bel veterinario. Tra i due nasce qualcosa ma la partenza di Regan far\u00e0 s\u00ec che la storia non abbia un futuro. Quando suo fratello Patrick arriva a fargli visita, Dave \u00e8 costretto a riaprire vecchie ferite e a chiarire il suo rapporto con suo fratello rivelandogli la verit\u00e0 sulla morte del loro pap\u00e0 quando entrambi erano piccoli. \nKate Manfredi (stagione 4-8) Interpretata da Michala Banas, doppiata da Renata Bertolas. \nPrimogenita di tre figlie, Katherine Maria Manfredi era una delle migliori amiche di Jodi ai tempi della scuola e quando Meg sta per partire, e Tess \u00e8 alla ricerca di nuovo personale, viene assunta per tre mesi di prova. Ha frequentato il Roseworthy Agricultural College ed \u00e8 laureata in agraria, spinta soprattutto dalle aspettative dei genitori che non le hanno mai dato quell\u2019affetto tanto desiderato. Italiana di seconda generazione, Kate \u00e8 una ragazza dolce e semplice. A Drovers ad attenderla c\u2019\u00e8 una nuova famiglia. Ma fin da subito Kate dovr\u00e0 imparare a destreggiarsi nel mondo lavorativo e a non cadere nelle trappole che a volte questo pu\u00f2 presentare. Kate arriva a Drovers desiderosa di realizzare il suo piano quinquennale ossia gli obiettivi che la ragazza si \u00e8 posta da qualche anno. Con il suo modo di porsi e con il suo carattere, Kate si far\u00e0 apprezzare e amare da quella che pu\u00f2 considerare la sua nuova famiglia. Determinata ed entusiasta, Kate \u00e8 per Jodi una grande amica e le due, ritrovatesi dopo qualche anno, hanno un rapporto di amicizia e complicit\u00e0. A Drovers per Kate ci sar\u00e0 forse spazio anche per l\u2019amore? Chiss\u00e0... Fin da subito comunque la ragazza socializza molto con Dave dal quale si sente attratta. Il suo rapporto con Dave viene messo in discussione dall\u2019arrivo di Regan verso la quale Kate si mostra da subito diffidente. Passata la sua cotta per Dave, Kate ha anche una breve relazione con Patrick, durante la breve visita che il ragazzo fa al fratello. Quando Patrick torna a Killarney i due riallacciano la loro relazione ma dopo alcuni mesi capiscono che in realt\u00e0 forse non sono compatibili e si lasciano. La cotta che Kate aveva per Dave diventa un passionale amore ricambiato da quest\u2019ultimo quando Dave sta per partire per l\u2019Africa dove gli \u00e8 stato offerto un lavoro. Kate repentinamente decide di seguirlo lasciando Drovers. Tornata per dare l\u2019ultimo saluto alla sua migliore amica Jodi, Kate decide dopo poco tempo di ritornare a vivere e a lavorare a Drovers ponendo fine alla sua relazione con Dave. \nRob Shelton/Matt Bosnich (stagione 5-7) Interpretato da Jonny Pasvolsky, doppiato da Gianluca Iacono. \nRob Shelton viene assunto a Killarney come nuovo responsabile poco prima della partenza di Nick per l\u2019Argentina. Fin da subito il ragazzo si mostra ostile alla via di societ\u00e0 e appare sempre isolato dagli altri. Vive al cottage con Alex e con Dave che, per quanto il suo carattere glielo permetta, diventano suoi amici. Rob rimane molto sorpreso da Jodi dato che la ragazza le ricorda Anna, sua moglie, morta in un incidente d\u2019auto. Per Rob il suo passato \u00e8 un tab\u00f9 e non si apre con nessuno ma nella sua stanza tiene nascoste una fede nuziale, dei disegni di un bimbo, dei piccoli giocattoli. Nonostante sia restio a parlare di s\u00e9, Alex intuisce che Rob deve nascondere qualcosa di molto grosso (forse un matrimonio e un figlio alla spalle) e anche Jodi, che incomincia, prima per gioco e poi con pi\u00f9 assiduit\u00e0, a stare un po\u2019 pi\u00f9 di tempo con lui, se ne accorge. Pragmatico e diplomatico, Rob non vuole mai dare nell'occhio e quando si presenta una qualsiasi situazione che lo possa esporre in prima persona in pubblico, chiama o vede il suo misterioso amico Roger che lo consiglia e gli sta vicino. Rob si chiama in realt\u00e0 Matt Bosnich ed \u00e8 tenuto sotto copertura dalla polizia poich\u00e9 nel posto dove lavorava prima si spacciava droga ed era roba seria; lui sapeva tutto ed \u00e8 l\u2019unico testimone: se parla lui tutta quell'organizzazione \u00e8 finita. Per questo viene tenuto sotto copertura dalla polizia ma quando Tom Braiden, fingendosi un giornalista interessato alla storia di Nick, lo trova, gli d\u00e0 la caccia e Rob fugge con Jodi. Rob viene ferito ma fortunatamente tutto si risolve per il meglio e Tom viene arrestato. Per Rob per\u00f2 \u00e8 arrivato il momento di partire poich\u00e9 ancora in pericolo e ancora sotto copertura e cos\u00ec dice addio a Jodi che lo bacia. Considerando finiti i suoi problemi, Matt torna a Drovers da Jodi e i due riprendono la loro romantica storia d\u2019amore. Ma nuove difficolt\u00e0 sono in arrivo quando Matt scopre di avere ancora alle spalle malavitosi che lo inseguono e cos\u00ec si vede costretto ad andarsene di nuovo e stavolta Jodi lo seguir\u00e0.\nRegan McLeod (stagione 6-7) Interpretata da Zoe Naylor, doppiata da Jolanda Granato. \nSeconda figlia di Hugh McLeod (fratello di Jack) e di Nancy McLeod, Regan \u00e8 una tipica ragazza di citt\u00e0. La separazione dei suoi genitori quando lei aveva appena quindici anni la scosse molto. Dopo che sua sorella Jasmine (che visita Drovers Run e conosce Tess), le invia una mail spiegandole la storia della loro famiglia, dei contrasti tra Jack e Hugh, Regan decidere di andare a Drovers Run per conoscere la terra dalla quale discende e sua cugina Tess. Regan \u00e8 una geologa e dopo aver fatto alcuni studi su Drovers Run viene alla conclusione che quella terra ha molto pi\u00f9 valore di quanto possa sembrare pi\u00f9 dal punto di vista geologico che da quello storico-affettivo. Arrivata a Drovers la ragazza conoscer\u00e0 Tess e dovr\u00e0 affrontare la sua fobia per gli animali e sar\u00e0 Dave ad aiutarla a superare la sua paura. Nonostante i caratteri diversi, Regan legher\u00e0 subito con Stevie mentre con Tess ci saranno degli scontri iniziali. Quando il rapporto tra le due cugine sembra farsi pi\u00f9 profondo e meno teso, Tess viene a conoscenza dei piani di Regan per Drovers Run: la ragazza ha autorizzato una serie di scavi per trovare l\u2019oro. Tra le due cugine allora incomincia la battaglia ma Regan capisce che quello che vuole fare \u00e8 sbagliato e che il rapporto con sua cugina \u00e8 pi\u00f9 importante degli interessi economici e, rinunciando al progetto, lascia Drovers. Poco dopo la partenza di Tess e Nick, Regan ritorna a Drovers Run cercando proprio Tess e alla notizia che la cugina ora vive in Argentina sembra rimanere sconvolta. Grazie alla disponibilit\u00e0 di Jodi, Regan si apre con la sua \u201cnuova\u201d cugina e le racconta quello che le \u00e8 capitato. Regan era infatti al lavoro presso una miniera di cui era la responsabile e ha autorizzato un'esplosione dove per\u00f2 hanno trovato la morte due uomini e ora lei si sente in colpa. Jodi la invita a rimanere stabilmente a Drovers e tra le due cugine si instaura un bellissimo rapporto. Inizialmente disadattata alla vita di campagna, Regan lavorer\u00e0 sodo per dimostrare anche a Kate e a Stevie di essere una vera ragazza di campagna e, soprattutto, di essere cambiata. La partenza di Jodi rivela anche una sorpresa per Regan che eredita, insieme con le sue due sorelle, una parte di Drovers Run. Incontrata per caso la sua sorella minore, Grace, con la quale da tempo non aveva pi\u00f9 rapporti, Regan \u00e8 determinata a riconciliarsi con lei informandola dell\u2019eredit\u00e0 che le accomuna e invitandola a stabilirsi a Drovers. Quando Grace accetta, per Regan \u00e8 una grande occasione e le due sorelle migliorano il loro rapporto vivendo e lavorando insieme. Ben presto per\u00f2 Regan si rende conto che le manca il suo lavoro da geologa e cos\u00ec decide di lasciare nuovamente Drovers Run.\nPatrick Brewer (stagione 6-8) Interpretato da Luke Jacobz, doppiato da Alessandro Rigotti.\nAmante dell\u2019avventura, degli sport estremi, spirito libero e senza una meta fissa, Patrick \u00e8 il fratello minore di Dave. Arriva per la prima volta nel distretto lanciandosi con un paracadute e atterrando per sbaglio a Drovers dove viene accolto da Kate. La sua destinazione era per\u00f2 la propriet\u00e0 vicina, Killarney, per far visita a suo fratello. Rivedere Dave dopo molto tempo riapre vecchie questioni di famiglia. Patrick infatti non capisce perch\u00e9 suo fratello non voglia mai parlare del loro padre neanche nell\u2019anniversario della sua morte. Patrick inoltre ci rimane male quando scopre che Dave non aveva detto a nessuno di avere un fratello. Durante la sua breve visita proprio con Kate sta per nascere qualcosa e i due, oltre a vivere una serata romantica, si scambiano anche dei baci. Quando Dave scopre che Patrick assume talvolta degli antidepressivi rivela al fratello la verit\u00e0: loro padre non \u00e8 morto a causa di un incidente mentre puliva un fucile ma si \u00e8 volutamente sparato poich\u00e9 depresso. La sua visita, se pur breve, serve per\u00f2 a chiarire e a sistemare il suo rapporto con Dave e a scoprire un'importante verit\u00e0: quella relativa appunto alla morte del padre. Tornato a Killarney qualche tempo dopo, Patrick decide di stabilirsi a vivere e a lavorare l\u00ec e poi successivamente alla stazione di servizio. Oltre a trascorrere pi\u00f9 tempo con suo fratello Dave, Patrick pu\u00f2 incrementare il suo rapporto con Kate e tra i due nasce una bellissima storia d\u2019amore.\nGrace Kingston-McLeod (stagione 7-8) Interpretata da Abi Tucker, doppiata da Maddalena Vadacca.\nTerza e ultima figlia di Hugh McLeod e Nancy Kingston, Grace ha preso il cognome della madre dopo che i suoi genitori hanno divorziato. Grace \u00e8 amorevole e socievole ma una parte di lei rimane sempre nascosta e privata. Ha sempre avuto una vita nomade preferendo non mettere radici in un posto e alternandosi tra lavori in fattorie e viaggi per la campagna australiana. Grace \u00e8 una vera donna di campagna, esperta di cavalli e campione di rodei. Una vita rozza e a tratti confusionaria in contrasto con quella da fantina di sua sorella Jasmine. L\u2019inizio della carriera nei rodei di Grace ha coinciso con la fine di quella di Stevie Halle e la rivalit\u00e0 tra le due era molto intensa. Nonostante ci\u00f2, Stevie e Grace hanno sempre avuto grande rispetto l\u2019una per l\u2019altra e per loro \u00e8 quasi uno shock ritrovarsi a Drovers Run. Grace ha sempre usato solo il cognome di sua madre e quindi Stevie non sapeva che lei fosse una McLeod. Grace \u00e8 completamente diversa da sua sorella Regan e questo \u00e8 forse il motivo per cui le due sorelle non sono state molto in contatto fra di loro negli ultimi anni. Le sorelle erano teenager quando Hugh e Nancy divorziarono. Dopo la separazione, Regan e Grace furono mandate in collegio. Grace non \u00e8 mai stata una tipa da scuola: aveva il suo personale \u201cmetodo\u201d preferendo la pratica alla teoria. Dall\u2019altra parte a Regan \u00e8 sempre piaciuta la scuola e ha sempre tenuto alla sua carriera culturale. Le due sorelle ruppero tra di loro quando Grace prov\u00f2 ad aiutare Regan nel dare una lezione alle sue compagne che si burlavano di lei; ma il piano fall\u00ec quando all\u2019ultimo istante Regan moll\u00f2; il risultato fu che Grace fu espulsa e non fin\u00ec mai il liceo mentre Regan lo termin\u00f2 a pieni voti per poi laurearsi in geologia all\u2019universit\u00e0. Le loro vite collidono quando Grace, trovandosi nella zona nei pressi di Gungellan, incontra Regan e Stevie. Regan informa la sorella che anche lei ha ereditato dalla loro cugina Jodi, una parte di Drovers Run e la invita a rimanere nella propriet\u00e0 della famiglia. Inizialmente riluttante, Grace decide alla fine di stabilirsi a vivere e a lavorare a Drovers e sistema il suo rapporto con sua sorella. Dopo la partenza di Regan, spetta a Grace, da vera McLeod, occuparsi di Drovers Run.\nProduzione.\nPosie Graeme-Evans svilupp\u00f2 l'idea de \"Le Sorelle McLeod\" all'inizio degli anni novanta per la sua compagnia, la Millennium Television, in collaborazione con la South Australian Film Corporation. L'idea principale era quella di una serie televisiva ambientata in una fattoria australiana, con due sorellastre che gestivano la propriet\u00e0 avuta in eredit\u00e0 dal padre, e circondate da una cerchia di collaboratrici, tutte donne ovviamente. Concep\u00ec questa idea ispirandosi alle storie di amici cresciuti in campagna e all'amore per i paesaggi dell'Australia Meridionale, ritratti magnificamente nei dipinti di Hans Heysen.\nGraeme-Evans descrisse la sua idea al consiglio della tv privata Nine Network, che nel 1996 accett\u00f2 di girare una miniserie televisiva con Jack Thompson nel ruolo di Jack McLeod, il padre delle due ragazze che erediteranno dopo la sua morte la propriet\u00e0. Grazie al successo della miniserie, andata in onda il 12 maggio 1996, gli autori pensarono di mettere in produzione una serie. La Nine Network acquist\u00f2 \"Kingsford\", la tenuta dove era stata girata la miniserie originale, vicino a Gawler, e la gestirono mentre lo show era in produzione.\nIl consiglio della Nine Network accett\u00f2 di commissionare una serie composta da 13 episodi verso la fine del 2000, dopo la cerimonia d'apertura delle Olimpiadi di Sydney, ispirata al poema \"The Man From Snowy River (L'uomo dal fiume nevoso)\", che sottolineava il significato culturale del bush per gli australiani. Il primo episodio de \"Le sorelle McLeod\" and\u00f2 in onda nell'agosto del 2001, riscuotendo un grande successo e contando 1.890.000 spettatori. La prima stagione fu un successo, e in Australia raggiunse la media degli 1.500.000 spettatori a episodio. La serie ebbe successo anche in Nuova Zelanda su TV2, uno dei canali pubblici della televisione neozelandese.\nLa seconda stagione de \"Le sorelle McLeod\" ebbe ugualmente successo, diventando la terza serie pi\u00f9 famosa della televisione australiana. Nel 2003 divenne la serie pi\u00f9 popolare in Australia e uno dei programmi di punta di Nine Network; dallo stesso anno venne trasmessa anche in Italia da Rai 1. Lisa Chappell che interpret\u00f2 Claire McLeod, la sorella maggiore, abbandon\u00f2 la serie nell'ottobre del 2003 per interpretare altri ruoli; il suo personaggio venne fatto morire. La popolarit\u00e0 del programma in Australia aument\u00f2 quando vinse quattro premi Logie, tra i quali quello di Lisa Chappell per la migliore attrice femminile, quello di Aaron Jeffery per il migliore attore e il premio per la fiction pi\u00f9 popolare in Australia.\nLa colonna sonora della serie \u00e8 stata raccolta in tre volumi, interpretata da Rebecca Lavelle."}
{"id": "569903", "revid": "775372", "url": "https://it.wikipedia.org/wiki?curid=569903", "title": "Nostalgia", "text": "La nostalgia (parola composta dal greco , ritorno, e , dolore; \"dolore del ritorno\") \u00e8 un\u2019emozione caratterizzata da un senso di tristezza e rimpianto per la lontananza da persone o luoghi cari o per un evento collocato nel passato che si vorrebbe rivivere. Pu\u00f2 anche essere una sensazione paradossalmente triste e contemporaneamente felice, triste perch\u00e9 si vorrebbe rivivere un momento passato o si vorrebbe ancora essere in un luogo nel quale si \u00e8 vissuti (etc.), e felice perch\u00e9 quel momento era un momento gioioso e felice o un luogo nel quale si sono passati i momenti pi\u00f9 felici della propria vita. Il ricordare quel momento e quel luogo riporta alla mente i momenti felici ma allo stesso tempo causa un senso di tristezza per la fine degli stessi.\nPu\u00f2 talvolta evolvere in manifestazioni di carattere patologico.\nEtimologia.\nIl termine nostalgia in s\u00e9, pur derivato dal greco come molti termini scientifici, era sconosciuto al mondo greco. Entra nel vocabolario europeo nel XVII secolo, per opera di uno studente di medicina alsaziano dell'Universit\u00e0 di Basilea, Johannes Hofer, il quale, constatando le sofferenze dei mercenari svizzeri al servizio del re di Francia Luigi XIV, costretti a stare a lungo lontani dai monti e dalle vallate della loro patria, dedic\u00f2 a questo fenomeno una tesi, pubblicata a Basilea nel 1688 con il titolo \"Dissertazione medica sulla nostalgia\". Con questo termine greco di nuovo conio, infatti, Hofer traduce nel linguaggio scientifico l'espressione francese \u00abmal du pays\u00bb e il termine tedesco \u00abHeimweh\u00bb (letteralmente \"dolore per la casa\"), ancor oggi utilizzati nelle rispettive lingue. Tale stato patologico era cos\u00ec grave che spesso portava alla morte i soggetti che ne erano colpiti e nessun intervento medico valeva a ridare loro le forze e la salute a meno che non li si riportasse verso casa. A partire dalla fine del XVIII secolo e soprattutto nella prima met\u00e0 del secolo successivo, accanto all'interesse medico, la nostalgia convoglia notevoli attenzioni in ambito poetico e musicale, in corrispondenza con l'ondata migratoria dall'Est Europa. Tuttavia, \u00e8 soltanto a partire da Charles Baudelaire che il termine si libera dal riferimento a precisi luoghi o al passato infantile, per assurgere a condizione di anelito indefinito. Con l\u2019et\u00e0 del Romanticismo, il pensiero del ritorno all\u2019infanzia e del ricordo del proprio passato si caric\u00f2 di tensione eroica e drammatica, diventando inoltre un fondamento indiretto per i nazionalismi che stavano nascendo in quel periodo in tutta Europa. Ma fu solo con la fine del secolo e con gli albori della societ\u00e0 di massa, che la nostalgia assunse le caratteristiche peculiari con cui si identifica ancora oggi come Svetlana Boym, nel testo \"Ipocondria del cuore: nostalgia, storia e memoria,\" spiega:\nUna malattia \"antropologica\".\nVirginia de Micco, nel testo a sua cura \"Le culture della salute-immigrazione e sanit\u00e0, un approccio trans-culturale\", scrive:\nNostalgia e migrazione.\nSecondo Renos K. Papadopoulos il fatto che tutti i rifugiati abbiano perduto la casa (o la madrepatria) fa s\u00ec che condividano un profondo senso di struggimento nostalgico e che desiderino riparare quel tipo molto specifico di perdita. Nostalgia \u00e8 il termine usato per descrivere l'intero fascio di tutti quei sentimenti, reazioni, speranze, timori, etc. In questa ottica la nostalgia non pu\u00f2 essere separata da ci\u00f2 che la \u201ccasa\u201d rappresenta soprattutto a livello simbolico. In particolar modo per i rifugiati, ci\u00f2 crea un disorientamento in quanto si rivela impossibile stabilire con esattezza l'origine precisa di una perdita che non si limita a quella tangibile di una casa \"tout court\", intesa nella sua materialit\u00e0, ma che si allarga alla perdita di tutti i tipi di rapporti personali che il soggetto intrattiene con se stesso, con gli altri e con l'ambiente sociale che lo circonda.\nDopo aver lasciato il proprio paese, la propria casa, il luogo dove si \u00e8 conosciuti e riconosciuti, le poche certezze che hanno segnato e dato senso alla propria esistenza, la nostalgia pu\u00f2 rappresentare un'emozione talmente intensa da manifestarsi come esperienza dolorosa, e condurre ad un malessere psichico e fisico.\nL'antropologo ed etnopsichiatra Roberto Beneduce scrive:\nSe da un lato la nostalgia \u00e8 disillusione e pu\u00f2 condurre a un malessere del corpo e della mente, dall'altro pu\u00f2 essere vissuta come una spinta verso il luogo di origine, verso il proprio paese, verso gli affetti, verso le proprie radici e la propria storia, spinta che consente di non sentirsi senza casa, senza appartenenza, senza paese e costituisce una risposta al sentimento del pericolo incombente sulla propria identit\u00e0. Nostalgia allora anche come consolazione e come rifugio.\nSpesso la nostalgia si condensa intorno ad alcune immagini (di oggetti, di luoghi, di persone) che si rivelano nell'esperienza come fortemente significativi per la propria dimensione dell'essere e molto consolatori rispetto al vissuto dello spaesamento, dando alla persona un senso di maggiore sicurezza. La nostalgia \u00e8 un \u201cterreno ricco\u201d nella clinica con le persone straniere, nel quale \u00e8 molto importante per il terapeuta sapersi muovere, infatti gli \u201coggetti\u201d della nostalgia (che nel tempo possono anche perdere un po' di concretezza) ci rivelano molto dell'inespresso della persona, non solo del suo passato, ma anche dei suoi bisogni, dei suoi desideri nel presente.\nNostalgia e politica.\nIl sentimento di nostalgia rappresenta uno dei raccordi fondamentali tra l'identit\u00e0 personale e i processi di identificazione collettiva, ovvero tra il piano psicologico e quello politico.\nUna prima funzione del discorso nostalgico, rinvenibile in numerose mitologie e narrazioni nazionali (o di altre formazioni sociali), fa leva sulla malinconia personale per i tempi e spazi sfuggenti, alimentando, cos\u00ec, la speranza utopica del singolo nelle capacit\u00e0 redentrici della collettivit\u00e0. Il movimento verso l'obiettivo \u201cescatologico\u201d (quale ad esempio pu\u00f2 essere il conseguimento dell'unit\u00e0 nazionale) \u00e8 dipinto come un ritorno a una condizione originaria, naturale, salvifica, da sempre latente ma sepolta sotto le macerie del tempo oppure collocata altrove nello spazio. Per cui il discorso \u00e8 costellato di termini come \u201crinascita\u201d, \u201crisorgimento\u201d, \"riscossa\", \"ritorno\" e simili. In questi casi il sentimento nostalgico non svolge una funzione paralizzante, ma al contrario mobilitante. Non di rado intriga il singolo con tanta pi\u00f9 intensit\u00e0 sentimentale quanto pi\u00f9 lontano appaia la realizzazione dell'obbiettivo. Questo spiega, tra l'altro, il ruolo eminente che nell'immaginario di varie collettivit\u00e0 hanno assunto, oltre agli esili, le \u201csconfitte\u201d, che in modo a prima vista paradossale, invece di scoraggiare, mobilitano (il caso pi\u00f9 spesso citato \u00e8 probabilmente quello della Battaglia del Campo dei Merli nell'immaginario serbo, ma la storia \u00e8 ricca di esempi consimili).\nUn secondo importante contributo del sentimento nostalgico consiste nell'elaborazione psicologica e culturale di cesure politiche talmente traumatiche da produrre una frattura anche nella biografia dei singoli. I casi recenti pi\u00f9 noti sono quelli delle varie \"ostalgie\" post-socialiste, ma gli esempi storici sono legione. Nelle manifestazioni pubbliche di nostalgia, che possono essere di carattere ufficiale oppure assumere la forma dell'opposizione a un presente indesiderato, s'interseca ancora una volta l'elaborazione del \u201clutto\u201d personale per i tempi andati con il discorso politico o proto-politico. Pu\u00f2 sorprendere come in molti casi il sentimento nostalgico nasca quasi nel momento stesso del passare brusco e inavvertito di un presente familiare. Con ancora pi\u00f9 stupore si nota che tale sentimento spesso prescinde del tutto da come, con quale felicit\u00e0 o infelicit\u00e0, i tempi passati erano stati effettivamente vissuti. Ma lo stupore per questa involuzione sentimentale si basa su un equivoco: l'elaborazione nostalgica non \u00e8 veramente protesa verso un ritorno al passato. Essa assomiglia, in realt\u00e0, a uno struggente commiato da una parte del S\u00e9 non pi\u00f9 presente, quasi fosse un rito funebre necessario per ridare senso e coerenza alla propria narrazione storica e biografica. Un passaggio, questo, quindi necessario per conciliarsi, in modo talora dolce e talaltra pi\u00f9 rancoroso, con il presente. Il ricordo malinconico del passato segnala dunque una pur dolorosa accettazione dello spostamento delle coordinate spazio-temporali, consentendo di riposizionare entro tali coordinate le proprie attese, personali e collettive, per il futuro.\nLa nostalgia nella musica.\nTra i brani musicali di successo dedicati alla nostalgia ci sono:"}
{"id": "569912", "revid": "599013", "url": "https://it.wikipedia.org/wiki?curid=569912", "title": "Giovanni Barbagli", "text": "Biografia.\nEletto Consigliere regionale della Toscana nel 1970 per la Democrazia Cristiana, conferma il proprio seggio in Consiglio regionale anche nel 1975.\n\u00c8 stato eletto alle elezioni europee del 1979 per le liste della DC ed \u00e8 stato membro della Commissione per gli affari sociali e l'occupazione, della Commissione per i bilanci e della Delegazione per le relazioni con l'America Latina. Ha aderito al gruppo parlamentare del Partito Popolare Europeo."}
{"id": "569918", "revid": "731511", "url": "https://it.wikipedia.org/wiki?curid=569918", "title": "Lanciatore", "text": "Nel gioco del baseball, il lanciatore \u00e8 il giocatore che dal monte di lancio, un rialzo sul terreno di gioco posto a 60 piedi e 6 pollici dalla casa base, lancia la palla verso il battitore, cercando di impedirgli l'avanzamento sulle basi, direttamente, eliminandolo con uno \"strikeout\", o indirettamente, facendogli colpire una palla che possa essere poi giocata con facilit\u00e0 dalla difesa. Sebbene il nome si riferisca a tutti i lanciatori che si alternano nel corso di una partita, il ruolo del lanciatore si identifica con i giocatori che iniziano la partita per la propria squadra, con l'intenzione di portare a compimento l'intera gara, o perlomeno restare in partita il pi\u00f9 a lungo possibile. Si parla in questo caso di \"lanciatore partente\" (starter). Ogni squadra ne possiede diversi che si alternano secondo un ordine stabilito dal manager (rotazione dei lanciatori). Il lanciatore che subentra al partente \u00e8 detto \"lanciatore di rilievo\" (rilief), tra questi talvolta \u00e8 presente anche il \"closer\", specializzato nella chiusura della partita e solitamente schierato nell'ultimo inning.\nDescrizione.\nSar\u00e0 considerato un buon partente un lanciatore in grado di effettuare circa un centinaio di lanci, prima che la fatica incida sulla loro efficacia. Una simile prestazione dovrebbe condurre al completamento di circa due terzi di gara. L'obiettivo del partente sar\u00e0 quello di essere sostituito quando la sua squadra \u00e8 avanti nel punteggio o almeno che la partita non sia del tutto compromessa e sia possibile giocarsi l'ultimo scorcio del match con qualche possibilit\u00e0 di vittoria.\nIn Italia, dove si giocano generalmente tre partite ogni week end, ogni squadra dovrebbe poter schierare almeno tre partenti. Negli Stati Uniti, dove si gioca praticamente tutti i giorni, le rotazioni dei lanciatori sono costituite tipicamente da 4 o 5 giocatori. Quello che \u00e8 considerato il partente pi\u00f9 forte normalmente sale sul monte per lanciare l\"'Opening day\", la prima partita della stagione.\nNelle major i lanciatori a disposizione del manager della squadra durante una partita sono una dozzina, Normalmente viene utilizzato un partente della rotazione (a meno che la partita non si protragga oltre misura), e alcuni rilievi per completare la partita. I rilievi specializzati per lanciare l'ultimo inning senza subire punti si chiamano closer. Sono lanciatori che normalmente non hanno l'autonomia superiore a una ventina di lanci, ma sono molto potenti e efficaci.\nLa partita del lanciatore.\nLa partita del lanciatore inizia dopo un lungo riscaldamento nel \"bullpen\", una porzione di terreno recintata posta ai margini del campo da gioco, riparata dal pubblico che potrebbe distrarre il giocatore. Una volta iniziato l'incontro, il lanciatore affronta i giocatori avversari con una serie diversa di lanci, in modo da confonderli con l'imprevedibilit\u00e0.\nLa palla veloce \u00e8 il lancio base per ogni lanciatore (\"bread and butter\", in inglese, \"pane e burro\", essenziale), con i lanci pi\u00f9 veloci che nella Major League Baseball sfiorano i 160\u00a0km/h. Tuttavia un lanciatore che lanciasse solo palle veloci, indipendentemente dalla velocit\u00e0 raggiunta, avrebbe vita breve perch\u00e9 i battitori avversari, una volta fatto l'occhio allo stile di lancio, avrebbero buon gioco a battere valido. Occorre quindi che il buon lanciatore aggiunga al proprio repertorio una serie di lanci speciali che tolgano agli avversari dei punti di riferimento, con i migliori lanciatori che riescono a padroneggiarne 3 o 4 tipi diversi:\nIl lanciatore cerca di eliminare con tre \"strikes\", lanci in zona valida, il battitore, ottenendo lo \"strikeout\", e secondariamente impedirgli comunque un contatto pieno, in modo che anche se battuta la palla sia poi facilmente difendibile, e il battitore venga eliminato sulle basi.\nStatistiche e riconoscimenti.\nLa partita del lanciatore viene analizzata minuziosamente e produce numerose statistiche che ne descrivono il valore. Le principali sono:\nIl lanciatore che riesce a chiudere l'anno in testa alle tre categorie statistiche \u00e8 premiato con la tripla corona (Triple Crown).\nQuando un lanciatore ottiene contemporaneamente una partita completa, uno \"shutout\" e un \"no-hitter\", gli viene accreditato un \"perfect game\", la partita perfetta. Solo 21 giocatori nella storia del baseball moderno (dal 1900 in poi) hanno realizzato questa impresa.\nOltre alla tripla corona e alle prestazioni legate alla singola partita come il \"no-hitter\" e il \"perfect game\", i lanciatori concorrono per l'attribuzione del \"Cy Young award\", il premio per il miglior lanciatore dell'anno, che prende il nome dal grande giocatore di inizio Novecento, Cy Young, e per il \"Guanto d'oro\", che premia il miglior difensore della categoria, quindi il lanciatore che meglio degli altri riesce ad abbinare alle capacit\u00e0 di lancio anche quelle di agilit\u00e0 nel ricoprire attivamente il ruolo di difensore.\nPer closer, che per il loro ruolo, hanno un utilizzo limitato e non possono concorrere agli stessi riconoscimenti degli altri lanciatori, vengono valutati con statistiche particolare la cui principale sono il numero di salvezze ottenute. Una salvezza \u00e8 una partita che l'ultimo lanciatore \u00e8 riuscito a chiudere conservando il vantaggio."}
{"id": "569923", "revid": "729019", "url": "https://it.wikipedia.org/wiki?curid=569923", "title": "Carla Barbarella", "text": "\u00c8 stata eletta alle elezioni europee del 1979 e riconfermata nel 1984 per le liste del PCI ed \u00e8 stata vicepresidente della Commissione per i bilanci e della Delegazione per le relazioni con i paesi dell'America del Sud, membro della Commissione per l'agricoltura, della Delegazione al comitato misto Parlamento europeo/Assemblea della Repubblica del Portogallo e della Delegazione per le relazioni con i paesi dell'America centrale e del gruppo Contadora.\nHa aderito al gruppo parlamentare \"Gruppo comunista e apparentati\"."}
{"id": "569927", "revid": "1318658", "url": "https://it.wikipedia.org/wiki?curid=569927", "title": "Ford Prefect", "text": "Ford Prefect \u00e8 la denominazione di alcune vetture prodotte in Gran Bretagna dalla Ford. Rappresenta la versione pi\u00f9 lussuosa rispetto ai coevi modelli \"Anglia\" e \"Popular\".\nVersioni.\nE93A: 1938-1949.\nLa Prefect venne introdotta nel 1938 come sviluppo della precedente Ford 7Y, primo modello Ford prodotto al di fuori degli stabilimenti di Detroit, Michigan. La produzione avvenne negli impianti di Dagenham, Essex.\nLa vettura fu esplicitamente progettata per il mercato britannico e come motore venne utilizzato il quattro cilindri in linea a valvole laterali di 1.200 cm\u00b3. Il circuito di raffreddamento era sprovvisto di pompa e la circolazione del liquido avveniva per convezione. L'avviamento del motore avveniva attraverso un'apposita manovella esterna, in quanto la batteria da 6V non aveva potenza sufficiente per l'operazione. Anche i tergicristalli funzionavano attraverso una pompa collegata al motore. Questo fece s\u00ec che nelle salite o al di sotto dei 60 km/h, tendessero a fermarsi per poi riprendere appena finita l'ascesa o riguadagnata la velocit\u00e0.\nE493A: 1949-1953.\nNel secondo dopoguerra la Prefect sub\u00ec poche modifiche. Nel 1952 vennero apportate alcune modifiche ai fari, spostati sui parafanghi, e agli indicatori di direzione, montati anch'essi vicino ai fari.\nA causa di alcune restrizioni, gli indicatori vennero eliminati nel mercato australiano. In quello inglese era disponibile solo la versione a quattro porte berlina, perch\u00e9 la fascia delle due porte venne coperta dall'Anglia.\nI freni rimasero a tamburo (250mm di diametro) e la vettura montava ancora delle balestre trasversali.\nLa Prefect testata dalla rivista britannica \"The Motor\" nel 1948, raggiunse la velocit\u00e0 massima di 98 km/h e acceler\u00f2 da 0 a 80 km/h in 22,8 s. I consumi furono di 8,51 l/100 km. L'auto testata possedeva gli interni in pelle ed era costata 412\u00a3 tasse incluse. Sempre secondo la rivista \"The Motor\", la Prefect E493A fu la quattro porte meno costosa del mercato britannico.\nAlla fine della produzione, vennero assemblate 192.229 vetture.\n100E: 1953-1959.\nNel 1953 una nuova Ford Prefect venne introdotta a fianco della Ford Anglia e rimase in produzione fino al 1959. Il vecchio pianale venne sostituito con uno di tipo integrale e un sistema di sospensioni indipendenti anteriori sostitu\u00ec le balestre trasversali. I freni a tamburo diventarono pi\u00f9 piccoli con un diametro di 200 mm. Il motore di 1172 cm\u00b3 rimase a valvole laterali.\nEsternamente, la Prefect 100E poteva essere distinta dall'Anglia 100E in quanto aveva delle barre verticali sulla mascherina del radiatore e quattro porte.\nNegli interni, erano presenti dei sedili anteriori separati rivestiti in PVC o in pelle (optional) e due strumenti circolari di fronte al posto guida (uno contenente il tachimetro e l'altro contenente i misuratori del livello di benzina e della temperatura dell'acqua). Il cambio era montato sulla pavimentazione, mentre il sistema di riscaldamento era un optional.\nA partire dal 1955 divenne disponibile un modello \" familiare\" della Prefect: la Ford Squire. La meccanica era la stessa della omologa versione della Anglia, denominata Ford Escort, dalla quale la Squire differiva solo per le modanature in legno applicate all'esterno.\nLa rivista \"The Motor\" test\u00f2 una 100E nell'allestimento de-luxe nel 1957 e registr\u00f2 una velocit\u00e0 massima di 114 km/h e un'accelerazione da 0 a 100 km/h in 32,2 s. I consumi sul misto furono di 7,1 l/100km. Nel mercato britannico costava 658\u00a3 tasse incluse.\nVennero prodotte 100.554 Prefect 100E.\n107E: 1959-1961.\nIl modello 107E era una rivisitazione del precedente modello 100E. Il motore adottato,come il cambio, a quattro velocit\u00e0,era del modello Anglia 105E. La produzione di questo modello fu per\u00f2 piuttosto limitata in quanto fu sostituito dalla nuova Ford Cortina.\nI freni a tamburo avevano un diametro di 200 mm e le sospensioni anteriori adottarono lo schema MacPherson. L'asse posteriore utilizzava balestre semi-ellittiche.\nNei test, la rivista \"The Motor\" registr\u00f2 una velocit\u00e0 massima di 117 km/h e un'accelerazione da 0 a 100 in 27,2 s. I consumi sul misto furono di 7,8 l/100km, mentre il prezzo dell'auto era di 621\u00a3 tasse incluse. I lavavetri, la radio e gli interni in pelle (al posto dello standard PVC) vennero venduti come optional.\nNel 1961 si raggiunsero 38.154 unit\u00e0 costruite, tutte bicolore.\nAltri mercati.\nOltre che in Gran Bretagna la Prefect venne venduta anche in Australia e in Canada. Il modello canadese era dotato di guida a sinistra. In Australia erano disponibili anche dei modelli di \"UTE\", dei pick-up, realizzati su meccanica e carrozzeria Prefect.\nLa Prefect venne anche prodotta dalla Ford-Vairogs in Lituania con la denominazione di Ford-Vairogs Junior.\nCuriosit\u00e0.\nFord Prefect \u00e8 anche il nome dato al co-protagonista della \"Guida galattica per gli autostoppisti\" di Douglas Adams."}
{"id": "569929", "revid": "4435689", "url": "https://it.wikipedia.org/wiki?curid=569929", "title": "Tabiano", "text": ""}
{"id": "569931", "revid": "1632387", "url": "https://it.wikipedia.org/wiki?curid=569931", "title": "Edward the Great", "text": "Edward the Great \u00e8 la sesta raccolta del gruppo musicale britannica Iron Maiden, pubblicata nel 2002 dalla EMI.\nNel 2005 ne \u00e8 uscita una versione aggiornata in Europa, Asia e Sudamerica, che presenta una lista tracce differente: non sono presenti i brani \"The Clairvoyant\", \"Infinite Dreams\" e \"Holy Smoke\", i quali hanno fatto posto a \"Brave New World\", \"Wildest Dreams\" e \"Rainmaker\". Per voler mantenere l'ordine cronologico, \"Fear of the Dark\", che rimane il brano conclusivo ideale, proviene in questa versione dall'album dal vivo \"Death on the Road\" (del 2005)."}
{"id": "569932", "revid": "125988306", "url": "https://it.wikipedia.org/wiki?curid=569932", "title": "Paolo Barbi", "text": "Biografia.\nNato a Trieste da genitori di Lesina nell'odierna Croazia, fu esule a Napoli, ove insegn\u00f2 storia e filosofia alla Scuola militare Nunziatella dal 1949 al 1959.\nFu presidente dell'Associazione Nazionale Venezia Giulia e Dalmazia per un trentennio. In questo periodo si ebbe anche la firma del Trattato di Osimo\n, a cui il Barbi si oppose, da deputato, con un intervento alla Camera.\nDeputato, appunto, democristiano al Parlamento italiano nelle legislature III, IV, V e VI, fu pi\u00f9 volte sottosegretario: al Bilancio e alla Programmazione economica nel II governo Rumor e nel II governo Andreotti; alle Partecipazioni statali nel IV governo Andreotti; all'Industria e Commercio nel II governo Leone.\nAlle prime elezioni a suffragio universale per il Parlamento europeo (1979), fu eletto nelle liste della DC, aderendo al gruppo parlamentare del Partito Popolare Europeo.\nIl Barbi fu anche capogruppo del PPE al Parlamento Europeo. Finora \u00e8 stato l'unico italiano scelto come presidente del Gruppo Popolare Europeo.\nNel Parlamento europeo fu membro della Commissione per i bilanci e della Commissione politica.\nSuccessivamente all'esperienza di parlamentare europeo, fu per molti anni membro dll'ufficio politico (\"bureau\") del Partito Popolare Europeo.\nFinita l'esperienza politica della Democrazia Cristiana, ader\u00ec al Partito Popolare Italiano.\n\u00c8 morto il 10 giugno 2011 a Napoli.\nIl Presidente della Repubblica Giorgio Napolitano ne ha cos\u00ec ricordato la figura: \"\"Con lui scompare una splendida figura dell'antifascismo e dell'europeismo italiano. \u00c8 stato in Parlamento, nella vita pubblica e nella vita sociale un rappresentante sempre illuminato del cattolicesimo democratico e popolare\".\n\"Da autorevole personalit\u00e0 democristiana italiana ed europea, ha contribuito attivamente all'avanzamento della causa del progresso sociale e civile del Paese. Da educatore ha lasciato un'impronta incancellabile nella storia del Collegio Militare della Nunziatella di Napoli. Ha interpretato col pi\u00f9 grande senso della giustizia e della pace i sentimenti e le aspirazioni delle popolazioni della Venezia Giulia, dell'Istria e della Dalmazia esposte a tormentate vicissitudini storiche.\"\n\"Personalmente perdo con lui un grande amico che conobbi, gi\u00e0 a Napoli nei miei primi anni giovanili, disinteressato e solidale protagonista delle comuni battaglie per la democrazia e per l'Europa\"."}
{"id": "569934", "revid": "4435711", "url": "https://it.wikipedia.org/wiki?curid=569934", "title": "Tabiano bagni", "text": ""}
{"id": "569935", "revid": "4435728", "url": "https://it.wikipedia.org/wiki?curid=569935", "title": "Tabiano castello", "text": ""}
{"id": "569937", "revid": "287204", "url": "https://it.wikipedia.org/wiki?curid=569937", "title": "Coro polifonico del Centro Universitario Musicale di Cagliari", "text": "Il coro polifonico del Centro Universitario Musicale di Cagliari \u00e8 stato fondato nel 1968 al fine di avvicinare il pubblico giovanile alla musica e in particolare al canto corale, attraverso la costituzione di un coro polifonico diretto dal maestro Fabio Sanna.\nAttivit\u00e0.\nDal 1969 al 1976, sotto la direzione del M.\u00b0 Gustavo Melis, ha intrapreso un'intensa attivit\u00e0 concertistica sia in Italia che in Europa, partecipando alle pi\u00f9 importanti competizioni internazionali. Fra i numerosi riconoscimenti, si ricordano tre premi speciali, quale miglior coro italiano nella categoria \"cori femminili\" e \"cori misti\"; un secondo posto nella categoria \"canti popolari\" conseguito al Concorso Internazionale \"G. d'Arezzo\", terzo posto assoluto al Concorso Internazionale di Llangollen, terzo posto nella categoria \"cori maschili\" al Concorso \"A. Seghizzi\" di Gorizia e menzione speciale al X Dia Internacional de Canto Coral di Barcellona.\nDal 1976, il Coro del Centro Universitario Musicale ha eseguito numerosi concerti rivolgendo la sua attenzione prevalentemente alle opere di Carl Orff, Pergolesi, Schubert, Mozart, Brahms, Vivaldi, Verdi e Martini e a composizioni polifoniche contemporanee. \nNel luglio del 1996, il coro ha partecipato al XIII Festival Internazionale di Cori Polifonici \"Citt\u00e0 di Tolentino\" (MC). Nel mese di giugno 1998, in occasione del trentennale dalla fondazione, il Coro ha effettuato una tourn\u00e9e in Danimarca, esibendosi a Copenaghen, Nyborg, Odense, riscuotendo un notevole successo di pubblico e critica.\nNel dicembre del 1999 e del 2000 ha tenuto una serie di concerti a Berlino e a Budapest, nell'ambito di due interessanti tourn\u00e9e, aventi lo scopo di diffondere la musica italiana e la cultura sarda all'estero, inserite nei programmi del Ministero per i Beni e le Attivit\u00e0 Culturali. In entrambe le occasioni, tutti i concerti hanno ottenuto lusinghiere recensioni, sia dalla stampa tedesca che da quella ungherese.\nNel settembre 2000, durante la rassegna \"CONCORDIA VOCIS\", il coro ha partecipato alla prima esecuzione italiana del \"Requiem\" per soli, coro e banda sinfonica del compositore ungherese Frigyes Hidas in un concerto tenutosi al Teatro Comunale di Cagliari.\nNel 2002, sempre nell'ambito dei programmi ministeriali, ha realizzato una tourn\u00e9e in Sudamerica esibendosi in sei concerti prima ad Asunci\u00f3n (Paraguay) poi a Foz do Igua\u00e7u (Brasile). Questa importante trasferta ha destato grande attenzione da parte dei media, consensi dal numeroso pubblico intervenuto e ricevuto il plauso ufficiale da parte dell'ambasciata italiana in Paraguay.\nNel dicembre 2003, oltre all'attivit\u00e0 nell'isola, ha effettuato una serie di concerti nel nord Italia, rispettivamente a Milano, Vicenza, Arsiero e Velo d'Astico.\nDal 19 al 24 maggio 2004 il Coro ha partecipato al IV Festival Internazionale di Cori Polifonici nella citt\u00e0 di Stettino (o Stettino, in Polonia), dove ha eseguito, con altri duecento coristi provenienti da tutto il mondo, il Requiem di Dvo\u0159\u00e1k e due concerti in altrettante cattedrali.\nNel luglio 2005 in Spagna (Torrevieja - Valencia) al 51\u00ba Concorso Internazionale di \u201cHabaneras y Polifonia\u201d il coro del Centro Universitario Musicale, sotto la direzione del maestro Riccardo Leone, vince il secondo premio assoluto nella sezione \"Habaneras\" e si classifica al 5\u00ba posto nella sezione \"polifonia\", su 24 cori partecipanti e provenienti da tutto il mondo. Nella lunga storia del concorso spagnolo il premio viene assegnato per la prima volta a un coro italiano.\nL'attivit\u00e0 all'estero del 2006 ha avuto inizio nel mese di giugno con la partecipazione alla XXXV edizione del prestigioso concorso corale \u201cFloril\u00e8ge Vocal de Tours\u201d dove il coro ha riscosso importanti consensi e inviti da parte di organizzatori di altri concorsi. \nL'attivit\u00e0 \u00e8 proseguita nel mese di agosto con la partecipazione al XLII Festival per organo che si svolge in Polonia nelle cattedrali di Kamie\u0144 Pomorski e Ko\u0142obrzeg (importante citt\u00e0 balneare del Mar Baltico), seguito attentamente da un folto e competente pubblico. La tourn\u00e9e si \u00e8 conclusa con un concerto eseguito nell'auditorium del Castello dei Principi di Pomerania di Stettino, annoverato fra i pi\u00f9 importanti Centri per le attivit\u00e0 culturali della Polonia.\nNell'agosto 2007 il coro, in formazione di ottetto, consegue il primo premio al 24\u00ba Concorso Polifonico Nazionale \"Guido D'Arezzo\", mentre nel maggio 2008 si aggiudica la vittoria al 15\u00ba Gran Premio \"Efrem Casagrande\" tenutosi all'interno del 43\u00ba Concorso Nazionale Corale di Vittorio Veneto.\nAttivit\u00e0 di ricerca e promozione musicale.\nPresso la propria sede ha allestito una mediateca, con prevalente presenza di testi di musicologia, partiture, video e CD di musica classica.\nHa inoltre realizzato mostre, rassegne riservate a solisti, orchestre giovanili e da camera. Dal 1992, collabora all'organizzazione della Rassegna Internazionale di Cori Polifonici \"Concordia Vocis\" alla quale hanno partecipato, oltre a cori italiani, gruppi vocali di fama internazionale provenienti da 19 Paesi dei cinque continenti. \nIl Centro Universitario Musicale, attento alle problematiche della coralit\u00e0 sarda, specie negli ultimi anni, ha organizzato convegni e corsi di perfezionamento per direttori di coro e coristi, tenuti dal maestro Dino Stella, dalla Prof.ssa Andrea O. Veneracion e dal maestro Gary Graden, cui hanno collaborato i Philippine Madrigal Singers e il coro St. Jacob di Stoccolma.\nIl coro si avvale della collaborazione di alcuni giovani compositori sardi (Cassinelli, Marchionni, Saba, Pusceddu), ai quali vengono commissionati brani da eseguire poi durante l'attivit\u00e0 italiana e all'estero.\nInoltre, ogni anno l'associazione corale organizza dei corsi di preparazione e perfezionamento vocale."}
{"id": "569944", "revid": "123485883", "url": "https://it.wikipedia.org/wiki?curid=569944", "title": "Dante Gallani", "text": "Biografia.\nLaureato in medicina all'Universit\u00e0 di Padova, svolge la sua opera politica nel medio Polesine dove organizza le leghe bracciantili.\nNel novembre del 1919 diviene deputato.\nCon l'avvento del fascismo si trasferisce a Padova e, dopo l'assalto e l'incendio dello studio medico e dell'abitazione, si stabilisce a Milano.\nE' stato membro della Massoneria.\nNel 1926 viene arrestato e costretto al confino in Basilicata, a Marsico Nuovo, fino al 1929, anno in cui venne emessa un'amnistia. Al suo ritorno si trasferisce definitivamente a Milano con la famiglia.\nRimasto vedovo nel 1932, si risposa nel 1933 con Lina Merlin.\nMuore a Milano nel 1936. Cremato, le sue ceneri sono nel cimitero Monumentale di Milano."}
{"id": "569947", "revid": "287204", "url": "https://it.wikipedia.org/wiki?curid=569947", "title": "Uragano rosso", "text": "Uragano rosso (\"Red Storm Rising\") \u00e8 un romanzo techno-thriller scritto nel 1986 da Tom Clancy, a quattro mani con Larry Bond, dal quale \u00e8 stato tratto un simulatore di guerra, \"Harpoon\" (dal nome in codice del missile americano AGM-84); per il suo realismo \u00e8 stato adottato come testo complementare in alcune accademie militari americane.\nTrama.\nLa situazione descritta \u00e8 una guerra calda tra NATO e Patto di Varsavia che si sviluppa a partire dallo scenario di guerra fredda dell'epoca: un gruppo di terroristi islamici distrugge un sito in una delle repubbliche sovietiche dell'allora URSS, comprendente una gigantesca raffineria e un campo petrolifero. La dirigenza sovietica, messa di fronte alla prospettiva di una grave crisi energetica e non disposta a piegarsi di fronte all'Occidente, prepara un piano di invasione del Medio Oriente.\nPer impedire alla NATO di interferire si sceglie di attaccare preventivamente la Germania, cercando (senza riuscirci) di ottenere sorpresa tattica e strategica.\nPer assicurarsi questa condizione, viene orchestrata dal KGB una messinscena per addossare alla Germania Ovest (esisteva ancora il Muro di Berlino), la responsabilit\u00e0 di un attentato al Cremlino compiuto dallo stesso KGB, in seguito al quale sferrare un attacco alla NATO sul territorio tedesco approfittando della mancanza di coesione che la presunta responsabilit\u00e0 tedesca avrebbe creato tra gli alleati.\nMa l'attacco, il cui effetto sorpresa \u00e8 venuto meno per un banale incidente d'auto che ha coinvolto un maggiore delle spetsnaz (le forze speciali sovietiche), viene anticipato da una pesante serie di incursioni delle forze aeree tattiche NATO che distruggono aeroporti, depositi e linee di comunicazione sovietiche.\nCi\u00f2 nonostante i sovietici avanzano nel territorio tedesco, occupano l'Islanda con un colpo di mano e assestano duri colpi alle forze navali NATO dell'Atlantico e ai convogli che riforniscono le forze terrestri in Europa. Il comandante della marina statunitense Daniel X. Macaffery, al comando del sottomarino classe Los Angeles USS \"Chicago\", viene inviato nel mare di Barents per bombardare le basi aeree sovietiche, allo stesso tempo, il comandante Edward Morris, assiste all'attacco della sua nave da parte di un sottomarino russo classe Victor. La fregata al comando di Morris, la \"Pharris\", resta danneggiata in modo gravissimo (la prua si stacca dal resto della nave), Morris \u00e8 quindi costretto a rientrare alla base rimorchiato.\nIntanto Macaffery ha bombardato e distrutto le basi aeree sovietiche ma si ritrova braccato dal grosso delle forze navali del patto di Varsavia.\nPiuttosto che proseguire la missione, Macaffery decide di procedere alla scorta dell'USS \"Providence\", sottomarino americano danneggiato durante il bombardamento. Macaffrey ha il suo momento di gloria affondando numerosi sottomarini sovietici, senza per\u00f2 riuscire ad evitare che un sommergibile di classe Alfa coli a picco il \"Providence\" e un altro classe Los Angeles americano, arrivando in Inghilterra per miracolo. Intanto Morris ha ricevuto un nuovo comando, la fregata di classe Perry USS \"Reuben James\", alla quale si unisce la fregata inglese \"Battleaxe\".\nCon l'aiuto della \"Battleaxe\", Morris riesce ad affondare un Victor vicino al relitto dell\"Andrea Doria\" ed elimina altri mezzi navali sovietici. Viene infine distaccato alla riconquista dell'Islanda, dalla quale un gruppetto di Marines sopravvissuti guidati dal tenente Edwards sta trasmettendo informazioni preziose. Per l'operazione vengono impiegati i cannoni da 406\u00a0mm della corazzata \"Iowa\", inattiva dalla seconda guerra mondiale. L'operazione riesce e la NATO viene a conoscenza dalla scarsit\u00e0 di carburante sovietica. Il comandante supremo delle forze armate russe, generale Alekseyev, viene messo al corrente che i dirigenti del Partito comunista hanno intenzione di utilizzare armi nucleari. Deciso a evitare quest'assurdit\u00e0, Alekseyev dirige un colpo di Stato ed elimina i dirigenti del partito (eccetto i pochi che si erano dimostrati contrari alla guerra) e, organizzando una trattativa con il comandante in capo delle forze NATO, organizza una cessazione delle ostilit\u00e0.\nIl romanzo termina con Edwar Morris che, sul ponte di comando della \"Reuben James\", ora all'ormeggio, riflette su tutti gli amici che ha perduto in meno di un mese di guerra.\nTemi principali.\nQuesto libro tratta, pur se all'interno di una trama romanzesca, una serie di problematiche militari e politiche reali, alcune delle quali, come \u00e8 accaduto per altri libri di Clancy, si sono dimostrate delle previsioni fin troppo esatte (compreso l'attacco con aereo suicida al Campidoglio condotto in \"Potere esecutivo\"); ma anche l'elevato consumo di munizioni in una guerra reale rispetto alle previsioni, la possibilit\u00e0 di un colpo di mano per arrivare alle fonti di energia e la difficolt\u00e0 degli elicotteri d'attacco, anche se blindati, nel sopravvivere sul cielo del campo di battaglia si sono dimostrate altrettanto reali, sia per i Russi (i numerosi Mi-24 \"Hind\" abbattuti in Afghanistan dagli Stinger) sia per gli Americani (gli AH-64 \"Apache\" abbattuti perfino dal fuoco concentrato di armi leggere in Iraq).\nStudi militari.\n\"Uragano Rosso\" \u00e8 stato usato come testo in varie accademie militari sia negli Stati Uniti sia all'estero, per il realismo dello scenario di una rapida transizione da una pace armata a una guerra ad alta intensit\u00e0 tra i due blocchi Est-Ovest. \nGiochi.\nDal libro sono stati derivati sia un gioco da tavolo (negli Stati Uniti), vincitore di alcuni premi per l'originalit\u00e0, sia il videogioco per computer \"Red Storm Rising\". Quest'ultimo \u00e8 stato prodotto dalla MicroProse alla fine degli anni ottanta, basato sulla simulazione di sottomarini nucleari (come i 688 - \"Los Angeles\" del romanzo) e pubblicato per Amiga, Atari ST, Commodore 64 e IBM compatibili.\nUn gioco per Windows sviluppato con la consulenza di Larry Bond e con elementi in comune con il romanzo, \"World in Conflict\", \u00e8 uscito nell'estate del 2007."}
{"id": "569948", "revid": "1318658", "url": "https://it.wikipedia.org/wiki?curid=569948", "title": "Ford Popular", "text": "La Ford Popular \u00e8 una autovettura prodotta in Gran Bretagna dalla Ford dal 1953 al 1962.\nVersioni.\n103E: 1953-1959.\nLa vettura era la pi\u00f9 economica della gamma allora disponibile e montava un motore quattro cilindri in linea da 1.172 cm\u00b3 con valvole laterali.\nLa carrozzeria utilizzata sulla prima versione era quella della Ford Anglia degli anni immediatamente successivi la seconda guerra mondiale. Nel 1959 venne presentata una nuova versione che utilizzava la scocca della Anglia 100E, sempre con motore da 1.172 cm\u00b3, e questa versione rimase in produzione fino al 1962. L'auto era piuttosto spartana: non aveva riscaldamento, le rifiniture interne erano in vinile e poche erano le parti cromate.\nLa produzione totale fu di circa 150.000 esemplari. Gran parte del successo della Popular fu dovuto sia al suo basso costo di acquisto, rispetto ad altri modelli dell'epoca, sia alla scarsa disponibilit\u00e0, nei primi anni del secondo dopoguerra, di vetture usate.\n100E: 1959-1962.\nNel 1959 venne introdotta una nuova versione della Popular che rimase in commercio fino al 1962. Come la progenitrice, non era nient'altro che un'Anglia uscita di produzione. Questa volta il modello interessato era il 100E che venne motorizzato con un 1172 cm\u00b3 a valvole laterali da 36 cv. I freni diventarono idraulici a tamburo da 180 mm di diametro.\nNegli anni successivi, questa macchina divenne popolare fra i preparatori di hot rod grazie al suo peso contenuto. Ironicamente, questa moda di potenziare la 100E inizi\u00f2 negli Stati Uniti, ma con il tempo la vettura divenne definitivamente l'hot rod britannico per eccellenza.\nLa rivista \"The Motor\" test\u00f2 la Popular 100E nel 1960 rilevando una velocit\u00e0 massima di 112.5 km/h e un'accelerazione 0-80 km/h in 19,6 secondi. I consumi furono di 8.51 l/100 km.\nCuriosit\u00e0.\nNel 1975 il nome \"Popular\" venne riutilizzato per identificare la versione base della Ford Escort. Anche questa vettura era molto sobria. Il motore era quello da 1.100 cm\u00b3 e manteneva i freni a tamburo sulle quattro ruote."}
{"id": "569949", "revid": "599013", "url": "https://it.wikipedia.org/wiki?curid=569949", "title": "Lucignolo", "text": ""}
{"id": "569956", "revid": "1632387", "url": "https://it.wikipedia.org/wiki?curid=569956", "title": "Centuriazione del territorio di Padova", "text": "La centuriazione del territorio di Padova \u00e8 l'organizzazione agraria, attuata nel corso del I secolo a.C., del territorio del \"Patavium\", l'odierna Padova. Il terreno veniva diviso in centurie, quadrati di circa 710 metri di lato, da ripartire in poderi destinati ai coloni, spesso legionari in congedo.\nIl territorio.\nAl \"municipium\" di \"Patavium\", probabilmente il centro pi\u00f9 fiorente della Regio X, era assegnato un territorio piuttosto vasto. A nord confinava con \"Feltria\" (Feltre), comprendendo anche l'altopiano dei Sette Comuni. Ad est, la via Aurelia e il Muson lo separavano da \"Acelum\" (Asolo) e, a partire dall'odierna Castelfranco Veneto, da \"Altinum\" (Altino) raggiungendo la Laguna Veneta presso l'attuale Marghera. Il territorio si estendeva poi a sud sino al corso dell'Adige (che comunque ha subito diversi mutamenti) e alla sua foce, oltre i quali si trovava \"Hatria\" (Adria). A sud-ovest, il limite con \"Atheste\" (Este) si snodava tra le attuali Treponti e Anguillara Veneta, mentre i confini occidentali, con \"Verona\" e \"Vicetia\" (Vicenza), seguivano un paleoalveo del Brenta.\nViste l'ampiezza e variet\u00e0 morfologica del territorio, furono necessarie almeno tre diverse centuriazioni. La prima, scoperta solo di recente, \u00e8 stata individuata a sud del capoluogo (Saccisica). La seconda fu tracciata a nord (Cittadella, Bassano del Grappa) e aveva per cardine massimo la direttrice Padova-Bassano e per decumano massimo la via Postumia. L'ultima \u00e8 quella che oggi viene detta \"Graticolato Romano\" e rappresenta uno dei segni pi\u00f9 evidenti di centuriazione romana.\nIl Graticolato Romano.\nIl Graticolato Romano si estendeva presso l'area a nord-est della citt\u00e0, tra le attuali province di Padova e Venezia, che si caratterizza ancora per la notevole regolarit\u00e0 con cui sono disposte le strade. Rappresentava la centuriazione \"cis Musonem\", ossia \"al di qua del fiume Muson\" che segnava il confine con il municipio di \"Altinum\".\nSebbene per molti sistemi analoghi il centro geometrico della suddivisione agraria (\"umbilicus agrii\") coincideva con il centro geometrico dell'urbanistica cittadina (\"umbilicus urbi\"), in questo caso il cardine e il decumano massimi si incrociavano pi\u00f9 a nord di Padova, nei pressi dell'attuale San Giorgio delle Pertiche. Il primo, che invero era il prolungamento del cardine cittadino, corrispondeva alla via Aurelia, l'attuale SR 307; il secondo coincideva con l'odierna via Desman (che deriverebbe proprio da \"decumanus\"), asse viario che procede tra i comuni di Borgoricco, Santa Maria di Sala e Mirano.\nL'orientamento della centuriazione non \u00e8 allineato secondo i punti cardinali e presenta rispetto a questi un'inclinazione di circa 14,5\u00b0 gradi rispetto alla longitudine (est-ovest). In questa maniera, le strade seguono la pendenza del terreno e quindi il defluire delle acque, ma si ha anche una migliore distribuzione della luce solare.\nCiascuna \"centuria\" \u00e8 suddivisa in 8 fasce trasversali anzich\u00e9 le normali 10, da 2,5 \"actus\" (pari a 88,80 m). Si ipotizza inoltre che la centuria fosse divisa anche in 20 fasce longitudinali da 1 \"actus\" (35,52 m), formando un totale di 160 riquadri, ciascuno da 1,25 iugeri (3.154 m2)\nI campi presentano una caratteristica lavorazione a bauletto con un colmo trasversale per permettere il facile scolo delle acque piovane.\nIl Graticolato oggi.\nLa veduta aerea presenta il Graticolato come una gigantesca scacchiera. Se in origine doveva estendersi per 21\u00a0km da est ad ovest e per 18,5\u00a0km da nord a sud con circa seicento centurie, attualmente ne restano appena duecentoventi intatte. Le strade rimaste sono circa 300\u00a0km sugli originali 800.\nIl graticolato interessa gli attuali comuni di Mirano, Pianiga e Santa Maria di Sala nella citt\u00e0 metropolitana di Venezia e Massanzago, Vigonza, Villanova di Camposampiero, Borgoricco, Cadoneghe, Campodarsego, San Giorgio delle Pertiche, Santa Giustina in Colle e Camposampiero in provincia di Padova.\nAttualmente, alcune associazioni di cittadini dei vari comuni compresi nell'area del Graticolato Romano (o Agro Centuriato Patavino), stanno lavorando per la costituzione di un parco regionale di interesse locale che miri alla tutela storico-paesaggistica ed ambientale di questa zona, purtroppo interessata da uno sviluppo urbanistico e infrastrutturale, fortemente incentivato e accresciuto negli ultimi anni, che, se non verr\u00e0 limitato e regolamentato, rischia di snaturare e compromettere per sempre questa preziosa area della pianura centrale veneta.\nLa cristianizzazione.\nDiversi studiosi hanno rilevato dei legami tra la struttura del graticolato e la distribuzione delle chiese pi\u00f9 antiche, riuscendo cos\u00ec a ricostruire la diffusione della cristianizzazione in epoca paleocristiana.\nUna delle chiese pi\u00f9 antiche \u00e8 probabilmente la parrocchiale di Santa Giustina in Colle dedicata alla martire di origini padovane. Non \u00e8 un caso che sorga in vicinanza dell\"umbilicus agrii\", ma piuttosto discostata dagli assi stradali: i primi cristiani dovevano infatti operare con discrezione se non clandestinamente, in un territorio ancora in gran parte pagano. \u00c8 per\u00f2 probabile che un primo luogo di culto fosse stato costruito pi\u00f9 a sud, in localit\u00e0 Caodelmondo (da \"Caput Mundi\", in riferimento al suo ruolo di predominanza) e che successivamente l'edificio fu ricostruito su una modesta altura, forse resto di una fortificazione, da cui l'appellativo \"in Colle\". Il Benetti parla anche del ritrovamento sotto l'altare maggiore di un cippo romano capovolto, segno di condanna del presunto soldato romano che perseguit\u00f2 la Santa.\nAnche le origini della chiesa di Sant'Eufemia sono assai remote, in virt\u00f9 della sua intitolazione a un'altra martire di epoca romana. Analogamente alla precedente, si trova nei pressi del decumano (via Desman) ma non lungo la strada, peraltro non lontana da via Cornara, toponimo che rimanda al nome romano Cornelia, forse una martire. Anche questo luogo sacro \u00e8 definito popolarmente \"Caput Mundi\"\" .\nSecondo il Benetti, le chiese dedicate alla Madonna sarebbero riconducibili alle prime divisioni tra le comunit\u00e0 cristiane di base.\nIn epoca longobarda, invece, l'espansione del cristianesimo avvenne lungo il decumano detto oggi via Caltana. Su questa strada, infatti, si affacciano chiese intitolate a santi particolarmente venerati in quel periodo: San Biagio a Caltana di Santa Maria di Sala e Sant'Andrea a Sant'Andrea di Campodarsego.\nUn decumano del mare.\nSecondo il Benetti, dalla dislocazione logica del graticolato e dei santi delle chiese si deduce che doveva esistere un altro asse parallelo (un Decumano) che doveva congiungere gli attuali paesi compresi tra Limena (San Felice) a Sambruson di Dolo (Sant'Ambrogio). Questo significherebbe che poteva esistere un \"decumano del mare\". Analizzando i nomi dei Santi dei paesi che si incontrano nell'attuale allineamento dei paesi (attualmente, a causa delle esondazioni del Brenta della Tergola, non c'\u00e8 pi\u00f9 nessuna strada diritta) l'organizzazione ecclesiastica sarebbe da far risalire al periodo Bizantino."}
{"id": "569960", "revid": "6923", "url": "https://it.wikipedia.org/wiki?curid=569960", "title": "Hauptmann", "text": "Hauptmann \u00e8 il termine tedesco per indicare il grado di capitano dell'esercito. Il grado fa parte degli Ufficiali inferiori. Il grado \u00e8 presente anche nell'Esercito svizzero e nel Bundesheer austriaco.\nNell'Esercito tedesco il grado \u00e8 superiore a Oberleutnant e inferiore a Stabshauptmann. Il grado \u00e8 presente anche nella Luftwaffe, mentre nella Deutsche Marine il grado corrispondente \u00e8 Kapit\u00e4nleutnant. In Austria e Svizzera il grado \u00e8 superiore a Oberleutnant e inferiore a Major ed \u00e8 il grado pi\u00f9 alto degli Ufficiali inferiori.\nUtilizzo.\nPi\u00f9 in generale, pu\u00f2 essere usato per indicare il capo gerarchico di una struttura organizzata di persone, spesso come parola composta. Ad esempio, un \"Feuerwehrhauptmann\" \u00e8, in Austria, il capitano di una brigata di vigili del fuoco, mentre la parola (desueta) \"R\u00e4uberhauptmann\" si riferisce al capo di una banda di rapinatori. Cariche civili austriache che incorporano la parola sono: \"Landeshauptmann\", \"Bezirkshauptmann\", \"Burghauptmann\" e \"Berghauptmann\".\nIl nome \u00e8 utilizzato anche nelle regioni del Tirolo storico (Tirolo austriaco, Trentino-Alto Adige) e della Baviera, per indicare i capitani delle cosiddette \"Sch\u00fctzenkompanie\" (\"Compagnie dei bersaglieri tirolesi\"). In Sassonia durante la Repubblica di Weimar, i titoli di \"Kreishauptmann\" e \"Amtshauptmann\" erano assegnati a dei civili al servizio della pubblica amministrazione.\nPrecedenti ordinamenti.\nNel Reichsheer, nel Reichswehr e nella Wehrmacht era il grado pi\u00f9 alto degli Ufficiali inferiori. Nella cavalleria e nell'artiglieria il grado equivalente era Rittmeister, mentre in Marina il grado corrispondente era Kapit\u00e4nleutnant. Durante il regime nazista il grado omologo nelle SS era Hauptsturmf\u00fchrer."}
{"id": "569962", "revid": "1652134", "url": "https://it.wikipedia.org/wiki?curid=569962", "title": "Vincenzo Castaldi", "text": "Carriera scacchistica.\nNato nel 1916 a Marradi, comune dell'attuale citt\u00e0 metropolitana di Firenze, consegu\u00ec il titolo di Maestro della FSI nel 1936 e di Maestro Internazionale della FIDE nel 1950.\nVinse sette campionati italiani negli anni 1936, 1937, 1947 (ex aequo con Cherubino Staldi), 1948, 1952 (ex aequo con Alberto Giustolisi e Federico Norcia), 1953 e 1959. Fu campione italiano per corrispondenza ASIGC nel 1956.\nVinse il torneo di Savona del 1938 e numerosi tornei a Firenze (1939, 1941, 1945, 1951, 1953, 1955, 1957); fu secondo dietro Esteban Canal nel Torneo Internazionale di Venezia del 1953. Da ricordare anche una vittoria nel 1948 a Venezia, giocando con il Nero, contro l'ex campione del mondo Max Euwe.\nRappresent\u00f2 l'Italia ai tornei zonali di Hilversum 1947 e Monaco 1954.\nPartecip\u00f2 con la squadra italiana a due Olimpiadi scacchistiche:\nGioc\u00f2 nei match contro la Jugoslavia nel 1951 a Venezia e nel 1954 a Sirmione; contro la Svizzera nel 1951 a Venezia e nel 1958 a Baveno; contro la Cecoslovacchia nel 1957 a Praga; fu membro della squadra italiana anche nelle Clare Benedict Cup del 1955 a Mont P\u00e8lerin, del 1956 a Lenzerheide, del 1957 a Berna e del 1959 a Lugano.\nGiocatore ancora valido, interruppe bruscamente l'attivit\u00e0 agonistica. Mor\u00ec a Firenze, a cinquantatr\u00e9 anni, nel 1970.\nPartite.\nDue prestigiose vittorie di Castaldi trascritte in notazione algebrica italiana\nVincenzo Castaldi - Savielly Tartakower (Olimpiadi di Stoccolma 1937) \u2013 vedi la partita online\n1.e4 e5 2.Cf3 d6 3.d4 Cf6 4.Cc3 Cbd7 5.Ae2 Ae7 6.0-0 h6 7.b3 c6 8.Ab2 Dc7\n9.Dd2 g5 10.Tfd1 Cf8 11.dxe5 dxe5 12.Cxe5 Ae6 13.Cb5 Db8 14.Da5 Ad8?\n15.Txd8+ Qxd8 16.Cc7+ Re7 17.Aa3+ 1-0\nMax Euwe - Vincenzo Castaldi (Venezia, 1948) \u2013 vedi la partita online\n1.e4 e6 2.d4 d5 3.Cc3 Cf6 4.Ag5 Ab4 5.e5 h6 6.Ad2 Axc3 7.bxc3\nCe4 8.Dg4 g6 9.h4 c5 10.Ad3 Cxd2 11.Rxd2 Cc6 12.Th3 cxd4 13.cxd4\nDb6 14.Cf3 Ad7 15.Thh1 O-O-O 16.Thb1 Da5+ 17.Re2 f5 18.Df4 Dc3\n19.Th1 g5 20.hxg5 hxg5 21.Dxg5 Thg8 22.De3 f4 23.Dd2 Cxd4+ 24.\nCxd4 Dxd4 25.Tab1 Txg2 26.Rf3 Tdg8 27.Tb4 Txf2+ 28.Dxf2 Dxb4 29.\nDxa7 Tg3+ 30.Re2 Te3+ 31.Rd1 Rc7 32.Ae2 Db1+ 33.Rd2 Txe2+ 34.Rxe2\nDxh1 35.Da5+ b6 36.Da7+ Rd8 37.Dxb6+ Re8 38.Db8+ Rf7 39.Dc7 De4+\n40.Rd1 Da4 41.Dd8 Rg6 42.Df6+ Rh5 43.Df7+ Rg4 44.Dg6+ Rh4 45.Dh6+\nRg3 46.Dg5+ Rf2 47.Dh4+ Re3 48.De1+ Rd4 0-1"}
{"id": "569967", "revid": "8596", "url": "https://it.wikipedia.org/wiki?curid=569967", "title": "Oscar alla migliore sceneggiatura", "text": ""}
{"id": "569973", "revid": "81103", "url": "https://it.wikipedia.org/wiki?curid=569973", "title": "Centuriazione", "text": "La centuriazione (\"centuriatio\" o \"castramentatio\") era il sistema con cui i romani organizzavano il territorio agricolo, basato sullo schema che gi\u00e0 adottavano nei \"Castrum\" e nella fondazione di nuove citt\u00e0. Si caratterizzava per la regolare disposizione, secondo un reticolo ortogonale, di strade, canali e appezzamenti agricoli destinati all'assegnazione a nuovi coloni (spesso legionari a riposo).\nStoria.\nI romani cominciarono ad utilizzare la centuriazione in relazione alla fondazione, nel IV secolo, di nuove colonie nell\"ager sabinus\". Lo sviluppo delle caratteristiche geometriche ed operative che sarebbero divenute quelle classiche si ebbe con la fondazione delle colonie nella pianura padana, a partire da \"Ariminum\" (Rimini) nel 268 a.C..\nLa legge agraria di Tiberio Gracco del 133 a.C. che prevedeva la privatizzazione dell\"ager publicus\", dette un grande impulso alle divisioni di terre effettuate con la centuriazione.\nIn seguito la centuriazione fu utilizzata sia nei casi di bonifiche che di fondazione di nuove colonie, sia nell'assegnazione di terre ai veterani delle tante guerre civili tra la fine della Repubblica e l'inizio dell'Impero, tra le quali la Battaglia di Filippi del 42 a.C.. In questo caso abbiamo anche una testimonianza illustre, poich\u00e9 Virgilio nelle \"Bucoliche\" si lamenta appunto dell'assegnazione delle sue terre nel mantovano ai soldati che avevano partecipato alla battaglia.\nLa diffusione delle centuriazioni fu capillare in tutta Italia ed anche in alcune province. Per esempio, secondo un'attenta analisi, nell'area tra Roma e Salerno sono state rintracciate 80 diverse centuriazioni effettuate in tempi diversi.\nPrincipi fondativi.\nL\"ager centuriatus\" veniva tracciato dall'agrimensore che, analogamente agli insediamenti, individuava un \"umbilicus agri\" da cui, mediante una groma, tracciava due assi stradali perpendicolari tra loro: il primo generalmente in direzione est-ovest, chiamato \"decumano massimo\" (\"decumanus maximus\"), il secondo in direzione nord-sud, detto \"cardine massimo\" (\"cardo maximus\"). Tuttavia per ragioni pratiche, l'orientamento degli assi non sempre coincideva con i quattro punti cardinali: spesso seguiva invece la conformazione orografica dei luoghi, anche per assecondare la pendenza del terreno e favorire il deflusso dell'acqua piovana lungo le canalizzazioni di bonifica che venivano tracciate (centuriazione di Florentia). Altre volte si basava sull'orientamento di vie di comunicazione preesistenti (centuriazioni lungo la via Emilia) o altre caratteristiche geomorfologiche. Talvolta, risultavano essere il prolungamento del cardo e del decumano massimo di una citt\u00e0, la quale veniva dunque a trovarsi in corrispondenza dell\"umbilicus\".\nLa centuriazione \u00e8 tipica di terreni pianeggianti, tuttavia sono state documentate anche centuriazioni collinari.\nCaratteristiche geometriche.\nL'agrimensore si posizionava nell'umbilicus con lo sguardo rivolto verso ovest e definiva il territorio: col nome \"ultra\" ci\u00f2 che vedeva davanti, \"citra\" quanto aveva alle spalle, \"dextera\" quello che vedeva alla sua destra e \"sinistra\" quello che vedeva alla sua sinistra.\nSuccessivamente venivano tracciati, da una parte e dall'altra degli assi iniziali, i cardini e i decumani secondari (\"limites quintarii\"). Erano assi stradali posti paralleli ad intervalli di 100 \"actus\" (circa 3,5\u00a0km). Il territorio risultava cos\u00ec suddiviso in superfici quadrate chiamate \"saltus\".\nLa rete stradale veniva ulteriormente infittita con altre strade parallele ai cardini gi\u00e0 tracciati ad una distanza tra loro di 20 \"actus\" (710,40\u00a0m). Le superfici quadrate risultanti da questa ulteriore divisione erano le \"centurie\". Tale dimensione delle centurie si impose in effetti al momento di dover delimitare le grandi estensioni della pianura padana, mentre in precedenza si era fatto uso di centurie pi\u00f9 piccole di 10 \"actus\".\nLe larghezze stradali, erano:\nLa sistemazione dei terreni era successiva al completamento stradale. \nOgni centuria era suddivisa in 10 strisce, sempre con linee parallele ai cardini e ai decumani, alla distanza tra loro di 2 \"actus\" (71,04\u00a0m) formando 100 superfici di quadrati di circa 0,5 ettari chiamate \"heredia\" (\"centum heredia\" = \"centuria\").\nOgni \"heredium\" era suddiviso a met\u00e0 nell'asse sud-nord costituendo due iugeri (\"jugerum\", da \"jugum\", 2523\u00a0m\u00b2, quantit\u00e0 di terreno che poteva essere arata in un giorno da un paio di buoi).\nTerritori interessati dalla centuriazione.\nAncora oggi, in alcune zone d'Italia il paesaggio della pianura \u00e8 influenzato dagli esiti della centuriazione romana, con la persistenza degli elementi rettilinei (viabilit\u00e0, canali di scolo, divisione di propriet\u00e0) sopravvissuti all'evoluzione territoriale e spesso elementi fondativi nell'urbanizzazione, quanto meno fino al XX secolo, quando la pressione antropica della crescita urbana e delle infrastrutture hanno cancellato molte delle tracce sparse nella campagna agricola.\nEsempi significativi, in Italia, di questa organizzazione territoriale sono:\nLa centuriazione nella pianura emiliano-romagnola.\nCi\u00f2 che venne compiuto in epoca romana nel territorio compreso tra gli Appennini ed il Po in relazione all'uso dell'ambiente ha pochi confronti, sia riguardo alla vastit\u00e0 dell'opera, sia in rapporto alla persistenza della trasformazione del paesaggio ad opera dell'uomo. La divisione degli appezzamenti agricoli tramite una rete di strade e di canali che agevolassero gli spostamenti di uomini e mezzi, lo scolo delle acque, oltre al semplice frazionamento agrario e quindi all'assegnazione delle propriet\u00e0 terriere era stata compiuta gi\u00e0 in Magna Grecia ed in Etruria ma con un'estensione limitata alle aree limitrofe ai grandi centri abitati. \u00c8 solo con la conquista romana della pianura padana che tale modello pu\u00f2 trovare il suo massimo sviluppo, andando ad attuare uno dei pi\u00f9 estesi piani di colonizzazione dell'antichit\u00e0. \nLe terre conquistate e rese produttive da una regolare maglia infrastrutturale, furono espressione della politica espansionistica romana tesa a valorizzare le capacit\u00e0 naturali del terreno e amplificarne la portata insediativa a favore dei coloni e degli indigeni che vi si sarebbero stabiliti.\nLa portata ideologica di questa operazione includeva, fra le altre cose, il fattore del pieno controllo del territorio, grazie alle migliaia di agricoltori e allevatori che avrebbero presidiato il proprio appezzamento, interconnessi tra loro ed i grandi centri urbani da una rete stradale e di vie d'acqua tale da assicurare un'efficienza degli spostamenti di uomini, merci e comunicazioni senza pari.\nQuelle che erano terre di frontiera vennero trasformate in un'imponente macchina produttiva sottratta ai boschi e ai frequenti impaludamenti e ci\u00f2 permise, fin dalla conquista, tra il III e il II secolo a.C., di sfruttare le potenzialit\u00e0 del suolo e contribuire in modo decisivo allo sviluppo economico della regione. L'efficacia di questa politica port\u00f2 ad un pieno inserimento delle regioni di nuova conquista all'interno dell'apparato statale romano anche attraverso l'integrazione delle genti indigene, a cui era riservata una parte del territorio, nella rete sociale e commerciale che si stava formando creando un paesaggio antropico cos\u00ec equilibrato nel suo assetto ambientale e cos\u00ec razionale nell'uso da essere sopravvissuto fino ai nostri giorni.\nLe basi dell'organizzazione territoriale nell'antichit\u00e0 risalgono alla conquista delle regioni dell'Italia meridionale e della Sicilia da parte di popolazioni greche che vi si stanziarono a partire dall'VIII secolo a.C. I coloni, forti delle esperienze maturate in madrepatria, percepirono l'esigenza di suddividere in maniera regolare sia i centri urbani, sia i territori circostanti permettendo una razionale distribuzione a chi avrebbe, di fatto, preso possesso dei nuovi appezzamenti di terreno disponibili. Questa organizzazione del territorio \u00e8 ancora leggibile, ad esempio, a Metaponto, frutto di una lottizzazione sistematica e regolare, che venne realizzata seguendo la morfologia del terreno tramite una rete viaria e scoli idrici che permettevano uno sfruttamento intensivo del suolo.\nAnche le popolazioni etrusche procedettero ad una simile divisione dei nuovi territori di conquista e, anche se oggi abbiamo pi\u00f9 informazioni riguardo alla struttura urbana rispetto a quella extraurbana, si conoscono comunque gli esempi di Orvieto e Pompei in cui la divisione degli impianti poderali ha lasciato tracce di lotti regolari e orientati astronomicamente.\nGi\u00e0 gli autori latini Varrone e Frontino individuarono nella disciplina etrusca l'origine della pratica della centuriazione. I complessi rituali religiosi messi in pratica dai sacerdoti etruschi avevano la funzione di suddividere lo spazio terrestre sulla base dell'ordine celeste seguendo l'orientamento del sole e della luna per tracciare la divisione principale che correva da Est a Ovest a cui seguiva una seconda ripartizione in senso Nord/Sud.\nTale impianto, realizzato su base astronomica, si rileva anche all'origine di alcune centuriazioni romane particolarmente antiche, come quella riminese, in cui la parte pi\u00f9 arcaica segue un orientamento secundum coelum (contrapposto a quello secundum naturam, che si adatta alle condizioni naturali del territorio) che diverge in maniera sostanziale dall'asse rappresentato dalla via Emilia. La divisione territoriale riminese-cesenate sarebbe infatti relativa alla deduzione della colonia latina di Ariminum (268 a.C.), risalente ad un'epoca precedente alla realizzazione della via Emilia nel 187 a.C., che in seguito rappresent\u00f2 il principale riferimento per il tracciamento della centuriazione emiliana nelle epoche successive.\nNel 191 a.C. la definitiva vittoria dell'esercito romano sulla confederazione dei Galli Boi caus\u00f2 il passaggio di gran parte dell'Emilia sotto il dominio repubblicano che divenne disponibile all'insediamento dei coloni. I primi effetti furono quelli della fondazione della colonia latina di Bononia, nel 189, e di quelle romane di Mutina e Parma, nel 183 con la conseguente occupazione e razionalizzazione dei comprensori agricoli ad uso dei contadini appena immigrati.\nI Romani realizzarono l'opera a pi\u00f9 riprese anche a causa delle difficolt\u00e0 date dalla natura del terreno nel quale vasti appezzamenti erano occupati da estesi boschi, paludi ed acquitrini, fino al limite del tracciato della via Emilia dove erano situate le zone risorgive dei fontanili. Anche per motivi legati al controllo delle acque superficiali, le centuriazioni dei distretti di Modena e Bologna vennero tracciate sulla base della naturale pendenza del terreno, sempre orientate all'incirca sull'asse della via Emilia, costituendo due distinti blocchi che divergevano lievemente poco ad occidente del Samoggia.\nProva evidente di tale confine centuriale \u00e8 il cosiddetto \u201cgradino di Red\u00f9\u201d, col quale, gi\u00e0 in epoca antica, si era ovviato al problema dello sfalsamento tra decumani \u201cmodenesi\u201d e \u201cbolognesi\u201d tramite un breve tratto di strada non allineato con la restante centuriazione.\nLa pianura emiliano-romagnola \u00e8 caratterizzata da centurie quadrate di 20 x 20 actus lineari romani, maglie delimitate da cardini e decumani che spesso hanno mantenuto la condizione giuridica di vie pubbliche durante il Medioevo e fino ai nostri giorni.\nLa suddivisione interna delle centurie \u00e8 costituita da 20 file di campi larghi 1 actus lineare (35,5\u00a0m) nel senso dei cardini, e da limites interni o intercisivi impostati dividendo il lato centuria per 10 (I modulo), per 8 (II modulo) o per 6 (III modulo).\nIl reticolo centuriale cos\u00ec formato da strade e canali laterali veniva assegnato per lo sfruttamento agricolo, ma poteva restare anche a pascolo e a palude, costituendo un incolto a spiccata gestione antropica che pu\u00f2 spiegare, ad esempio, la fama di Mutina nell'allevamento ovino in et\u00e0 repubblicana.\nLe ricerche condotte in questi anni nel Modenese da parte della Soprintendenza per i Beni Archeologici dell'Emilia-Romagna hanno consentito di accertare l'esistenza di ben 15 attestazioni archeologiche, di cui 10 cardini e 5 decumani. Attraverso l'esame di tali rinvenimenti \u00e8 stato possibile ricostruire le dimensioni delle strade che potevano variare da un minimo di circa 1,5\u00a0m ad un massimo di circa 9 metri (da 5 a 30 piedi romani) con una media che si attesta tra i 2,5-3,6\u00a0m di larghezza. La massicciata, solitamente costituita da ciottoli fluviali e frammenti laterizi in percentuale variabile per uno spessore compreso tra i 10 ed i 30\u00a0cm, era fiancheggiata da fossi in terra battuta con una larghezza variabile tra i 0,6\u00a0m (2 piedi) fino a circa 8,5\u00a0m (27 piedi) e profondit\u00e0 variabile tra i 0,45\u00a0m (1,5 piedi) ed un massimo di circa 2\u00a0m (7 piedi).\nI canali che costeggiavano gli assi stradali avevano un'importanza fondamentale per la loro funzione di bonifica idraulica tramite il drenaggio delle acque superficiali. Seguendo la naturale pendenza del terreno le scoline convogliano le acque ai limiti del territorio centuriato e in prossimit\u00e0 di un corso d'acqua, creando cos\u00ec un sistema unitario in cui si intrecciano idrografia di origine antropica e naturale che protegge il reticolo centuriato dall'impaludamento e consente di sfruttare il potenziale idrico di pianura a vantaggio dell'irrigazione dei campi."}
{"id": "569982", "revid": "834", "url": "https://it.wikipedia.org/wiki?curid=569982", "title": "Il Circo", "text": ""}
{"id": "569983", "revid": "324026", "url": "https://it.wikipedia.org/wiki?curid=569983", "title": "Parit\u00e0 di potere d'acquisto", "text": "La parit\u00e0 di potere d'acquisto (PPA; in inglese: \"Purchasing power parity\" - PPP) \u00e8 un indice che consente di confrontare i livelli dei prezzi tra localit\u00e0 diverse, appartenenti ad una stessa area valutaria o ad aree valutarie diverse. In quest'ultimo caso, l'indice introduce una relazione tra i prezzi e il tasso di cambio. L'indice va contestualizzato all'interno della teoria economica della scuola neoclassica che sostiene che il tasso di cambio tra due paesi dovrebbe essere uguale al rapporto tra i rispettivi poteri di acquisto. \nLa teoria ha una versione assoluta e una versione relativa.\nVersione assoluta della PPA.\nPer la \"versione assoluta\" della PPA, i livelli generali dei prezzi di due paesi non possono differire quando vengono raffrontati dopo averli convertiti nella medesima valuta. Vale, cio\u00e8, la seguente relazione:\nDove formula_2 \u00e8 il livello generale dei prezzi per il \"paese 1\", formula_3 \u00e8 il livello generale dei prezzi per il \"paese 2\" e formula_4 \u00e8 il tasso di cambio tra la moneta del \"paese 2\" e la moneta del \"paese 1\".\nVersione relativa della PPA.\nLa \"versione relativa\" della PPA guarda al momento in cui i prezzi \"variano\" e quindi va presa in esame la seguente formula:\nLa variazione percentuale del livello dei prezzi del \"paese 1\" e quella del livello dei prezzi del \"paese 2\", se raffrontate una volta che i prezzi siano espressi in termini di una stessa valuta, devono essere uguali.\nLa formula in questione pu\u00f2 essere cos\u00ec trasformata:\n\u00c8 possibile scrivere l'equazione in termini di logaritmi. Infatti la variazione assoluta del logaritmo naturale di una variabile \u00e8 una buona approssimazione della variazione percentuale della stessa variabile. formula_7,formula_8 e formula_9 sono i logaritmi naturali di formula_4, formula_2 e formula_3.\nPoich\u00e9 la variazione percentuale del livello generale dei prezzi non \u00e8 altro che il livello di inflazione, \u00e8 possibile trasformare nuovamente l'equazione.\nCi\u00f2 significa che quando il tasso di inflazione del \"paese 2\" (formula_15) aumenta (diminuisce) o il tasso di inflazione del \"paese 1\" (formula_16) diminuisce (aumenta), il tasso di cambio formula_17 aumenta (diminuisce). Cio\u00e8, la moneta del \"paese 1\" si apprezza (si deprezza) rispetto a quella del \"paese 2\". Questo perch\u00e9 nel caso di aumento dei prezzi nel \"paese 2\" gli operatori troveranno pi\u00f9 convenienti i beni del \"paese 1\" e l'aumentata domanda della valuta di quest'ultimo paese ne provocher\u00e0 un aumento del cambio rispetto alla valuta del paese nel quale i prezzi sono aumentati.\nMonete apprezzate e deprezzate.\n\u00c8 ora possibile introdurre una semplice applicazione di questa teoria. Prima, per\u00f2, \u00e8 necessario sottolineare che la teoria in questione \u00e8 da interpretare come una teoria \"di lungo periodo\".\nIl tasso di cambio reale.\nL'equazione della versione assoluta della teoria pu\u00f2 essere scritta nel seguente modo:\nVa notato che formula_19 non \u00e8 altro che il tasso di cambio reale. Di conseguenza, per la versione assoluta della teoria, il tasso di cambio reale deve essere uguale a 1. La variazione percentuale del tasso di cambio reale, approssimato dai logaritmi, pu\u00f2 essere scritta nel seguente modo:\nPoich\u00e9 vale formula_13, ne deriva che l'equazione precedente deve essere uguale a 0. Di conseguenza, la variazione del tasso di cambio reale deve essere pari a 0.\nIl tasso di cambio reale, quindi, deve essere costante. \u00c8 chiaro che questa condizione non \u00e8 soddisfatta nel breve periodo (poich\u00e9 il tasso di cambio reale fluttua quotidianamente), ma secondo alcuni studi il tasso di cambio reale, nel lungo periodo, tende a tornare verso il livello di equilibrio.\nL'indice Big Mac.\n\u00c8 possibile, a questo punto, stabilire se una moneta \u00e8 apprezzata (o deprezzata) oppure no rispetto ad un'altra. Qualora la PPA non fosse verificata (l'equazione d\u00e0 un determinato tasso di cambio, ma il tasso di cambio effettivamente verificato \u00e8 diverso), si apre la strada per questa verifica. Ad esempio, se in base al confronto tra i prezzi di euro e dollaro, ne risulta che il tasso di cambio dovrebbe essere di (ad es.) 1,250 (dollari per ottenere un euro), ma in realt\u00e0 questo tasso di cambio \u00e8 di 1,350, vuol dire che l'euro \u00e8 sopravvalutato rispetto al dollaro.\nUn indice molto utilizzato \u00e8 quello dell'indice Big Mac (basato sui prezzi del celebre panino e pubblicato dall'Economist), anche se, in realt\u00e0, questo indice si basa sulla \"legge del prezzo unico\".\nRiscontri reali.\nVantaggi del PPA\nUno dei principali vantaggi \u00e8 che i tassi di cambio dei PPA sono relativamente stabili nel tempo. Al contrario, i tassi di mercato sono pi\u00f9 volatili e il loro utilizzo potrebbe produrre forti oscillazioni nelle misure aggregate di crescita anche quando i tassi di crescita nei singoli paesi sono stabili. Un altro svantaggio dei tassi basati sul mercato \u00e8 che essi sono rilevanti solo per i beni scambiati a livello internazionale. I beni e i servizi non scambiati tendono ad essere pi\u00f9 economici nei paesi a basso reddito rispetto ai paesi ad alto reddito. Un taglio di capelli a New York \u00e8 pi\u00f9 costoso che a Lima; il prezzo di una corsa in taxi della stessa distanza \u00e8 pi\u00f9 alto a Parigi che a Tunisi; e un biglietto per una partita di cricket costa di pi\u00f9 a Londra che a Lahore. Infatti, poich\u00e9 i salari tendono ad essere pi\u00f9 bassi nei paesi pi\u00f9 poveri, e i servizi sono spesso ad alta intensit\u00e0 di manodopera, il prezzo di un taglio di capelli a Lima \u00e8 probabilmente pi\u00f9 conveniente che a New York, anche quando il costo della produzione di beni commerciabili, come i macchinari, \u00e8 lo stesso in entrambi i paesi. Qualsiasi analisi che non tenga conto di queste differenze nei prezzi dei beni non scambiati tra i paesi sottovaluter\u00e0 il potere d'acquisto dei consumatori dei mercati emergenti e dei paesi in via di sviluppo e, di conseguenza, il loro benessere generale. Per questo motivo, i PPA sono generalmente considerati una migliore misura del benessere generale.\nSvantaggi del PPA\nIl principale svantaggio \u00e8 che il PPA \u00e8 pi\u00f9 difficile da misurare rispetto ai tassi di mercato. Per facilitare il confronto dei prezzi tra i paesi, il Programma Internazionale di Confronti (ICP) \u00e8 stato istituito dalle Nazioni Unite e dall'Universit\u00e0 della Pennsylvania nel 1968. L'ICP \u00e8 un'enorme impresa statistica, e nuovi confronti dei prezzi sono disponibili non molto frequentemente. Sono state sollevate questioni metodologiche anche per quanto riguarda le indagini precedenti. Tra una data d'indagine e l'altra, i tassi di PPA devono essere stimati, il che pu\u00f2 introdurre imprecisioni nella misurazione. Inoltre, l'ICP non copre tutti i paesi, il che significa che i dati per i paesi mancanti devono essere stimati."}
{"id": "569996", "revid": "92723", "url": "https://it.wikipedia.org/wiki?curid=569996", "title": "Coppa UEFA 1993-1994", "text": "La Coppa UEFA 1993-1994 \u00e8 stata la 23\u00aa edizione della terza competizione continentale. Venne vinta dall' nella doppia finale contro il Salisburgo; la vittoria del trofeo indusse la UEFA a permettere al club milanese di partecipare alla successiva edizione del torneo pur non avendo conseguito in campionato un piazzamento sufficiente alla qualificazione, concedendole una \"wild card\".\nFormula.\nSulla base del ranking UEFA al 1992, si sarebbero sviluppati alcune mutazioni di organico, ma le turbolente vicende dell\u2019Europa orientale ex comunista richiesero decisioni \u201cad hoc\u201d da parte della UEFA.\nLa prima questione da affrontare era l\u2019embargo ONU cui erano sottoposti i resti della Jugoslavia, i cui posti vennero distribuiti fra i tre paesi pi\u00f9 meritevoli, ossia la ex Unione Sovietica, la Romania e la ex Cecoslovacchia, che cos\u00ec qualific\u00f2 un club ceco e due slovacchi.\nMa anche l\u2019eredit\u00e0 della disciolta superpotenza slava era da definire: un accordo a tre siglato dalla UEFA con la Russia e l\u2019Ucraina riconobbe alla prima la totale disponibilit\u00e0 dei tre posti ex sovietici, mentre alla seconda veniva girato uno dei posti della disciolta Germania Est, la quale peraltro ne aveva un altro di cui benefici\u00f2 un\u2019altra nazione di recente indipendenza, la Slovenia.\nLa terza questione fu la temporanea sospensione per motivi di instabilit\u00e0 politica dell\u2019Albania, il cui posto fu dato alla successiva nazione pi\u00f9 meritevole, la Scozia.\nL\u2019ultimo problema fu infine lo scandalo che in estate coinvolse il calcio polacco e in particolare le due rappresentanti locali: la UEFA le squalific\u00f2 e revoc\u00f2 al paese i suoi posti, offrendoli stavolta a nazioni pi\u00f9 piccole, l\u2019Ungheria e la Bulgaria."}
{"id": "570002", "revid": "2217203", "url": "https://it.wikipedia.org/wiki?curid=570002", "title": "Vittoriale degli Italiani", "text": "Il Vittoriale degli Italiani \u00e8 un complesso di edifici, vie, piazze, un teatro all'aperto, giardini e corsi d'acqua eretto tra il 1921 e il 1938 a Gardone Riviera, sulla sponda bresciana del lago di Garda. Committente del complesso fu il poeta e romanziere Gabriele d'Annunzio che vi \u00e8 qui sepolto e che ne affid\u00f2 il progetto all'architetto Giancarlo Maroni in modo che il luogo rappresentasse la memoria della \"vita inimitabile\" del poeta-soldato e delle imprese dei soldati italiani durante la prima guerra mondiale. Spesso con \"Vittoriale\" ci si riferisce alla sola abitazione di d'Annunzio, situata all'interno del complesso, che invece \u00e8 la parte denominata Prioria.\nIl Vittoriale oggi \u00e8 un monumento aperto al pubblico e visitato ogni anno da circa 210.000 persone.\n\u00abHo trovato qui sul Garda una vecchia villa appartenuta al defunto dottor Thode. \u00c8 piena di bei libri... Il giardino \u00e8 dolce, con le sue pergole e le sue terrazze in declivio. E la luce calda mi fa sospirare verso quella di Roma. Rimarr\u00f2 qui qualche mese, per licenziare finalmente il \"Notturno\"\u00bb scrive d'Annunzio alla moglie Maria in una lettera del febbraio del 1921, cio\u00e8 pochi giorni dopo il suo arrivo a Gardone; nelle intenzioni del poeta il soggiorno gardesano doveva durare dunque solo poche settimane per completare la stesura del suo ultimo romanzo, mentre oggi si sa che quella gardonese sarebbe diventata la sua ultima e definitiva dimora.\nIl complesso monumentale.\nIl Vittoriale si estende per circa nove ettari sulle colline di Gardone Riviera in posizione panoramica, dominante il lago.\nAccoglie il visitatore l'ingresso monumentale costituito da una coppia di archi al cui centro \u00e8 collocata una fontana che reca in lettere bronzee un passo del \"Libro segreto\", ultima opera scritta da Gabriele d'Annunzio: \u00abDentro da questa triplice cerchia di mura, ove tradotto \u00e8 gi\u00e0 in pietre vive quel libro religioso ch'io mi pensai preposto ai riti della patria e dei vincitori latini chiamato Il Vittoriale\u00bb. A sormontare la fontana una coppia di cornucopie e un timpano con il famoso motto dannunziano \"Io ho quel che ho donato\". Dalle arcate d'ingresso si snoda un duplice percorso: il primo in leggera salita conduce alla prioria, la casa-museo di Gabriele d'Annunzio, e salendo ancora alla nave militare \"Puglia\" e al mausoleo degli eroi con la tomba del poeta; il secondo porta verso i giardini, l'arengo, e, attraverso una serie di terrazze digradanti verso il lago, si giunge alla limonaia e al frutteto.\nSuperato l'ingresso e presa la via verso la prioria si incontrano il pilo del Piave con la scultura della Vittoria incatenata dello scultore Arrigo Minerbi, il \"Pilo del Dare in brocca\" cio\u00e8 colpire nel segno, imbroccare. Sulla sinistra il \"Parlaggio\", l'anfiteatro progettato da Maroni fra il 1931 e il 1938, i cui lavori terminarono soltanto nel 1953 lasciandolo, tuttavia, incompiuto. Ispirato ai teatri della classicit\u00e0, e in particolar modo a quello di Pompei dove Maroni venne mandato in missione insieme allo scultore Renato Brozzi, secondo le indicazioni del committente doveva impiegare delle lastre di marmo rosso di Verona a copertura dei materiali grezzi della \"modernit\u00e0\", quali il cemento armato, utilizzati per la platea e le gradinate. La struttura rimase in tale manchevole stato per mancanza di fondi, sino all'effettivo compimento dell'opera avvenuto nel marzo 2020 e inaugurata nel mese di luglio. L'anfiteatro gode di un panorama sul lago avendo come naturale scenografia il monte Baldo, l'isola del Garda, la rocca di Manerba nella quale al poeta tedesco Goethe parve di ravvisare il profilo di Dante e la penisola di Sirmione. \u00c8 sede ogni estate di una stagione di spettacoli che negli anni ha portato a calcare il palco i pi\u00f9 grandi attori italiani, \"\u00e9toiles\" del mondo della danza come Carla Fracci ed Eleonora Abbagnato, star della musica internazionale come Lou Reed, Michael Bolton, Patti Smith e Ben Harper.\nSalendo ancora si giunge alla piazzetta Dalmata che prende il nome dal pilo sovrastato dalla Vergine di Dalmazia. Su questo spazio si affacciano la prioria, la casa-museo di Gabriele d'Annunzio, lo Schifamondo, le torri degli archivi e il tempietto della Vittoria con una copia bronzea della celebre Vittoria alata di Brescia di epoca classica. Sul lato destro si trovano due delle ultime automobili possedute da d'Annunzio nel corso della sua vita: la Fiat Tipo 4 e l'Isotta Fraschini.\nLa sommit\u00e0 del Vittoriale \u00e8 occupata dal mausoleo, monumento funebre realizzato dopo la morte di d'Annunzio Il monumento \u00e8 ispirato ai tumuli funerari di tradizione etrusco-romana ed \u00e8 costituito da tre gironi in marmo Botticino a rappresentare le vittorie degli umili, degli artieri e degli eroi. Al centro della spianata superiore \u00e8 collocata la sepoltura di d'Annunzio e intorno le arche di dieci fra eroi e legionari fiumani cari al poeta Guido Keller, Giuseppe Piffer, Ernesto Cabruna, Mario Asso, Italo Conci, Adriano Bacula, Antonio Locatelli, Luigi Siviero, Antonio Gottardo e Riccardo Gigante.\nPrioria.\nLa casa, espropriata nel 1920 al critico d'arte tedesco Henry Thode assieme alla sua collezione, \u00e8 denominata dal poeta \"prioria\" ovvero casa del priore, secondo una simbologia conventuale che si ritrova in molte parti del Vittoriale. L'antica facciata settecentesca della casa colonica viene trasformata e arricchita dal Maroni, tra 1923 e il 1927, con l'inserimento di antichi stemmi e lapidi che richiamano alla memoria la facciata del palazzo Pretorio di Arezzo. Al centro della facciata un araldico levriere illustra il motto dannunziano \"N\u00e9 pi\u00f9 fermo n\u00e9 pi\u00f9 fedele\". Il pronao d'ingresso, in stile Novecento, \u00e8 decorato con due Vittorie attribuite a Jacopo Sansovino, mentre sul battente della porta, sopra una bronzea Vittoria crocifissa di Guido Marussig, si legge il motto \"Clausura, fin che s'apra - Silentium, fin che parli\".\nIngresso.\nComincia qui un percorso iniziatico fra presenze simboliche che rammentano il valore sacrale della casa: il cancello dorato, i sette scalini, gli stalli di un coro seicentesco alle pareti, un pastorale e un'acquasantiera, la colonnina francescana in pietra di Assisi sormontata da un canestro in cemento con melograni, frutto che d'Annunzio ha eletto a emblema di s\u00e9, in quanto simbolo di abbondanza e fertilit\u00e0. Due porte, sormontate da due lunette del pittore salodiano Angelo Landi e raffiguranti santa Chiara e san Francesco d'Assisi conducono a due differenti anticamere, una riservata alle visite ufficiali (o per ospiti, definiti, \"indesiderati\") e una per gli amici del poeta.\nProprio all'ingresso si trova un busto in bronzo raffigurante Gabriele D\u2019Annunzio. L'opera d'arte, commissionata dall'amministrazione comunale di Palma Campania (in provincia di Napoli) guidata dal sindaco Nello Donnarumma \u00e8 stata realizzata dallo scultore Gabriele Vicari in due copie, una delle quali \u00e8 esposta in localit\u00e0 Vico, a Palma Campania. Le due sculture raffiguranti D'Annunzio poggiano su una base in pietra estratta da una cava che si trova in localit\u00e0 Castello, borgo della cittadina campana .\nStanza del mascheraio.\nLa stanza \u00e8 cos\u00ec denominata dai versi sopra lo specchio del camino, composti in occasione della visita di Mussolini al Vittoriale nel maggio del 1925: \"Al visitatore / Teco porti lo specchio di Narciso? / Questo \u00e8 piombato vetro, o mascheraio. / Aggiusta le tue maschere al tuo viso / ma pensa che sei vetro contro acciaio\".\nQuesta anticamera fungeva da sala d'attesa per le visite ufficiali. Al suo interno sono collocati circa novecento volumi, fra cui anche spartiti musicali e una ricca collezione di dischi, una radio e un grammofono. Da segnalare il lampadario in vetro di Murano raffigurante quattro cornucopie, il cavallo in bronzo di Dario Elting presentato all'esposizione di arti decorative a Parigi nel 1925, le sedie con lo schienale a lira di Giancarlo Maroni e alcuni vasi faentini in stile d\u00e9co di Pietro Melandri. Si dice che D'Annunzio abbia fatto attendere Mussolini due ore in quella stanza\nStanza della musica.\nInizialmente intitolata a Gasparo da Sal\u00f2, ritenuto l'inventore del moderno violino, \u00e8 una grande sala destinata ai concerti da camera. Qui in particolari occasioni suonava il quartetto del Vittoriale. Per favorire l'acustica e il raccoglimento le pareti sono rivestite da preziosi damaschi neri e argento della ditta Ferrari di Milano raffiguranti bestie feroci e sostenuti da fermacorde a forma di lira: \u00e8 un rimando al mito di Orfeo che con la musica riesce ad ammansire le fiere. Le vetrate gialle a imitazione dell'alabastro, di Pietro Chiesa, ricordano quelle gi\u00e0 descritte nelle prime pagine del romanzo \"Il piacere\". Nella sala sono conservati due pianoforti e altri strumenti musicali: un clarino, uno zufolo e un arciliuto. Sulle pareti si trovano alcuni dipinti della collezione Thode fra i quali un ritratto di Cosima Liszt Wagner, opera di Franz von Lenbach, e le maschere funerarie di Ludwig van Beethoven e di Franz Liszt. L'arredamento accosta tra loro oggetti d\u00e9co e statuette orientali, colonne romane sormontate da zucche policrome luminose e cesti di frutti in vetro di Murano di Napoleone Martinuzzi, calchi in gesso di sculture greche, pelli di serpenti come quella di pitone fissata al soffitto. Il gusto eclettico di d'Annunzio che mescola oggetti di diversa provenienza ed epoca trova qui la sua prima e immediata manifestazione.\nSala del mappamondo.\n\u00c8 la biblioteca principale della casa. Qui sono collocati i circa seimila libri d'arte gi\u00e0 appartenuti al critico d'arte tedesco Henri Thode sul totale dei 33.000 complessivi raccolti da d'Annunzio nel corso della sua esistenza. Il nome della stanza deriva dalla grande sfera geografica settecentesca che troneggia sopra un tavolo al centro della stanza. Nella nicchia al centro della sala la xilografica di Adolfo De Carolis raffigurante il Dantes Adriaticus; poco oltre la maschera funeraria di Napoleone Bonaparte e alcuni oggetti realmente appartenuti al condottiero francese durante il periodo di esilio trascorso a Sant'Elena. Sul lato opposto gessi che riproducono il busto di Michelangelo e, nella nicchia sopra il divanetto, il celebre tondo Pitti di Michelangelo Buonarroti il cui originale \u00e8 conservato al Museo nazionale del Bargello di Firenze. Tra le due finestre un organo americano al quale solitamente sedeva Luisa Baccara, giovane pianista veneziana ma soprattutto compagna ufficiale di d'Annunzio a Fiume e per tutto il periodo del Vittoriale.\nZambracca.\nIl nome \u00e8 derivato da un antico vocabolo provenzale che significa donna da camera. Anticamera alla stanza da letto e guardaroba, negli armadi e nei cassettoni ancora oggi vi \u00e8 la biancheria del poeta, in questa stanza d'Annunzio sbrigava le ultime faccende della giornata e qui, seduto al tavolo, fu trovato morto la sera del 1\u00ba marzo 1938.\nAlle spalle della scrivania la fornita farmacia del poeta, sull'armadio riproduzioni in gesso dei cavalli fidiaci del Partenone. Sulla scrivania il completo da scrittoio firmato da Mario Buccellati, orafo del Vittoriale e soprannominato dal poeta Mastro Paragon Coppella, la testa d'aquila in argento di Renato Brozzi, la testa dell'Aurora di Michelangelo.\nStanza della Leda.\nEra la camera da letto del poeta e prende il nome da un grande gesso posto sul caminetto raffigurante Leda amata da Giove trasformatosi in cigno. Sulla porta si legge il motto \"Genio et voluptati\", al genio e al piacere, e dall'altro lato \u00e8 appesa una piastrella proveniente dal palazzo Ducale di Mantova con il motto \"Per un dixir\", per un solo desiderio. Sul soffitto, decorato da Guido Marussig, sono riportati i famosi versi della canzone dantesca \"Tre donne intorno al cor mi son venute...\" Anche qui l'assortimento di oggetti \u00e8 vario: dagli elefanti in maiolica cinese ai piatti arabo-persiani, dai bronzi cinesi alle maioliche azzurre e ai mobili in stile orientale. Notevoli il copriletto in seta ricamata persiana con animali selvaggi, dono a d'Annunzio della moglie Maria Hardouin di Gallese, un dipinto di Mario de Maria, il \"Ritratto di Dogaressa\" di Astolfo de Maria e il calco monumentale del \"Prigione morente\" di Michelangelo, i cui fianchi d'Annunzio cinge con un drappo a nascondere le gambe ritenute troppo corte rispetto al busto.\nVeranda dell'Apollino.\nIl piccolo ambiente fu aggiunto da Maroni alla struttura originaria della villa per schermare la luce diretta del sole nella stanza della Leda e fungeva da saletta di lettura affacciata sui giardini del Vittoriale digradanti verso il lago. Il nome del vano deriva dal gesso di un \"kouros\" arcaico decorato dal poeta con occhi azzurri, un prezioso perizoma e un fascio di spighe dorate, simbolo di abbondanza; la stanza \u00e8 decorata da riproduzioni di ritratti famosi della pittura italiana del Rinascimento, animali in porcellana Lenci e Rosenthal, tappeti e vasi persiani. Su un tavolino le fotografie della madre e di Eleonora Duse.\nBagno blu.\nNel bagno, suddiviso alla francese in sala da toilette e ritirata, sono collocati oltre 600 oggetti i cui toni dominanti sono il blu e il verde. Per la ristrutturazione Maroni si avvalse della consulenza di Gio Ponti. Sul soffitto si legge il motto, da Pindaro, \"Ottima \u00e8 l'acqua\", e alle pareti, oltre alle riproduzioni degli ignudi della cappella Sistina di Michelangelo, troviamo a fianco della vasca da bagno una ricca collezione di piastrelle di ceramica da parete di produzione persiana, alcune delle quali risalenti anche ai secoli XVII e XVIII. Sul tavolo oggetti da toeletta di Buccellati in argento e pietre, vetri muranesi, collezioni di pugnali e spade. La ritirata contiene tre maschere lignee del teatro giapponese del secolo XVIII e una figurina femminile di porcellana Rosenthal del 1927. La vetrata con i coloratissimi alcioni \u00e8 opera di Pietro Chiesa.\nStanza del lebbroso.\nQuesta stanza, chiamata anche zambra del misello o cella dei puri sogni, fu concepita da d'Annunzio come luogo di meditazione ove ritirarsi negli anniversari fatidici della sua vita.\nAlle pareti pelli di daino e sul soffitto nei cassettoni dorati i simboli del martirio di Cristo inframmezzati da figure eteree di sante \u2014 Caterina da Siena, Giuditta di Polonia, Elisabetta d'Ungheria, Odilla d'Alsazia e Sibilla di Fiandra \u2014 dipinte da Guido Cadorin e che il poeta disse che gli apparvero in sogno per invitarlo ad abbandonare i piaceri del mondo. Su un podio rialzato la statua lignea di san Sebastiano di scuola marchigiana e il letto chiamato dal poeta delle due et\u00e0 perch\u00e9 simile a una bara e al tempo stesso a una culla.\nNel quadro in fondo alla parete \u00e8 raffigurato invece san Francesco nell'atto di abbracciare un lebbroso che altri non \u00e8 che lo stesso d'Annunzio. Di Cadorin \u00e8 anche il dipinto sulla parete di fondo raffigurante Ges\u00f9 Cristo nell'atto di benedire la Maddalena. Su un tavolino i ritratti fotografici della sorella Elvira, della madre Luisa e di Eleonora Duse, insieme con la coppa delle Vestali in vetro smaltato di Vittorio Zecchin. Fra tutte le stanze del Vittoriale quella del lebbroso \u00e8 forse la pi\u00f9 densa di simboli la cui fonte principale sembra essere invece la \"Storia di San Francesco d'Assisi\" di Chavin de Malan tradotta da Cesare Guasti, pubblicata a Prato nel 1879.\nIn questa stanza, per la veglia privata, venne esposta la salma del poeta nella notte fra l'1 e il 2 marzo 1938.\nCorridoio della Via crucis.\nPrende questo nome dalle formelle in rame smaltato che rappresentano le quattordici stazioni della Via crucis, opera di Giuseppe Guidi. Le pareti sono rivestite con tessuti vaiati di Lisio e Ferrari di Milano, recanti il motto \"Pax et bonum - malum et pax\". All'angolo il calco del frate piangente del sepolcro di Philippe Pot conservato al museo del Louvre. Dalle finestre si possono vedere il cortile degli schiavoni, con lo stemma di monte Nevoso e il portico del parente.\nSala delle reliquie.\n\u00c8 la stanza dove d'Annunzio raccoglie immagini e simboli delle diverse fedi: una piramide di divinit\u00e0 e idoli orientali sormontata da una teoria di santi e martiri della religione cristiana in una sorta di sincretismo religioso affermato anche a lettere d'oro sulla trabeazione che corre lungo le pareti: \"Tutti gli idoli adombrano il Dio vivo / Tutte le fedi attestan l'uomo eterno\".\nMa reliquia, intesa come simbolo sacro, \u00e8 anche il volante spezzato \u2014 significativamente collocato dinnanzi ad un tabernacolo \u2014 del motoscafo di sir Henry Segrave, morto nel 1930 durante un tentativo di superare un record di velocit\u00e0 nelle acque del lago Windermere in Inghilterra. Per d'Annunzio quel volante rappresenta quella che lui definisce la \"religione del rischio\", il tentativo cio\u00e8 dell'uomo di superare i vincoli impostigli dalla natura. A Herny Segrave d'Annunzio dedic\u00f2, come scritto nella messaggio a Kaye Don, la Riunione Motonautica Internazionale del Garda e la Coppa, creata da Renato Brozzi, che gi\u00e0 fu il premio, non concesso, de La Coppa del Benaco.\nSul soffitto il rosso gonfalone con le sette stelle dell'Orsa Maggiore della Reggenza del Carnaro, lo stato rivoluzionario che il poeta aveva fondato a Fiume. Alle pareti troviamo il bassorilievo del leone di san Marco donato a d'Annunzio dalla citt\u00e0 di Genova in occasione del discorso interventista del 5 maggio 1915 e quello dipinto da Marussig che era collocato nello studio di d'Annunzio a Fiume e che venne colpito da una granata durante il cosiddetto \"Natale di sangue\". Le pareti sono rivestite da cortinaggi con disegni a melagrana di Mariano Fortuny e da un grande arazzo di soggetto biblico appeso alla travatura che reca il motto \"Cinque le dita, cinque le peccata\": dai sette peccati capitali d'Annunzio escludeva lussuria e avarizia.\nStanza del giglio.\n\u00c8 uno studiolo contenente circa tremila volumi di storia e letteratura italiana decorato dal Marussig con pannelli raffiguranti steli di giglio, forse con riferimento al progettato ciclo dei Romanzi del Giglio, di cui il poeta scrisse solamente il primo volume, \"Le vergini delle rocce\". L'ambiente \u00e8 caratterizzato da un piccolo armonium e da due nicchie-confessionali decorate da una preziosa raccolta di vasi da farmacia dei secoli XVI e XVII.\nOratorio dalmata.\nEra la sala d'aspetto riservata agli amici ammessi all'interno della prioria ed \u00e8 caratterizzata da stalli cinquecenteschi sui quali sono indicati i posti del priore, del vice priore, del cancelliere. Presso il camino, una colonnetta romanica sorregge un leone proveniente dalla citt\u00e0 dalmata di Arbe. Sulle pareti immagini religiose della pi\u00f9 varia provenienza e un grande dipinto raffigurante Giobbe, attribuito alla scuola del Ribera. Al centro della stanza \u00e8 invece raccolta una serie di oggetti liturgici \u2014 navicelle, turiboli, aspersori \u2014 con forte valore simbolico, mentre al centro del soffitto, ulteriore reliquia, \u00e8 appesa l'elica dell'idrovolante con il quale nel 1925 Francesco De Pinedo comp\u00ec il volo a tappe di 55.000 chilometri da Sesto Calende a Melbourne e Tokyo.\nScrittoio del monco.\nIl nome deriva dalla scultura di una mano sinistra tagliata e scuoiata collocata sull'architrave della porta con il motto \"Recisa quiescit\", tagliata riposa. Era la saletta adibita al disbrigo della corrispondenza: d'Annunzio, non potendo o non volendo rispondere a tutti, ironicamente si dichiarava monco e dunque impossibilitato a scrivere. Gli armadi sono gli unici mobili del Vittoriale provenienti dalla Capponcina, la famosa villa presso Firenze abitata dal poeta dal 1898 al 1910. Sull'architrave degli scaffali quattro sentenze: \"E chi non ha sepoltura \u00e8 coperto dal cielo\", \"Acciocch\u00e9 tu pi\u00f9 cose possa pi\u00f9 ne sostieni\", \"Se tu vuoi che la tua casa ti paia grandissima, pensa del sepolcro\" e \"Niuna casa \u00e8 si piccola che non la faccia grande uno magnifico abitatore\". Sul soffitto, un motivo di mani stilizzate con i motti spagnoli \"Tuerto y derecho\" e \"Todo es nada\". Fra gli oggetti vi \u00e8 il vaso Libellula, realizzato a Murano su disegno di Vittorio Zecchin intorno al 1914-1915.\nOfficina.\n\u00c8 l'unica stanza della prioria nella quale entra liberamente la luce naturale del giorno ed \u00e8 l'unica arredata con mobili di rovere chiaro semplici e funzionali. Era lo studio di d'Annunzio, al quale si accede salendo tre alti scalini e passando sotto un basso architrave che costringe chi entra a chinarsi. L'architrave \u00e8 sormontato dal verso virgiliano \"hoc opus hic labor est\" (qui sta l'impresa e la fatica) con cui nell\"'Eneide\" si ammonisce Enea che si accinge a scendere nell'ade di quanto sia facile l'accesso agli inferi ma riuscire a ritornare nel mondo dei vivi sia appunto la vera difficile impresa. In effetti dopo la penombra che caratterizza il resto della prioria la luminosit\u00e0 di questa stanza fa al visitatore l'effetto di una risalita dal buio verso la luce. Leggii, scaffali inclinati e teche girevoli circondano il tavolo e lo scanno senza schienale su cui d'Annunzio scrive; a portata di mano stanno le opere di consultazione frequente, a cominciare dai vocabolari e dai repertori di cui l'autore si \u00e8 sempre servito.\nSu una delle due scrivanie spicca il busto velato di Eleonora Duse, opera dello scultore ferrarese Arrigo Minerbi. L'attrice scomparsa nel 1924, fu per d'Annunzio compagna e musa ispiratrice; un foulard di seta ricopre il volto della donna, \u201ctestimone velata\u201d del suo impegno ininterrotto di scrittore. Ma ad arredare la scena della scrittura sono altres\u00ec i calchi della Nike di Samotracia e delle metope equestri del Partenone, le immagini fotografiche della Cappella Sistina. Qui d'Annunzio lavorava anche per sedici ore consecutive e qui, dopo aver ultimato il \"Notturno\" compose il \"Libro segreto\", ultima sua opera.\nCorridoio del labirinto.\nIl nome deriva dall'emblema del labirinto, che si ripete sulle porte e le rilegature dei libri, ricavato da quello del palazzo Ducale di Mantova; dal motto dello stesso labirinto, d'Annunzio aveva tratto nel 1910 il titolo del romanzo \"Forse che s\u00ec forse che no\".\nSala della Cheli.\nUltimata nel 1929, \"l'unica sala non triste della casa\" come d'Annunzio ebbe modo di dire al Maroni, la stanza deriva il suo nome da una grande tartaruga in bronzo opera di Renato Brozzi, ricavata dal carapace di una vera tartaruga donata a d'Annunzio dalla marchesa Luisa Casati e morta nei giardini del Vittoriale per indigestione di tuberose: la sua presenza vale un monito contro l'ingordigia. Era la sala da pranzo per gli ospiti: negli ultimi anni della sua vita d'Annunzio preferiva pranzare solo nella zambracca. I vividi colori azzurro e oro, la lacca rosso fuoco o nera, le vetrate a imitazione dell'alabastro ne fanno l'ambiente pi\u00f9 compiutamente d\u00e9co della casa e lo avvicinano a certe soluzioni dei saloni dei contemporanei transatlantici da crociera. Fra gli oggetti il gruppo bronzeo del fauno e della ninfa di Le Faguays, i piatti in argento incisi da Renato Brozzi con motti dannunziani, i pavoni segnaposto in argento e pietre dure e, nella nicchia sulla destra, entrando, il calco dell'Antinoo Farnese, il giovinetto amato dall'imperatore Adriano.\nSchifamondo.\nSchifamondo \u00e8 l'edificio destinato a diventare la nuova residenza del poeta, ma che non era ancora ultimato al momento della sua morte (1\u00ba marzo 1938). Il nome, ispirato da un passo di Guittone d'Arezzo e dalla residenza rinascimentale di palazzo Schifanoia degli estensi di Ferrara, manifesta il desiderio di isolamento del poeta. L'edificio venne concepito dall'architetto Giancarlo Maroni come l'interno di un transatlantico: finestre come obl\u00f2, vetrate alabastrine, ambienti rivestiti in \"boiserie\" di legno, corridoi alti e stretti e uno studio del tutto simile al ponte di comando di una nave, con decorazioni d\u00e9co. Oggi ospita il museo d'Annunzio eroe. In quella che doveva diventare la sua nuova stanza da letto, venne esposto il corpo del poeta per la veglia pubblica nei giorni immediatamente successivi alla sua morte.\nSchifamondo comprende anche l'auditorium con una platea per duecento persone, utilizzato anche per convegni e manifestazioni; alla cupola \u00e8 appeso l'aereo Ansaldo S.V.A. del celebre volo su Vienna. Negli spazi dell'auditorium \u00e8 possibile vedere due piccole mostre fotografiche sulla vita di Gabriele d'Annunzio, sulla costruzione del Vittoriale e l'omaggio a d'Annunzio, una mostra di artisti contemporanei che a d'Annunzio si sono ispirati: fra questi Giorgio de Chirico e Mario Pompei (con i bozzetti per i costumi rispettivamente de \"La figlia di Iorio\" e di \"Parisina\"), Jonathan Meese, Luigi Ontani.\nMuseo d'Annunzio eroe.\nD'Annunzio, dopo aver arredato la prioria, pens\u00f2 di realizzare un museo che celebrasse l'eroismo suo e le imprese del popolo italiano nella guerra del 1915-1918. La morte del poeta sopraggiunse prima che vedesse iniziata questa nuova opera, anche se l'aereo SVA che troneggia appeso al soffitto dell'Auditorium ne rimane evidente testimonianza.\nQuesto suo desiderio tuttavia \u00e8 stato realizzato nel 2000 quando gli spazi di Schifamondo, sono stati aperti al pubblico valorizzando cos\u00ec il ricco e prezioso patrimonio storico legato all'esperienza militare di Gabriele d'Annunzio e alle grandi imprese che lo videro protagonista: il volo su Vienna, la beffa di Buccari, l'impresa delle bocche di Cattaro e la grande epopea fiumana.\nFra gli oggetti pi\u00f9 significativi visibili nelle grandi sale arredate secondo il gusto \"d\u00e9co\" dell'epoca, il medagliere personale di d'Annunzio con la medaglia d'oro al valor militare, quattro d'argento ed una in bronzo; le divise da lanciere di Novara, da bersagliere, da ardito e da generale dell'aeronautica; le tenute complete utilizzate per il volo su Vienna e nella beffa di Buccari; le bandiere fra cui quella nella quale si avvolse il corpo di Giovanni Randaccio, il gonfalone della Reggenza italiana del Carnaro, il motore dell'aereo del volo su Vienna.\nNel luglio 2011 il museo della guerra ha cambiato titolatura in museo \"d'Annunzio eroe\" e si \u00e8 arricchito di due nuove sale che ospitano settantaquattro oggetti, fra armi, bandiere e autografi, della Collezione dannunziana dell'ambasciatore Antonio Benedetto Spada. Fra questi una daga d'onore in avorio e acciaio, un versatoio in argento dorato con simbologie fiumane, un teschio in cristallo di rocca, il messaggio lasciato nella baia di Buccari nella notte fra il 10 e l'11 febbraio 1918, il manoscritto autografo de \"La notte di Caprera\". Esposta in una teca la medaglia d'oro al valor militare di Ernesto Cabruna, donata dallo stesso Cabruna al comandante.\nNell'allestimento non si sono volutamente adottate tecnologie espositive moderne ma si \u00e8 realizzato un museo che rispecchiasse nel suo complesso l'atmosfera della prioria e continuasse lo spirito e l'essenza della casa cos\u00ec come d'Annunzio e Maroni l'avevano voluta e realizzata.\nIl parco.\nDalla piazzetta Dalmata si sale al parco attraverso il viale di Aligi che prende il nome dal personaggio dell'opera teatrale \"La figlia di Iorio\"; nel 1927 questa tragedia fu messa in scena proprio nel parco del Vittoriale.\nLa sommit\u00e0 del Vittoriale \u00e8 occupata dal mausoleo, monumento funebre realizzato dal Maroni dopo la morte di d'Annunzio. Il monumento \u00e8 ispirato ai tumuli funerari di tradizione etrusco-romana ed \u00e8 costituito da tre gironi in marmo Botticino a rappresentare le vittorie degli umili, degli artieri e degli eroi. Al centro della spianata superiore \u00e8 collocata la sepoltura di d'Annunzio e intorno le arche di nove fra eroi e legionari fiumani cari al poeta fra cui Guido Keller, Giuseppe Piffer, Ernesto Cabruna, Asso, Conci, Locatelli, Bacula, Siviero, Gottardo e lo stesso Gian Carlo Maroni.\nNei pressi del mausoleo vi \u00e8 anche l'hangar che ospita il MAS 96 a bordo del quale d'Annunzio con Luigi Rizzo e Costanzo Ciano partecip\u00f2 alla beffa di Buccari. Al tempo di d'Annunzio il MAS era ormeggiato alla darsena di Torre San Marco e veniva utilizzato dal poeta per escursioni sulle acque del Garda. All'esterno, l'acronimo \"Memento audere semper\" riproduce un motto latino coniato da d'Annunzio (\"ricorda di osare sempre\").\nSotto il colle mastio \u00e8 collocata la nave militare \"Puglia\". La nave, sulla quale trov\u00f2 la morte Tommaso Gulli nelle acque di Spalato, fu donata a d'Annunzio dalla Marina Militare nel 1923. I lavori per portarla al Vittoriale si rivelarono particolarmente impegnativi: si trattava di sezionare una nave e trasportarne per via ferroviaria la prora a 300\u00a0km da La Spezia; per l'impresa furono necessari venti vagoni ferroviari e numerosi camion militari. A coordinare l'invio dei materiali e dirigere i lavori di ricostruzione venne designato l'ingegner Silla Giuseppe Fortunato, allora tenente del genio navale. La prua, simbolicamente rivolta verso l'Adriatico e la Dalmazia, fu adornata da una polena raffigurante una Vittoria scolpita da Renato Brozzi.\nNel sottoscafo della nave, dal 2002, \u00e8 stato allestito il museo di bordo che raccoglie alcuni preziosi modelli d'epoca di navi da guerra della collezione di Amedeo di Savoia, duca d'Aosta.\nDalla nave Puglia si pu\u00f2 ammirare la valletta formata dai corsi dei torrenti dell'Acquapazza e dell'Acquasavia che si uniscono a valle nel laghetto delle danze a forma di violino. Questo luogo, pensato da d'Annunzio per spettacoli coreutici, \u00e8 stato riaperto al pubblico nella primavera del 2013, dopo lavori di restauro per rimediare al dissesto idrogeologico dell'area restituendo cos\u00ec al pubblico un altro tassello del parco.\nI giardini.\nDalla piazzetta Dalmata si accede ai giardini. Sulla sinistra si incontra dapprima il cortiletto degli Schiavoni, ornato da vere da pozzo veneziane. Il cortile richiama nelle forme quello della casa natale di d'Annunzio a Pescara. Intorno al cortile corre il portico del Parente, intitolato a Michelangelo Buonarroti, figura alla quale d'Annunzio si sentiva prossimo per affinit\u00e0 e genio. Il cortile e il porticato circostante, durante la permanenza gardonese di Gabriele d'Annunzio venivano spesso arredati con tappeti persiani, tavoli e altro mobilio trasformando questi spazi in una sorta di cenacolo all'aperto dove il poeta riceveva e intratteneva i propri ospiti.\nProseguendo nei giardini, oltrepassato un architrave in pietra sormontato da una Venere acefala e la scritta rossa \"Rosam cape, spinam cave\", (cogli la rosa, ma stai attento alla spina), si arriva a un boschetto di magnolie al centro del quale si trova l'arengo. Questo \u00e8 il luogo simbolico dove d'Annunzio riuniva i fedeli fiumani per cerimonie commemorative. Un alto scranno, quasi un trono, e sedili in pietra sono collocati intorno alla colonna del giuramento, dal capitello bizantino; fuori dal recinto dei sedili si ergono diciassette colonne simboleggianti le diciassette vittorie di guerra. La colonna raffigurante la vittoria della battaglia di Caporetto \u00e8 quella pi\u00f9 scura e reca sulla sommit\u00e0 un'urna contenente terra del Carso. Unica statua, qui, la Vittoria in bronzo di Napoleone Martinuzzi, coronata di spine e con il motto: \"Et haec spinas amat Victoria\".\nScendendo le terrazze verso il lago si incontra la limonaia con il Belvedere e pi\u00f9 sotto la tomba di Renata, la sirenetta, figlia di d'Annunzio e protagonista del \"Notturno\". Proseguendo, in prossimit\u00e0 di un gruppo di cipressi, si arriva al cimitero dei cani e al frutteto al centro del quale su di un'alta colonna \u00e8 collocata la canefora di Martinuzzi, una grande statua di bronzo raffigurante una donna accosciata che porta sul capo un canestro di frutti. Recingono il frutteto pilastri con grandi aquile e gigli simili a quelli che d'Annunzio aveva, molti anni addietro, ammirato nei giardini di villa d'Este.\nIl 19 settembre 2014 a causa di una forte tempesta abbattutasi su Gardone, tra i vari danni ai giardini, c'\u00e8 stata la caduta di alcuni cipressi secolari dai quali sono state ricavate delle rondelle messe in vendita dalla Fondazione Il Vittoriale. I proventi sono stati utilizzati per sostenere vari progetti di restauro del complesso.\nMuseo d'Annunzio segreto.\nInaugurato nel 2010 nel grande spazio espositivo del sottoteatro, il museo d'Annunzio segreto raccoglie quanto fino ad ora era rimasto sconosciuto al grande pubblico perch\u00e9 chiuso negli armadi e nei cassetti della prioria: i vestiti del vate, le scarpe e gli stivali, la biancheria, le vesti appositamente fatte confezionare da d'Annunzio per le sue donne, i collari dei cani, gli oggetti da scrivania, il vasellame da tavola, i gioielli. Un'intera sezione \u00e8 dedicata alle eleganti valigie, alle cappelliere e ai bauli a incastro. Le gigantografie del poeta alla Capponcina o nel parco del Vittoriale, le immagini di alcune fra le sue pi\u00f9 note amanti, le lettere d'amore, i tessuti che arredano le stanze della prioria, vestono l'emiciclo e le undici colonne della sala espositiva.\nAll'ingresso sei schermi trasmettono filmati d'epoca dell'Istituto Luce o dell'Archivio storico RAI.\nIl museo \"d'Annunzio segreto\" rappresenta dunque un incontro ravvicinato, intimo con il mondo quotidiano di Gabriele d'Annunzio nel suo stile di vita inimitabile e raffinatissimo.\nNella cultura di massa.\nIl Vittoriale degli Italiani \u00e8 apparso, in una scena girata sulla prua della nave \"Puglia\", nel film \"Ti amo in tutte le lingue del mondo\" del 2005 e nel film \"Il cattivo poeta\" del 2020."}
{"id": "570005", "revid": "15756", "url": "https://it.wikipedia.org/wiki?curid=570005", "title": "Casa Targaryen", "text": "La Casa Targaryen \u00e8 una casata nobiliare facente parte del mondo della saga fantasy \"Cronache del ghiaccio e del fuoco\" di George R. R. Martin.\nI Targaryen hanno regnato come Casa reale di Westeros per quasi trecento anni dalla capitale, Approdo del Re, e dalla fortezza sull'isola di Roccia del Drago.\nIl loro stemma \u00e8 un drago a tre teste di colore rosso in campo nero; si dice che il drago a tre teste rappresenti simbolicamente Aegon I e le sue sorelle. Il motto ufficiale della dinastia Targaryen \u00e8 in inglese \"Fire and Blood\" in italiano \"Fuoco e Sangue\".\nStoria, caratteristiche e usi.\nI Targaryen non sono originari del continente di Westeros, ma sono l'ultima famiglia di signori dei Draghi dell'antico Impero di Valyria, situato sul continente orientale. Prima del Disastro di Valyria, un cataclisma che distrusse l'antica civilt\u00e0, i Targaryen partirono alla volta di un'isola sulla costa orientale di Westeros presso la quale si trovava l'avamposto pi\u00f9 occidentale dell'Impero: Roccia del Drago. Qui si convertirono alla religione dei Sette D\u00e8i degli Andali, la religione dominante su Westeros in quel periodo, abbandonando la religione valyriana. Un secolo dopo il cataclisma, Aegon I detto il Conquistatore incominci\u00f2 la sua conquista del continente, approdando con il suo esercito e i suoi draghi presso il luogo dove sarebbe sorta la citt\u00e0 Approdo del Re. Sei dei Sette Regni si piegarono dinanzi a lui.\nUnici tra le famiglie nobili di Westeros, i Targaryen seguono la pratica valyriana del matrimonio incestuoso, in cui fratello e sorella si sposano. L'espressione \"sangue del drago\" si riferisce a varie caratteristiche tipiche dei Targaryen: capelli argentei con sfumature dorate e intensi occhi viola. Alcuni Targaryen hanno anche un'elevata capacit\u00e0 di sopportare il calore e di essere immuni alle malattie, come dimostra Daenerys.\nI Targaryen sono noti come signori dei draghi e sembrano essere legati a essi pi\u00f9 degli altri uomini. Aegon I introdusse i draghi a Westeros, quando lo conquist\u00f2 e i Targaryen continuarono a mantenere e cavalcare dei draghi, finch\u00e9 l'ultimo non mor\u00ec durante il regno di Aegon III, detto Rovina dei Draghi.\nProbabilmente a causa delle loro pratiche incestuose, i Targaryen sono frequentemente soggetti a malattie mentali: re Jaehaerys II disse che con la nascita di un Targaryen gli dei lanciavano una moneta per decidere se il bambino sarebbe diventato un grande oppure un folle.\nRoccia del Drago.\nRoccia del Drago \u00e8 un'isola facente parte di un arcipelago nel Mare Stretto, vicino alla costa di Westeros. In passato, essa era l'avamposto pi\u00f9 occidentale dell'Impero Valyriano. Per due secoli l'isola \u00e8 stata la sede della Casa Targaryen, durante i quali il lord di Casa Targaryen ha preso il nome di \"Lord di Roccia del Drago\". Dopo le guerre di conquista la famiglia si stabil\u00ec ad Approdo del re, citt\u00e0 fondata da Aegon I nel luogo dove lui sbarc\u00f2 all'inizio della sua campagna. A seguito della conquista il \"Principe di Roccia del Drago\" \u00e8 il titolo assegnato all'erede al trono, che spesso sceglie di risiedere a Roccia del Drago. Sulla vicina isola di Driftmark, Casa Velaryon \u00e8 un'altra delle nobili famiglie valyriane che \u00e8 sopravvissuta al Disastro.\nL'isola \u00e8 dominata da una possente fortezza, dalle torri scolpite in forma di drago e decorata con migliaia di doccioni. \u00c8 presente un vulcano attivo, il Monte del Drago. Sotto la montagna ci sono ricchi depositi di ossidiana.\nCronologia.\nTutte le date sono registrate a partire da \"Prima della Conquista\" di Aegon (P.C.) e proseguono a \"Dopo la Conquista\" (D.C.).\nDraghi.\nSecondo alcune leggende i primi draghi erano arrivati da oriente, dalla terra delle ombre oltre Asshai e dalle isole del mare di giada.\nI Targaryen mantenevano una stalla di draghi per buona parte del loro regno in Westeros. Ogni drago veniva nominato e affidato a un Targaryen che lo avrebbe utilizzato per la guerra o per il semplice trasporto. La famiglia per ospitare i propri draghi costru\u00ec nelle terre del Re un'immensa struttura a cupola denominata Fossa dei Draghi. Nuovi draghi venivano allevati partendo dai tre originali di Aegon, ma le morti violente in battaglia e l'aumento di infermit\u00e0 nelle generazioni successive hanno portato al declino della stalla di famiglia.\nL'ultimo drago Targaryen era una creatura sterile e deformata morta giovane mentre quelli pi\u00f9 grandi appartenevano ad Aegon il conquistatore e alle sue due sorelle.\nI tre draghi avevano nomi degli antichi dei di Valyria: Vhagar, Meraxes e Balerion il terrore nero.\nProprio col respiro di fuoco di Balerion fu forgiato il \"Trono di Spade\", lo scranno sul quale siedono tutti i re dei \"Sette Regni\" da Aegon I in poi. Secondo le ballate furono necessari per costruirlo mille spade, appartenenti ai nemici sconfitti, e 59 giorni di battitura a martello.\nNon sono ben chiare le cause delle morti degli ultimi draghi. Una leggenda racconta che Aegon III li avvelen\u00f2 ma l'Arcimaestro Marwyn asser\u00ec che i Maestri della Cittadella erano in qualche modo responsabili. Altri personaggi hanno sostenuto che allevare draghi in spazi chiusi era innaturale e bloccava la loro crescita.\nParlando con Quentyn Martell, Daenerys ribadisce la sua volont\u00e0 di cavalcare i draghi o almeno uno di essi dato che ricorda che neanche Aegon ebbe mai l'ardire di montare Meraxes o Vhagar, i draghi delle sue sorelle. Ci\u00f2 potrebbe voler significare l'esistenza di un limite nella pratica di cavalcare draghi.\nEuron Greyjoy afferma di aver ritrovato un antichissimo corno a Valyria il cui suono permetterebbe di controllare i draghi e lo affida a suo fratello Victarion nel viaggio che questi intraprende verso la Baia degli Schiavisti.\nSuccessione.\nDanza dei Draghi.\nLa prima grande crisi per la dinastia Targaryen fu una guerra di successione tra due dei figli di re Viserys I e assunse la denominazione di \"Danza dei Draghi\". Viserys I ebbe tre figli dalla sua prima regina, discendente della Casa Arryn: due maschi, che morirono in giovane et\u00e0, e una femmina, Rhaenyra. Non avendo un figlio che gli potesse succedere, Viserys cominci\u00f2 a educare Rhaenyra perch\u00e9 fosse la sua erede designata. La giovane principessa Rhaenyra fu invitata a partecipare alle discussioni degli affari di stato e agli incontri del Concilio Ristretto. Molti dei nobili ne presero atto e presto la principessa vide formarsi una fazione di sostenitori.\nTuttavia, dopo che la regina Arryn mor\u00ec, il re si rispos\u00f2, questa volta con una Hightower di Vecchia Citt\u00e0. La nuova regina gener\u00f2 tre figli e una figlia. Al primogenito venne dato il nome di Aegon. Ciononostante, il diritto di Rhaenyra nella linea di successione non venne messo in discussione e Viserys formalizz\u00f2 la sua volont\u00e0 riguardo alla stessa.\nAlla morte del Re, invece, il Lord Comandante della Guardia reale, ser Criston Cole, detto poi il \"Creatore di Re\", venne meno alla volont\u00e0 del sovrano e incoron\u00f2 il principe Aegon come Aegon II. Le motivazioni di questo gesto furono poco chiare. Si suppone che ci potesse essere una causa personale sottostante il gesto del Lord Comandante, secondo questa ipotesi Ser Criston e Rhaenyra erano stati amanti e la loro storia era finita male. In ogni caso, molti dei lord del regno erano a conoscenza della volont\u00e0 di Viserys di considerare Rhaenyra come sua legittima erede e come prima regina di Westeros, per cui diedero il loro sostegno alla causa della principessa. Si presume che molti di loro fossero componenti di quella fazione che si era impegnata per anni a guadagnarsi il favore della presunta futura regina. Aegon II ebbe il sostegno di molti altri lord, di conseguenza un sanguinoso conflitto armato si scaten\u00f2 su Westeros.\nDurante la Danza dei Draghi anche la Guardia Reale si divise, epico lo scontro tra i fratelli gemelli ser Erryk e ser Arryk morto l'uno sulla spada dell'altro.\nIn circostanze non del tutto rivelate, Rhaenyra venne catturata messa a morte come traditrice per mano di suo fratello, che la fece divorare dal suo drago, sotto gli occhi del figlio di lei Aegon. Tuttavia, poco tempo dopo la fine della guerra Aegon II stesso mor\u00ec e, essendo morti in combattimento i suoi figli maschi e fratelli, colui che gli successe fu proprio suo nipote, il figlio di Rhaenyra, che avrebbe regnato come Aegon III, conosciuto poi come \"Rovina dei Draghi\". Per evitare ulteriori conflitti Aegon III spos\u00f2 la figlia di Aegon II, l'ultima superstite del ramo della famiglia generato dall'unione con gli Hightower. Lei per\u00f2 mor\u00ec senza aver avuto figli, che Aegon ebbe dalla seconda moglie della Casa Velaryon.\nFino alla Danza dei Draghi, la Casa Targaryen aveva praticato una versione molto modificata della discendenza agnatica, ponendo le pretendenti femmine dopo tutti i maschi della linea di successione, anche quelli generati in relazioni non ufficiali.\nCasa Blackfyre.\nUna delle pi\u00f9 gravi minacce alla dinastia dei Targaryen si svilupp\u00f2 in conseguenza di una disputa dinastica tra i figli di Aegon IV. Il conflitto si risolse con la nascita di un ramo separato dai Targaryen, Casa Blackfyre, e con la guerra conseguente che divise il regno, conosciuta come Ribellione dei Blackfyre. Narrata nei numerosi flashback \u00e8 parte importante della trama di \"The Sworn Sword\".\nOltre ad avere un figlio e una figlia legittimi da sua moglie Naerys, Aegon IV ebbe numerosi figli bastardi, tra cui 4 le cui madri erano appartenenti a Case nobili, detti perci\u00f2 i Grandi Bastardi: Daemon Blackfyre, figlio di sua cugina Daena Targaryen, Ser Aegor Rivers \"Bittersteel\" figlio di Lady Barbra Bracken, Shiera Seastar, figlia di Lady Serenei di Lys, e Ser Brynden Rivers \"Bloodraven\", figlio di Lady Mylessa Blackwood. Sul letto di morte li legittim\u00f2, ponendoli all'interno della linea di successione, comunque dopo il figlio legittimo Daeron, essendo lui maggiore di tutti loro, che regn\u00f2 come Daeron II. A complicare la questione, si diffuse la voce che Daeron fosse in realt\u00e0 figlio del fratello minore del re, Aemon il Cavaliere del Drago. Queste dicerie gettavano dubbi sulla legittimit\u00e0 a regnare di Daeron.\nRe Daeron fu un uomo saggio, colto e dotto e regn\u00f2 su una corte sofisticata, circondato da maestri e uomini eruditi, che venivano per\u00f2 considerati affettati e troppo raffinati dai suoi cortigiani e nobili di tendenze pi\u00f9 marziali. Il suo matrimonio con la principessa dorniana Myriah Martell introdusse costumi e influenze straniere a corte, aggiungendo motivi di malcontento verso il re.\nBrynden Rivers e Shiera Seastar non ebbero mai alcun interesse verso la corona, e morirono di vecchiaia senza mai essersi sposati o avuto figli. Ma il pi\u00f9 vecchio dei Grandi Bastardi, Daemon, fu visto da molti come un uomo ed eventualmente un re migliore; era inoltre un Targaryen anche da parte di madre essendo figlio della nota figlia di Aegon III, Daena la Disubbidiente. Quando Daemon fu quattordicenne, Aegon IV lo present\u00f2 in pubblico con Blackfyre, l'antica spada di acciaio di Valyria dei re Targaryen; questo rafforz\u00f2 l'idea che Aegon intendesse fare di Daemon il suo erede. Dopo la morte di suo padre Daemon prese il soprannome di Blackfyre e comand\u00f2 infine una rivolta contro re Daeron, supportato dal fratellastro Aegor e da molte altre Nobili Casate. La ribellione termin\u00f2 con la Battaglia dei Campi Rosso Sangue dove trovarono la morte Daemon Blackfyre e i suoi due figli maggiori Aegon e Aemon. Daemon lasci\u00f2 altri 5 figli, i quali fuggirono insieme allo zio Aegor nel continente orientale, e la Casa Blackfyre continu\u00f2 a essere una minaccia per il ramo principale dei Targaryen finch\u00e9 l'ultimo membro superstite, Maelys Blackfyre il Mostruoso, non fu ucciso durante la guerra dei Re da Nove Soldi.\nIl Gran Concilio.\nUna serie di circostanze culminate con un Grande Concilio nel 233 AA port\u00f2 all'incoronazione di Aegon V, detto \"l'Improbabile\" per il fatto che era il quarto figlio di un quarto figlio e perci\u00f2 molto lontano nella linea di successione.\nL'erede di Daeron II, il principe Baelor Spezzalancia, era morto in un incidente in un torneo, lasciando l'eredit\u00e0 della corona al suo figlio primogenito Valarr. Tuttavia, la peste del 209 AA, la Grande Pestilenza di Primavera, uccise Daeron ed entrambi i figli di Baelor, Valarr e Matarys. Questo fece di Aerys, il secondo figlio di Daeron, l'erede al trono. Re Aerys I spos\u00f2 la sorella Aelinor, ma non lasciarono nessun erede e dopo la loro morte, essendo il fratello minore Rhaegel e i suoi 2 figli morti a loro volta per cause ignote, la corona pass\u00f2 al fratello pi\u00f9 giovane Maekar, che regn\u00f2 come Re Maekar I. Alla morte di Maekar, i suoi tre figli pi\u00f9 vecchi furono scartati per varie ragioni. Il pi\u00f9 vecchio, Daeron, detto l'Ubriacone, era un uomo dissoluto e mor\u00ec prima del padre per un'infezione presa da una prostituta, lasciando solo una figlia dalla mente debole come possibile erede. Il secondo figlio, Aerion Brightflame mor\u00ec per aver ingerito dell'altofuoco convinto che lo avrebbe trasformato in un drago. Aerion aveva un figlio piccolo, tuttavia, alla morte del nonno Maekar egli fu tralasciato insieme alla cugina nella linea di successione. Il terzo figlio, Aemon a quel tempo aveva gi\u00e0 avuto modo di prendere i voti di Maestro della Cittadella, rinunciando cos\u00ec al suo diritto di successione. Seppur pressato ad accettare la corona, egli rifiut\u00f2 e si un\u00ec ai Guardiani della notte, ponendo tra s\u00e9 e il suo diritto di nascita degli altri voti.\nA questo punto la corona pass\u00f2 all'ultimo figlio, Aegon, quarto figlio di un quarto figlio, che fu incoronato come Aegon V, detto l'Improbabile.\nDurante il regno di quest'ultimo avvenne la cosiddetta \"Guerra dei Re da nove soldi\" che port\u00f2 all'estinzione del casato Blackfire. Aegon V mor\u00ec nella tragedia di Summerhall nel 259 insieme a 2 dei suoi figli, tra cui il primogenito, e quindi gli successe il secondogenito Jaehaerys II, il quale regn\u00f2 bene ma mor\u00ec dopo soli tre anni a causa della sua salute precaria.\nIl Re Folle e la Guerra dell'Usurpatore.\nDopo la morte di Jaehaerys II, sal\u00ec al trono Aerys II Targaryen. All'inizio il nuovo Re garant\u00ec pace e prosperit\u00e0 ai Sette Regni, soprattutto grazie alla nomina a Primo Cavaliere di Tywin Lannister, grazie al quale la pace e la giustizia del re vennero rispettate per molto tempo. Nel 276 tuttavia il monarca venne preso come ostaggio a Duskendale dal casato ribelle Darklyn (che poi fece completamente sterminare insieme a tutti gli abitanti dei loro territori) e questo comport\u00f2 un radicale cambiamento nella sua personalit\u00e0 che lo port\u00f2 a essere ricordato come il Re Folle. Divenne dapprima introverso e sospettoso, arrivando a tagliare la lingua a ser Illyn Paine poich\u00e9 aveva osato dire che era il Primo Cavaliere e non Aerys a mandare avanti il reame e in seguito malvagio e paranoico tanto da rimuovere Tywin dalla posizione di Primo Cavaliere per paura che potesse tradirlo e al fine di tenerlo a bada prese suo figlio Jaime come guardia reale. Arriv\u00f2 addirittura a sospettare di tradimento suo figlio Rhaegar, il quale era decisamente molto amato dalle genti dei Sette Regni. Dopo il rapimento di Lyanna Stark da parte del suo primogenito, il re mise in prigione l'erede di Grande Inverno Brandon Stark, fratello di Eddard, e infine lo uccise assieme a suo padre Rickard e a molti giovani figli di altri lord usando l'altofuoco sotto gli occhi di uno sconvolto Jaime Lannister.\nCon lo scoppio della ribellione dei Baratheon, anche gli Stark e gli Arryn si unirono ai ribelli per vendicare le morti dei loro compagni mentre i Tyrell e i Martell restarono fedeli ai Targaryen, mentre i Lannister, i Tully e i Greyjoy rimasero neutrali. In seguito anche i Tully si unirono ai ribelli e i Lannister passarono dalla parte dei ribelli a guerra ormai conclusa. Dopo la morte di Rhaegar nella battaglia del Tridente per mano di Robert, il Re Folle decise di usare una gran quantit\u00e0 di altofuoco per distruggere Approdo del Re e trasformare se stesso in un drago per ridurre in cenere l'Usurpatore e il suo esercito, ma venne fermato da Jaime Lannister (definito per questo Sterminatore di Re) che lo uccise davanti al Trono di Spade e successivamente elimin\u00f2 anche il primo cavaliere e gli altri alchimisti a conoscenza del folle piano del monarca. Nel frattempo Tywin Lannister, lord dell'Occidente e padre di Jaime, si present\u00f2 col suo esercito alle porte della citt\u00e0 dichiarando lealt\u00e0 ad Aerys, ma una volta fatto entrare ordin\u00f2 ai suoi soldati di saccheggiarla.\nQuando la citt\u00e0 venne saccheggiata dai Lannister perirono anche la principessa Elia e sua figlia Rhaenys, mentre l'infante Aegon riusc\u00ec a salvarsi in tempo grazie all'intervento di Varys. A scampare al massacro furono anche il principe Viserys e la Regina Rhaella, che comunque mor\u00ec di parto poco dopo dando alla luce Daenerys Targaryen.\nMembri della casata.\nRe Viserys III il Mendicante.\nFiglio sestogenito di Aerys II e Rhaella, considerato il secondo in quanto fu preceduto da fratelli morti in fasce. Durante la Guerra dell'Usurpatore, Viserys fugg\u00ec da Westeros assieme a sua sorella Daenerys e impieg\u00f2 i successivi quindici anni vagando nelle Citt\u00e0 Libere. \u00c8 un ragazzo di diciotto anni, crudele, ambizioso e superbo, grezzo nel linguaggio e facile a scatti di ira violenta. Durante i suoi scatti d'ira, malmena la sorella Daenerys accusandola di \"risvegliare il drago\". Autoproclamatosi re Viserys III, spera di tornare a Westeros e reclamare il trono, che lui ritiene gli spetti di diritto. Viene definito \"Re Mendicante\" poich\u00e9 \u00e8 costretto ad affidarsi alla generosit\u00e0 di coloro che sono solidali con la sua causa. Non accetta consigli da nessuno, tanto meno da sua sorella, che lo odia ma non \u00e8 capace di lasciarlo, perch\u00e9 lui \u00e8 tutto ci\u00f2 che resta della sua famiglia.\nViserys organizza il matrimonio di Daenerys con khal Drogo, sperando di usare la sorella per ottenere per s\u00e9 l'esercito di Drogo e utilizzarlo per riconquistare il dominio dei Sette Regni. Nonostante non abbia rispetto per nessuno, esige fedelt\u00e0 e obbedienza da tutti, credendo di non doversele guadagnare in quanto, a suo dire, legittimo sovrano dei Sette Regni. A causa della sua eccessiva ambizione, Viserys risulta cieco di fronte alla realt\u00e0: si vede come il salvatore glorioso e giusto del popolo di Westeros, cui sono dovuti rispetto e devozione, e non si accorge che persino sua sorella e il suo cavaliere di fiducia ser Jorah Mormont disprezzano la sua indole vendicativa e meschina. Nonostante le continue umiliazioni cui \u00e8 sottoposto all'interno del khalasar di Drogo per il suo atteggiamento arrogante e oltraggioso, continua a pretendere l'aiuto militare di Drogo e ad oltraggiare sua sorella, finch\u00e9 Drogo non lo punisce \"incoronandolo\" con dell'oro fuso. Viserys non sopravvive, ma il suo obiettivo s\u00ec, poich\u00e9 Daenerys guadagner\u00e0 il controllo dell'armata del khal.\nNella serie televisiva \"Il Trono di Spade\", tratta dai romanzi, \u00e8 interpretato da Harry Lloyd e in italiano \u00e8 doppiato da David Chevalier.\nRegina Daenerys I Nata dalla Tempesta.\nFiglia settimogenita di Aerys II e Rhaella. Fin dalla sua nascita Daenerys \u00e8 in esilio con suo fratello dopo la sconfitta dei Targaryen, e cresce spostandosi tra le citt\u00e0 libere, in cerca di appoggio per riappropriarsi del suo regno. Per volere di Viserys ella sposa khal Drogo, leader del popolo nomade dei Dothraki, con il quale spera di radunare l'esercito necessario per la sua riconquista. In seguito alla morte del fratello e del marito, Daenerys si autoproclama regina dei Sette Regni e decide di conquistare Westeros come fece in passato Aegon il Conquistatore.\nMaestro Aemon.\nTerzo figlio di re Maekar I Targaryen, Aemon fu mandato alla Cittadella secondo il volere di suo nonno, re Daeron II Targaryen. In quel momento re Daeron II aveva quattro figli, di cui tre con dei figli e perci\u00f2 riteneva che avere troppi eredi Targaryen fosse altrettanto pericoloso che averne troppo pochi.\nAemon forgi\u00f2 la sua catena e si guadagn\u00f2 il titolo di Maestro della Cittadella, serv\u00ec un non meglio identificato lord, finch\u00e9 suo padre non lo richiam\u00f2 a corte per servire il Trono di Spade. Non volendo prender il posto di Grande Maestro, Aemon scelse piuttosto di servire alla fortezza del fratello maggiore, il principe Daeron. Si perdono le tracce di Aemon dalla morte di Daeron fino alla morte di suo padre, quando venne convocato a corte in occasione del Gran Concilio. Gli fu offerta la corona, ma egli la rifiut\u00f2 tranquillamente cedendo il trono al fratello minore Aegon. Decise quindi di entrare nei Guardiani della notte per timore di essere coinvolto in qualche trama per usurpare il regno di suo fratello.\nMaestro Aemon, divenuto cieco con il passare degli anni, nei suoi doveri al Castello Nero viene coadiuvato da due attendenti: Clydas e Chett. Nel romanzo \"Il gioco del trono\", Jon Snow lo convince ad accettare un terzo attendente, Samwell Tarly, il quale risulta molto pi\u00f9 utile di Clydas e Chett, sapendo infatti leggere e far di conto, oltre a cavarsela perfettamente nel gestire i corvi messaggeri.\nNel romanzo \"Tempesta di spade\", durante i conflitti con i Bruti e gli Estranei, Aemon consiglia Jon e il resto dei Guardiani della Barriera. Ne \"Il banchetto dei corvi\", durante l'occupazione di Stannis Baratheon, Jon, diventato nuovo Lord Comandante, invia Aemon a Vecchia Citt\u00e0 insieme a Sam, Gilly, il figlio neonato di Mance Rayder ed il confratello dei Guardiani della notte Dareon, allo scopo di eliminare dalla Barriera tutto il \"sangue reale\" dalla portata di Melisandre.\nIl viaggio viene diviso in due tappe, la prima delle quali porta il gruppo alla citt\u00e0 libera di Braavos dove giungono a bordo della galea dei Guardiani della notte denominata \"Uccello Nero\".\nGi\u00e0 la prima parte del viaggio mina fortemente la salute del vecchio maestro che riesce a rimettersi leggermente in forze solo dopo che Sam gli riferisce la notizia, raccolta nelle taverne di Braavos, che la sua bis-nipote Daenerys Targaryen \u00e8 in possesso di draghi.\nTrovata un'altra nave, la \"Vento di Cannella\", comandata da uomini delle Isole dell'Estate, il gruppo intraprende la traversata verso Vecchia Citt\u00e0.\nTuttavia il viaggio via mare risulta troppo duro per l'uomo ormai molto vecchio: Aemon muore per una polmonite all'et\u00e0 di centodue anni, durante la traversata. Il suo corpo viene bruciato su una pira, cos\u00ec come dettato dalla tradizione di Casa Targaryen.\nNella serie televisiva \"Il Trono di Spade\", tratta dai romanzi, \u00e8 interpretato da Peter Vaughan e in italiano \u00e8 doppiato da Goffredo Matassi.\nRhaego.\nFiglio unigenito di Daenerys e Khal Drogo, Rhaego viene concepito durante il primo romanzo della saga. Egli avrebbe dovuto essere l'erede di Daenerys al Trono di Spade. Rhaego viene profetizzato a Daenerys da un gruppo di anziane sagge, il Dosh Khaleen, come \"Lo Stallone che Monta il Mondo\", ovvero il pi\u00f9 potente Khal dei Dothraki. Tuttavia, quando il marito di Daenerys si ammala a causa di una ferita mal curata, lei invoca l'aiuto di una maga, Mirri Maz Durr, affinch\u00e9 l'uomo guarisca. La maga, con l'inganno, prende la vita di Rhaego per salvare quella di Drogo. Rhaego nasce dunque morto e con corpo mostruoso e inumano: la sua pelle \u00e8 ricoperta di scaglie, sul dorso presenta ali di pipistrello e ha un accenno di coda.\nRhaego viene sognato da Daenerys due volte durante il delirio causato dalla febbre, nelle quali le appare come un uomo alto con la pelle ramata del padre e i capelli argentei e gli occhi viola della madre. La prima volta, poco dopo il parto, Daenerys lo sogna mentre lui la saluta per poi incenerirsi. La seconda, nella Casa degli Eterni, quando Daenerys vede un uomo alto con la pelle ramata e i capelli biondo-argentei in piedi dietro lo stendardo di un cavallo fiammeggiante e una citt\u00e0 che brucia dietro di lui. Probabilmente questa \u00e8 una visione di quello che sarebbe successo se Rhaego fosse sopravvissuto e diventato lo Stallone che monta il mondo.\nAegon.\nAegon, un ragazzo di poco pi\u00f9 di 15 anni, compare solo a cominciare dal quinto volume della saga (\"Una danza con i draghi\"); se fosse succeduto al trono sarebbe stato Aegon VI. Egli \u00e8 l'unico figlio maschio di Rhaegar e di Elia Martell, creduto morto per gran parte della saga; in realt\u00e0 si scopre che, alla fine della guerra dell'usurpatore, l'eunuco Varys sostitu\u00ec il neonato con un altro bambino, prima che ser Gregor Clegane lo uccidesse. Aegon perci\u00f2 venne portato nel continente di Essos e crebbe con l'ex primo cavaliere Jon Connington sotto il falso nome di \"Griff il giovane\", fino a che, raggiunti i sedici anni, decise di cominciare la riconquista dei sette regni, per riportare al potere lui e sua zia Daenerys.\nInizialmente il piano prevedeva di ricongiungersi con l'esercito di Daenerys a Meeren per poi attaccare insieme Westeros, tuttavia il giovane Targaryen decide, sotto consiglio di Tyrion Lannister, di sbarcare direttamente sul continente occidentale per reclamare il trono solo per se stesso, senza dover chiedere aiuto alla Madre dei Draghi. Dopo aver conquistato la fortezza del Posatoio del Grifone, Aegon decide di marciare su Capo Tempesta alla testa dell'esercito della Compagnia Dorata, nonostante il disaccordo del suo protettore Jon Connington.\nMembri storici della casata e genealogia.\nRispetto alle altre casate dei Sette Regni, la Casa Targaryen ha un albero genealogico che \u00e8 stato documentato con maggiore continuit\u00e0. I suoi membri sono noti fino a sei generazioni prima della conquista dei Sette Regni da parte di Aegon I il Conquistatore.\nOrdine di successione al Trono di Spade.\nAegon I \u21d2 Aenys I \u21d2 Maegor I \u21d2 Jaehaerys I \u21d2 Viserys I \u21d2 Aegon II \u21d2 Aegon III \u21d2 Daeron I \u21d2 Baelor I \u21d2 Viserys II \u21d2 Aegon IV \u21d2 Daeron II \u21d2 Aerys I \u21d2 Maekar I \u21d2 Aegon V \u21d2 Jaehaerys II \u21d2 Aerys II \u21d2 Robert Baratheon\nPrima Generazione D.C. (\"Dopo la Conquista\").\nVisenya.\nFiglia primogenita di Aerion Targaryen e Velaena Velaryon. Istruita nelle arti militari insieme al fratello Aegon, si diceva che si trovasse pi\u00f9 a suo agio indossando un'armatura che abiti di seta. Era inoltre considerata un'esperta di stregoneria e brandiva una spada in acciaio di Valyria chiamata Sorella Oscura, forgiata per mani femminili. Visenya viene descritta come donna passionale dal carattere ligio, a tratti addirittura spietato. Era dotata di una bellezza austera: era solita vestirsi come una guerriera, con i capelli intrecciati o legati con degli anelli. Aveva i caratteristici tratti somatici dei valiryani che caratterizzer\u00e0 la maggior parte dei discendenti della sua dinastia: carnagione diafana, capelli argentei e occhi viola.\nDurante la Guerra di Conquista, cavalc\u00f2 la sua dragonessa Vhagar in battaglia. Riusc\u00ec a portare pacificamente la Valle di Arryn dalla parte di Aegon e fu colpita alla spalla durante la battaglia nota come \"Campo di Fuoco\". Fu la prima moglie del fratello e la madre di re Maegor I, detto poi Maegor il Crudele. Dopo la conquista, Aegon deleg\u00f2 spesso alle sue regine gli affari di Stato, cosa di cui Visenya continu\u00f2 a occuparsi anche dopo la morte di sua sorella Rhaenys. Fu lei che istitu\u00ec la Guardia Reale, ispirandosi ai Guardiani della notte per il giuramento e scegliendo personalmente i propri membri, e supervision\u00f2 i progetti di costruzione della capitale. Si dice che abbia cospirato per l'ascesa al trono di suo figlio Maegor uccidendo il figliastro e nipote Aenys, ormai gravemente malato per continuare a regnare, e scavalcando il diritto al trono dei suoi pronipoti, che imprigion\u00f2 per impedirne l'ascesa. Con grande scandalo del clero, Visenya offici\u00f2 il matrimonio tra suo figlio e lady Alys Harroway, sebbene Maegor fosse gi\u00e0 unito in matrimonio con lady Cerise Hightower. Visenya sosterr\u00e0 suo figlio fino alla sua morte presso Roccia del Drago, nel 44 D.C..\nRe Aegon I il Conquistatore.\nFiglio secondogenito di Aerion Targaryen e Velaena Velaryon, Aegon I fu il primo Re dei Sette Regni, che ottenne con una guerra di conquista che gli valse il titolo di \"Aegon il Conquistatore\". Aegon era considerato una figura enigmatica; era un tipo solitario, ed aveva un solo amico: Orys Baratheon, che nomin\u00f2 suo Primo Cavaliere, del quale si diceva fosse il suo fratellastro illegittimo. Portava la spada in acciaio di Valyria conosciuta come Blackfyre e cavalcava Balerion, soprannominato il Terrore Nero, il pi\u00f9 possente drago Targaryen della storia. Cavalcava il suo drago esclusivamente per andare in battaglia o per viaggiare, e non prese mai parte ad alcun torneo. Severo con chiunque negasse la sua autorit\u00e0, era invece generoso con coloro che si sottomettevano al suo potere. Si un\u00ec in un matrimonio bigamo con sua sorella maggiore Visenya, alla quale era gi\u00e0 promesso, e con sua sorella minore Rhaenys per amore, dalle quali ebbe due figli: i futuri sovrani Maegor, nato da Visenya, e Aenys, nato da Rhaenys. Aegon era descritto come alto, forte e possente, dalle spalle larghe, con corti capelli biondi argentei e occhi viola.\nIn giovent\u00f9, Aegon combatt\u00e9 vittoriosamente contro Volantis nella guerra per il controllo di Lys insieme al Re della Tempesta, Pentos e Tyrosh. In seguito Aegon e le sue sorelle condussero un piccolo esercito dalla loro isola di Roccia del Drago fino al continente di Westeros, dando cos\u00ec inizio alla Guerra di Conquista. Con l'aiuto dei loro tre draghi, Vhagar, Meraxes e Balerion, essi sconfissero e sottomisero sei dei Sette Regni fondando una dinastia che sarebbe durata per quasi trecento anni. Al termine della guerra, Aegon fece fondere le spade prese ai suoi nemici sconfitti e le us\u00f2 per forgiare il Trono di Spade. Impieg\u00f2 il resto della sua vita a consolidare il regno e a costruire la sua capitale ad Approdo del Re, tuttavia aveva piena fiducia nelle sue due sorelle e spesso lasciava gli affari di Stato nelle loro mani.\nRhaenys.\nFiglia terzogenita di Aerion Targaryen e Velaena Velaryon, Rhaenys fu la prima Regina consorte dei Sette Regni insieme a sua sorella Visenya. Rhaenys era la moglie prediletta di suo fratello e marito Aegon, che preferiva la sua compagnia a quella di Visenya (ciononostante alcune voci sostenevano che lei avesse molti amanti) e dalla loro unione nacque un figlio, Aenys. Fu una grande guerriera, ma apprezzava molto anche la musica e la poesia. Rhaenys aveva un carattere giocoso ed estroverso, molto distante da quello della sua severa sorella. Aveva un drago chiamato Meraxes, con cui passava molto pi\u00f9 tempo rispetto ai suoi fratelli. Al di fuori della guerra, Rhaenys indossava abiti eleganti e portava acconciature femminili. Era descritta fisicamente come molto pi\u00f9 snella e aggraziata della sorella, con lunghissimi capelli biondi argentei e occhi viola.\nAnche lei aiut\u00f2 suo fratello alla Guerra di Conquista. Rhaenys e Meraxes accompagnarono l'esercito di Orys Baratheon al momento di marciare sulle Terre della Tempesta e sconfissero Argilac l'Arrogante durante la Battaglia dell'Ultima Tempesta. Si diresse poi verso Dorne, per conquistarla per conto di suo fratello. I dorniani per\u00f2, venuti a conoscenza della sorte degli altri regni colpiti dai Targaryen, abbandonarono le loro fortezze, lasciando Rhaenys sola in mezzo a tanti edifici vuoti. Rhaenys decise a quel punto di recarsi a Lancia del Sole al cospetto della principessa Meria Martell, per chiederle di arrendersi pacificamente ai Sette Regni. La dorniana invit\u00f2 invece Rhaenys a lasciare le sue terre e di non ritentare di conquistarle, sostenendo che in caso contrario ne avrebbero subito le conseguenze: i Targaryen ignorarono l'avvertimento e, durante la Prima Guerra Dorniana, Rhaenys fu abbattuta in volo da una freccia che uccise il suo drago Meraxes nei pressi del castello di Hellholt. Le circostanze della morte della regina, tuttavia, non sono chiare: alcuni resoconti affermano che mor\u00ec sul colpo a causa della caduta del suo drago, mentre altri sostengono che venne fatta prigioniera e torturata dalla famiglia Uller.\nSeconda Generazione D.C..\nRe Aenys I.\nUnico figlio di Aegon I e Rhaenys, divenne re dopo suo padre, all'et\u00e0 di trent'anni. Fu incoronato con una fastosa cerimonia nella Fortezza Rossa ancora in costruzione. Sebbene il padre e il fratellastro, Maegor, fossero entrambi guerrieri nati, Aenys era di tutt'altra natura. Alla nascita era un bambino gracile e malaticcio, e rimase tale per i primi anni di vita. Crescendo, Aenys rimase un sognatore, studioso dell'alchimia, mecenate di cantastorie, mimi e guitti. Aenys era molto insicuro, cercava molto l'approvazione degli altri, fatto che lo portava a esitare nel prendere le decisioni e che col tempo lo port\u00f2 alla rovina.\nDurante il suo regno si verificarono diverse rivolte, che Aenys affront\u00f2 con insicurezza, e riusc\u00ec a sedare solo grazie all'aiuto del fratellastro e del Primo Cavaliere, che per\u00ec durante esse. Una volta ristabilita la pace, Aenys nomin\u00f2 Maegor Primo Cavaliere, gesto che avrebbe segnato la rovina del re. Nel 22 D.C. Aenys spos\u00f2 la cugina Alyssa Velaryon, dalla quale ebbe sei figli: Rhaena, Aegon, Viserys, Jaehaerys, Alysanne e Vaella.\nSpinto dall'invidia, dopo due anni come Primo Cavaliere, nel 39 D.C. Maegor sconvolse il reame, annunciando di aver sposato segretamente una seconda donna, Alys Harroway. L'oltraggio fu tale che Aenys fu costretto a esiliare il fratellastro. Con l'esilio, Aenys sperava di sistemare le cose, ma l'Alto Septon era ancora insoddisfatto.\nNel 41 D.C., Aenys peggior\u00f2 la situazione, facendo sposare la figlia maggiore con Aegon, suo figlio ed erede. Il re fu pubblicamente condannato dal credo, e improvvisamente lord e popolino si schierarono contro di lui. Aenys abbandon\u00f2 quindi Approdo del Re, rifugiandosi a Roccia del Drago assieme alla sua famiglia. Li, il re, incapace di prendere provvedimenti, si ammal\u00f2 e mor\u00ec di l\u00ec a poco, anche se sua zia Visenya, madre di Maegor, fu sempre sospettata di averlo assassinato.\nRe Maegor I il Crudele.\nFiglio unigenito di re Aegon I e Visenya, Maegor fu Primo Cavaliere del suo fratellastro-cugino minore del Principe Aenys ed il seguito il terzo Re dei Sette Regni. Maegor era un uomo di indole malvagia e particolarmente incline alla violenza, e le sue orribili gesta gli attribuirono il suo storico epiteto di \"Crudele\". Maegor era descritto come un uomo dalla stazza imponente, dalle spalle larghe e grandi braccia. Ebbe sei mogli: la prima moglie fu lady Cerise Hightower, seguita da lady Alys Harroway e lady Tyanna della Torre, che fu la sua feroce spia; spos\u00f2 in seguito, contemporaneamente, quelle che saranno denominate le \"Spose in Nero\": lady Elinor Costayne, lady Jeyne Westerling e sua nipote, Rhaena Targaryen, da lui rese vedove per costringerle a sposarlo. Maegor, tuttavia, ebbe solo bambini nati morti o prematuramente, pertanto non lasci\u00f2 eredi.\nMaegor era un guerriero nato, al pari dei suoi genitori. A soli tredici anni sconfisse cavalieri esperti durante una competizione, mentre a sedici vinse un torneo disarcionando ben tre membri della Guardia Reale e fu nominato cavaliere da suo padre, il pi\u00f9 giovane di tutto il reame. Con la rivolta del Credo Militante, conseguito alle seconde nozze di Maegor, avvenute nel corso di una preesistente, e le nozze tra i suoi nipoti, Aegon e Rhaena, egli fu esiliato, per poi salire sul Trono di Spade alla morte di Aenys, da tempo gravemente malato. Maegor, sotto la guida di sua madre Visenya, contrast\u00f2 spietatamente il Credo e i suoi oppositori: sul dorso del drago Balerion, si liber\u00f2 dal suo esilio irrompendo ad Approdo del Re all'interno della citt\u00e0, levando il vessillo di Casa Targaryen sulla collina di Visenya, cos\u00ec da poter radunare guerrieri. Trenta giorni dopo la sua vittoria, Maegor si diresse al Tempio della Memoria, dove centinaia di fedeli si erano riuniti in preghiera, e lo incendi\u00f2. Le guerre furono inasprite dai suoi numerosi matrimoni, vani tentativi di ottenere un erede.\nDurante il suo regno, Maegor ottenne il completamento della Fortezza Rossa, nel 45 D.C., e fu il primo a imporre la costruzione di passaggi segreti e tunnel. Quando la fortezza fu completata, il re diede un grande banchetto per muratori, intagliatori e alti artigiani che avevano partecipato alla costruzione e, dopo tre giorni di festeggiamenti, li fece giustiziare tutti, in modo che non potessero riferire a nessuno l'ubicazione dei passaggi segreti.\nAegon, figlio di Aenys e legittimo erede al trono, tent\u00f2 di conquistare ci\u00f2 che avrebbe dovuto essere suo, ma per\u00ec nell'impresa. La morte della regina Visenya, nel 44 D.C., che fu di fatto la principale artefice del dominio incontrastato di Maegor, segn\u00f2 l'inizio della fine del suo regno. Nel 48 D.C. la tirannia di re Maegor divenne intollerabile, e pressoch\u00e9 l'intero reame intervenne per porvi fine. Il principe Jaehaerys, ultimo figlio di Aenys e Alyssa, si mise a capo di questa ribellione. La risposta di Maegor fu lenta e confusa. La serie di tradimenti, e probabilmente anche la perdita della guida materna, contribuirono alla sua disfatta. Un giorno, Maegor fu trovato all'alba, morto, seduto sul trono, le vesti intrise di sangue e le braccia squarciate dalle lame del Trono di Spade.\nTerza Generazione D.C..\nRhaena la Sposa in Nero.\nFiglia primogenita di Aenys I e Alyssa Velaryon, Rhaena fu al centro di molte quisquilie politiche. Su suggerimento della sua prozia Visenya, ormai vedova, Rhaena venne proposta in sposa a suo zio Maegor I, tuttavia l'Alto Septon in carica a quel tempo si oppose fermamente a tale unione, e lo convinse a sposare sua nipote, Ceryse Hightower. Re Aenys I, quindi, dette Rhaena in sposa a suo fratello minore, Aegon, dal quale ebbe due gemelle, Aerea e Rhalla. Il loro matrimonio scaten\u00f2 l'ira del Culto dei Sette Dei, che aborriva l'incesto, e perseguit\u00f2 la coppia per tre anni.\nQuando suo marito mor\u00ec in battaglia nel tentativo di riprendersi il Regno del quale Maegor I si era appropriato alla morte di Aenys I, Rhaena fu rintracciata da Tyanna, quarta moglie del sovrano, che la condusse insieme alle figlie ad Approdo del Re, dove la donna fu costretta a sposare suo zio, divenendo la terza delle \"Spose in Nero\". Maegor nomin\u00f2 come sua erede Aerea, la loro figlia, diseredati Jaehaerys. Quando il fratello Jaehaerys I reclam\u00f2 il Trono di Spade per s\u00e9, Rhaena gli dette il suo appoggio e si un\u00ec a lui. Si racconta che Rhaena sottrasse la spada Blackfyre a Maegor mentre questi dormiva.\nAegon.\nFiglio secondogenito di re Aenys I e Alyssa Velaryon, Aegon era l'erede del Trono di Spade designato per diritto di successione. Cavalcava il drago del padre, Lestoargento. La sua unione con Rhaena, sua sorella maggiore, provoc\u00f2 la rivolta del Culto dei Sette Dei, e Aegon si vide costretto a nascondersi insieme alla sua famiglia a Roccia del Drago, dove risiedeva il nonno Aegon I, che mor\u00ec poco dopo, costringendo il principe a cercare asilo altrove.\nAlla morte di Aenys, la sua prozia, Visenya, fece incoronare come re suo figlio Maegor I. Aegon cerc\u00f2 dunque di riprendersi il suo legittimo titolo, tuttavia mor\u00ec due anni dopo insieme al suo drago nella Battaglia presso l'Occhio degli Dei.\nViserys.\nFiglio terzogenito di Aenys I e Alyssa Velaryon, avrebbe dovuto succedere al fratello Aegon in caso di sua morte. Il giovane principe Viserys ebbe una vita breve e sfortunata: alla morte di suo padre, alla quale consegu\u00ec l'incoronazione del suo perfido zio Maegor, Viserys venne recluso nella Fortezza Rossa e costretto a servirlo come scudiero.\nQuando la prozia Visenya mor\u00ec e sua madre Alyssa fugg\u00ec con Jaehaerys I e Alysanne, Viserys fu torturato per nove giorni. Infine fu ucciso ed esposto nel cortile del castello in modo che Maegor I potesse tendere un agguato alla cognata sotto la falsa promessa di concederle di reclamare il corpo del figlio. Alyssa per\u00f2 comprese i suoi piani e non si present\u00f2.\nRe Jaehaerys I il Conciliatore.\nFiglio quartogenito di Aenys I, divenne re dopo la morte del suo brutale zio, Maegor il Crudele. Ricordato come \"il Conciliatore\" per la sua saggezza, o \"il Vecchio Re\" per il suo lungo regno. Cavalcava un drago di nome Vermithor ed era molto abile con l'arco e la lancia. \u00c8 descritto come un uomo dall'aria erudita e raffinata, che durante la vecchiaia portava una lunghissima barba bianca che ne accentuava l'aria saggia.\nJaehaerys sal\u00ec al trono nel 48 D.C., in un periodo molto turbolento. Incoronato a quattordici anni dall'Alto Septon, raggiunta la maggiore et\u00e0 spos\u00f2 sua sorella Alysanne, dalla quale ebbe ben tredici figli: Aegon, Alyssa, Aemon, Baelon, Daella, Aeryn, Vaegon, Maegelle, Valeryon, Viserra, Gaemon, Saera e Gael.\nNonostante fosse molto giovane, diede subito prova di essere un vero re. Egli infatti era un grande guerriero e cavaliere. Uomo molto risoluto, Jaehaerys cerc\u00f2 sempre di intraprendere la strada della pace, che gli valse l'epiteto di \"Conciliatore\": concili\u00f2 la Corona e il Credo, a patto che quest'ultimo deponesse le armi e si sottomettesse alla prima pacificamente; pose fine alla bimillenaria faida tra le case Bracken e Blackwood. Sconfisse gli invasori bruti a cavallo di Vermithor, quando accorse in soccorso delle Terre del Nord; sotto consiglio della regina, egli fece abolire il diritto della Prima Notte, e durante il suo regno applic\u00f2 molte riforme, che garantirono pace e prosperit\u00e0 nei Sette Regni. Re Jaehaerys il Conciliatore mor\u00ec serenamente nel suo letto, all'et\u00e0 di sessantanove anni.\nAlysanne la Regina Buona.\nFiglia quintogenita di Aenys I e Alyssa Velaryon, sorella e moglie di Re Jaehaerys I, Alysanne passa alla storia come la \"Regina Buona\" per le sue opere di carit\u00e0. Viene descritta fisicamente come una donna molto alta dai lineamenti sottili, i capelli bianchi e gli occhi azzurri, ed un'aria regale che la caratterizza anche da anziana. In giovent\u00f9 Alysanne era un'abile arciera e cacciatrice, e amava viaggiare a cavallo del suo drago, Ali d'Argento.\nAlla morte del padre, Alysanne, sua madre e i suoi fratelli furono reclusi a Roccia del Drago dallo zio Maegor I per impedire l'ascesa della loro linea di successione al Trono di Spade. Tuttavia egli mor\u00ec in circostanze misteriose e la donna e suo fratello, Jaehaerys I, ascesero come sovrani. Ella fu il consigliere pi\u00f9 fidato del consorte, convinse il marito ad abolire il diritto della Prima Notte per i nobili, e durante una sua permanenza presso la Barriera, Alysanne rimase cos\u00ec colpita dalla dedizione dei Guardiani della notte che don\u00f2 loro una nuova fortezza sulla Barriera, che in suo onore fu chiamata \"Cancello della Regina\". Visse fino a tarda et\u00e0 con suo marito, con il quale ebbe un matrimonio felice, ed ebbero tredici figli, dei quali per\u00f2 soltanto nove raggiunsero l'et\u00e0 adulta.\nVaella.\nFiglia sestogenita di Aenys I e Alyssa Velaryon, Vaella mor\u00ec in fasce.\nQuarta Generazione D.C..\nAegon.\nFiglio primogenito di Jaehaerys I e Alysanne, mor\u00ec in et\u00e0 infantile.\nDaenerys.\nFiglia secondogenita di Jaehaerys I e Alysanne, fu il primo membro noto di Casa Targaryen a morire per una malattia epidemica, il cosiddetto Brivido.\nAemon.\nFiglio terzogenito di Jaehaerys I e Alysanne, Aemon fu il primo tra i figli maschi ad arrivare in et\u00e0 adulta. Egli fu proclamato Principe di Roccia del Drago, ma non successe mai al trono, in quanto mor\u00ec in battaglia durante un assalto di pirati a Tarth.\nSpos\u00f2 sua zia, Jocelyn Baratheon, dalla quale ebbe solo una figlia, Rhaenys, che fu in principio candidata come possibile Regina dei Sette Regni, ma venne poi scartata.\nBaelon.\nFiglio quartogenito di Jaehaerys I e Alysanne, Baelon successe come Primo Cavaliere del Re a Ryam Redwyne. Govern\u00f2 saggiamente, ma mor\u00ec dopo appena un anno in seguito a una grave infezione alle viscere.\nAlla sua morte si discusse nuovamente della successione dinastica e fu infine scelto suo figlio maggiore, Viserys.\nAlyssa.\nFiglia quintogenita di Jaehaerys I e Alysanne, divenne la consorte di suo fratello minore, Baelon.\nMaegelle.\nFiglia sestogenita di Jaehaerys I e Alysanne, Maegelle fu affidata sin dall'infanzia al Credo e divenne Septa. Fu una donna dedita alla cura delle persone e sed\u00f2 la disputa tra i suoi coniugi avvenuta in seguito alla proclamazione di Baelon come erede, che scaten\u00f2 il dissenso di Alysanne. Durante l'epidemia del Morbo Grigio, Maegelle si occup\u00f2 di assistere gli orfani ammalati, ma divenne a sua volta vittima di tale piaga.\nVaegon.\nFiglio settimogenito di Jaehaerys I e Alysanne, Vaegon fu condotto alla Cittadella all'et\u00e0 di 15 anni, dove consegu\u00ec i suoi studi e fu nominato Arcimaestro.\nDaella.\nFiglia ottavogenita di Jaehaerys I e Alysanne, Daella fu sposata a Rodrik Arryn. Mor\u00ec due anni dopo, dando alla luce la loro unica figlia, Aemma.\nSaera.\nFiglia nonogenita di Jaehaerys I e Alysanne. Ragazza ribelle e manipolatrice, in seguito a uno scandalo sessuale fu indirizzata alla stessa vita monastica della sorella Maegelle e affidata dunque al Credo. Saera, tuttavia, non voleva diventare una septa e fugg\u00ec dalla Casa Madre. Si nascose a Lys e in seguito presso Vecchia Volantis, dove divenne la proprietaria di un famoso bordello.\nViserra.\nFiglia decimogenita di Jaehaerys I e Alysanne, era considerata la figlia pi\u00f9 bella e ambiziosa della coppia reale. Promessa sposa a Lord Theomore Manderly di Porto Bianco contro la sua volont\u00e0, Viserra tent\u00f2 di sedurre il fratello Baelon, venendo respinta. Ragazza vivace e incauta, mor\u00ec prematuramente poco prima di partire per Porto Bianco cadendo da cavallo per le strade di Approdo del Re, dopo essersi ubriacata eccessivamente.\nGaemon.\nFiglio undicesimogenito di Jaehaerys I e Alysanne, Gaemon mor\u00ec ancora in fasce.\nValerion.\nFiglio dodicesimogenito di Jaehaerys I e Alysanne, Valerion mor\u00ec che aveva solo un anno.\nGael.\nFiglia tredicesimogenita di Jaehaerys I e Alysanne, Gael era debole di mente ma di indole docile, e sua madre era particolarmente legata a lei. La giovane scomparve misteriosamente dal castello. Ufficialmente venne riportato che mor\u00ec ammalandosi, ma in realt\u00e0 Gael si suicid\u00f2 annegandosi dopo essere stata ingravidata e abbandonata da un cantastorie del quale si era innamorata. La morte della principessa caus\u00f2 una forte depressione alla regina Alysanne, che si ammal\u00f2 e mor\u00ec l'anno seguente.\nAerea.\nFiglia primogenita di Aegon e della sua sorella e consorte Rhaena, sorella gemella di Rhalla, Aerea avrebbe dovuto essere la Principessa dei Sette Regni. Ella condusse una vita di latitanza insieme alla sua famiglia, perseguitati dal Culto dei Sette Dei, perch\u00e9 nate da un matrimonio incestuoso. Quando il suo prozio, il re Maegor I, cattur\u00f2 Rhaena e le sue figlie, non avendo figli propri, nomin\u00f2 Aerea come sua legittima erede in quanto primogenita. In seguito alla rivolta di Jahehaerys, Aerea cavalc\u00f2 Balerion e sub\u00ec una morte orribile a opera di misteriosi parassiti contratti a Valyria.\nRhaella.\nFiglia secondogenita di Aegon e della sua sorella e consorte Rhaena, sorella gemella di Aerea, Rhalla avrebbe dovuto essere la Principessa dei Sette Regni. Ella condusse una vita di latitanza insieme alla sua famiglia, perseguitati dal Culto dei Sette Dei, perch\u00e9 nate da un matrimonio incestuoso. Fu catturata insieme alla gemella e alla madre dal suo prozio, il re Maegor I, che spos\u00f2 la loro madre e fece di loro le sue eredi, in assenza di figli propri. In seguito alla rivolta di Jahehaerys, Rhaella prese i voti e divenne una septa.\nQuinta Generazione D.C..\nRhaenys.\nFiglia unigenita di Aemon e sua zia Jocelyn Baratheon, era soprannominata \"la Regina che non fu\" in quanto, pur essendo figlia del primogenito del sovrano in carica, non divenne mai regina, per quanto avesse rivendicato il Trono di Spade durante il Concilio del 101 D.C. Prese in sposo lord Corlys Velaryon, da cui ebbe due figli, Laenor e Laena Velaryon. Sopravvissuta a entrambi, mor\u00ec in combattimento assieme al proprio drago durante la Danza dei Draghi.\nRe Viserys I.\nFiglio primogenito di Baelon e Alyssa, re Viserys I fu designato come erede al trono da un grande concilio dopo la morte del padre e succedette al nonno due anni dopo. Regn\u00f2 senza alcun particolare merito o demerito. \u00c8 noto perch\u00e9 fu involontariamente la causa della Danza dei Draghi, avendo allevato la figlia Rhaenyra, unica figlia avuta da sua cugina Aemma Arryn, come erede al trono. La nomina ad erede gli fu suggerita dal suo Primo Cavaliere Otto Hightower, per via dell'inimicizia con il fratello del re e suo presunto erede il principe Daemon, che non voleva assolutamente vedere sul trono. Tuttavia, alla morte della consorte, Viserys I si rispos\u00f2 con Alicent Hightower, la figlia del suo Primo Cavaliere, dalla quale ebbe quattro figli: il Aegon, Helaena, Aemond e Daeron. Nonostante avesse adesso dei figli maschi, egli insistette per mantenere Rhaenyra erede al trono. Alla sua morte scoppi\u00f2 la guerra tra Rhaenyra e l'autoproclamatosi re Aegon II.\nDaemon il Principe Canaglia.\nFiglio secondogenito di Baelon e Alyssa, il principe Daemon aspir\u00f2 per tutta la sua vita ai Sette Regni, ma saranno i suoi figli a divenire sovrani. Egli era noto per la sua natura tempestosa, calcolatrice e talvolta crudele. Daemon si spos\u00f2 per tre volte. La sua prima moglie fu Rhea Royce, ma fu un matrimonio infelice e senza figli. La seconda moglie fu sua nipote Laena Velaryon, dalla quale ebbe due figlie, le gemelle Rhaena e Baela, e convol\u00f2 infine in terze nozze con sua nipote Rhaenyra, dalla quale ebbe tre figli: i futuri sovrani, Aegon III e Viserys II, e Visenya, che nascer\u00e0 deforme e senza vita.\nNominato cavaliere a sedici anni, Daemon era un formidabile guerriero e portava la spada Sorella Oscura, appartenuta alla regina Visenya. Cavalcava inoltre il drago Caraxes. Durante il regno di suo fratello re Viserys I ricopr\u00ec per poco l'incarico di Maestro del Conio e di Maestro delle Leggi, ma insofferente a entrambe le cariche, ricevette dal fratello il comando della Guardia Cittadina, dal quale fond\u00f2 le Cappe Dorate. Daemon ebbe spesso scontri con suo fratello a causa della sua sregolatezza, in quanto avvezzo a frequentare bische e bordelli.\nFu il principale sostenitore di Rhaenyra fin da prima della Danza dei Draghi. Quando fu nominato illegittimamente re il fratello di Rhaenyra, Aegon, Daemon parteggi\u00f2 per il regno della moglie. La presunta tresca con una ragazza di nome Nettles fece cadere entrambi in disgrazia presso Rhaenyra. Dopo aver fatto fuggire Nettles, che Rhaenyra aveva condannato a morte, il principe Daemon cerc\u00f2 la morte sfidando suo nipote e nemico Aemond il Guercio in un duello a cavallo dei rispettivi draghi, nel quale uccise Aemond e il terribile drago Vhagar, ma perse la vita. Il suo cadavere non fu mai ritrovato.\nAegon.\nFiglio terzogenito di Baelon e Alyssa, mor\u00ec prima di compiere un anno.\nSesta Generazione D.C..\nRhaenyra.\nUnica figlia di re Viserys I e Aemma Arryn, Rhaenyra fu designata da suo padre come erede al Trono di Spade, inizialmente al posto di suo zio il principe Daemon, ed acquis\u00ec presto un gruppo di sostenitori e adulatori. Detta \"la Delizia del Reame\" nei primi anni della sua vita, era vista costantemente al fianco di suo padre re Viserys, presso il quale serv\u00ec come coppiera. Rhaenyra era una donna molto testarda, irascibile e ansiosa, tanto che la si ricorda nell'atto di torcersi gli anelli sulle dita. Il suo idolo era la regina-guerriera Visenya, della quale copiava l'acconciatura a trecce, tuttavia non era atletica n\u00e9 marziale e inoltre amava gli abiti sfarzosi. Da ragazza fu una delle donne pi\u00f9 belle del regno, ma dopo sei gravidanze acquis\u00ec una corporatura robusta e la sua bellezza sfior\u00ec. Quando suo padre spos\u00f2 in seconde nozze Alicent Hightower, vi fu ben poco affetto tra lei e la sua matrigna, che presto diede due figli maschi al re. La corte fu presto divisa tra \"i Neri\", sostenitori della principessa Rhaenyra, e \"i Verdi\", sostenitori della regina Alicent. I nomi dei partiti furono presi dal colore dei rispettivi abiti da loro indossati per la sera del quinto anniversario di nozze tra il re e la regina.\nRhaenyra spos\u00f2 prima suo nipote Laenor Velaryon, figlio di sua cugina Rhaenys, da cui ebbe tre figli: Jacerys, Lucerys e Joffrey Velaryon, che perirono durante la guerra di successione che segu\u00ec. Si dice che i ragazzi Velaryon fossero in realt\u00e0 figli naturali di ser Harwin Strong, scudo giurato di Rhaenyra, dato che Laenor era noto per essere omosessuale. In seguito spos\u00f2 suo zio Daemon, dal quale ebbe tre figli: Aegon, Viserys e Visenya, che per\u00f2 nacque deforme e mor\u00ec poco dopo il parto.\nAlla morte di re Viserys, ser Criston Cole, della Guardia Reale, venne meno alla volont\u00e0 del sovrano e incoron\u00f2 fratellastro pi\u00f9 giovane di Rhaenyra, Aegon, con il nome di Aegon II. Ci\u00f2 scaten\u00f2 una guerra civile nota con il nome di Danza dei Draghi. Alla fine prevalse Aegon II che fece mangiare Rhaenyra viva al suo drago, sotto gli occhi del figlio di lei Aegon. Pi\u00f9 tardi, il figlio di Rhaenyra sarebbe succeduto allo zio con il nome di re Aegon III, vendicando la pretesa al trono di Rhaenyra. L'attuale Casa Targaryen infatti, discende dal ramo di Rhaenyra e del principe Daemon.\nBaelon.\nFiglio secondogenito di re Viserys I e Aemma Arryn, Baelon avrebbe dovuto essere l'erede de Trono di Spade. Il piccolo futuro sovrano mor\u00ec il giorno seguente stesso dalla sua nascita, che provoc\u00f2 la morte di sua madre Aemma. Fu in seguito a un disguido tra Viserys I e suo fratello Daemon, che aveva mostrato indelicatezza nei confronti della morte del neonato, a far s\u00ec che il sovrano stabilisse che a succedergli al trono sarebbe stata direttamente ed esclusivamente la figlia maggiore Rhaenyra, pur di negare al fratello pretese sul regno.\nRe Aegon II.\nFiglio primogenito di re Viserys I e Alicent Hightower, fu il sesto Re dei Sette Regni al posto della sorellastra maggiore Rhaenyra, erede al trono designata di diritto. Aegon era un uomo avido, irritabile e lunatico. Era inoltre ricordato come un uomo promiscuo, pieno di amanti e altrettanti figli bastardi. Aegon II \u00e8 descritto fisicamente come molto somigliante a suo padre, tarchiato e con baffi spioventi, ma con un'espressione corrucciata che non era mai appartenuta a Viserys. Indossava la corona del suo trisavolo, Aegon I il Conquistatore, e brandiva la spada Blackfyre, appartenuta a quest'ultimo. Cavalcava un drago chiamato Sunfyre. Prese come regina consorte la sua sorella minore Helaena, dalla quale ebbe tre figli: i gemelli Jaehaerys e Jaehaera, e Maelor.\nCon la sua nascita, il regno inizi\u00f2 a scindersi in due schieramenti, quelli che sostenevano l'ascesa di Rhaenyra e quelli che, mossi dalla tradizione patriarcale dei Sette Regni, sostenevano invece Aegon. Alla morte di Viserys, le volont\u00e0 di questi non furono rispettate e suo figlio venne incoronato \"re Aegon II\" da ser Criston Cole, membro della Guardia Reale. Rhaenyra insorse contro l'usurpazione del Trono di Spade e inizi\u00f2 una guerra dinastica denominata Danza dei Draghi. Assiso al Trono, Aegon fece mangiare l'Arcimaestro Geradys dal suo drago per motivi sconosciuti, forse per la sua obiezione alla successione al trono di Aegon al posto della principessa Rhaenyra. Elesse come Primo Cavaliere suo nonno, Otto Hightower, per poi destituirlo e mettere al suo posto ser Cole, che organizz\u00f2 la sua offensiva contro gli alleati di Rhaenyra. La prima a perire fu sua cugina Rhaenys, che tuttavia inflisse gravi ferite ad Aegon, che rimase gobbo e parzialmente butterato. Rhaenyra riconquist\u00f2 per breve tempo Approdo del Re, ed Aegon si scontr\u00f2 con la sua cugina-nipote Baela, riportando nuovamente gravi ferite e una seconda lunga convalescenza. L'uomo ebbe la sua rivalsa sulla sorellastra presso Roccia del Drago, dove la cattur\u00f2 insieme al figlio Aegon il Giovane, e la uccise facendola mangiare viva da Sunfyre.\nCiononostante, gli alleati di Rhaenyra continuarono la sua guerra, sconfiggendo diversi sostenitori del sovrano. Lord Corlys Velaryon, in vista dell'imminente sconfitta, sugger\u00ec ad Aegon di cedere la corona ed entrare nei Guardiani della notte, ma egli rifiut\u00f2. Poco tempo dopo, Aegon II fu avvelenato dai suoi stessi alleati che temevano ritorsioni per aver sostenuto la sua reggenza illegittima.\nHelaena.\nFiglia secondogenita di re Viserys I e Alicent Hightower. Helaena fu la regina consorte del suo fratello maggiore Aegon II, dal quale ebbe tre figli: i gemelli Jaehaerys e Jaehaera, ed il piccolo Maelor. Era descritta come una donna paffuta, allegra e dal carattere amabile.\nDurante una delle tante reciproche faide che avvennero tra i due pretendenti al trono, Helaena vide la sua famiglia vittima di un attentato da parte del prozio Daemon: due sicari al suo soldo, chiamati Sangue e Formaggio, accerchiarono la donna e i suoi figli e la obbligarono a scegliere che dei tre sacrificare per avere salva la vita degli altri due. Helaena scelse Maelor, ma al suo posto fu ucciso Jaehaerys. Il piccolo Maelor perir\u00e0 in seguito linciato da una folla inferocita insieme al suo protettore incaricato Rickard Thorne. La brutale sorte dei suoi figli e il senso di colpa provocarono in Helaena una devastante depressione che la condusse infine al suicidio, che avvenne gettandosi da una torre del Fortino di Maegor e finendo impalata a morte dalle lance della fossa.\nAemond.\nFiglio terzogenito di re Viserys I e Alicent Hightower, il principe Aemond era noto con due epiteti: \"il Guercio\" e \"il Fratricida\". Era conosciuto come un uomo caparbio, di natura molto irascibile e vendicativa. Il primo epiteto lo ottenne da bambino, quando litigando ferocemente con il nipote Lucerys, quest'ultimo gli cav\u00f2 un occhio, che Aemond sostitu\u00ec con uno zaffiro. La lite avvenne quando Aemond cerc\u00f2 di nascosto di appropriarsi del drago Vhagar (che in seguito divenne effettivamente suo), di recente rimasto senza cavaliere, e offese i figli di Rhaenyra chiamandoli \"bastardi\", dopo che questi l'avevano colto in flagrante. Il secondo soprannome lo ottenne uccidendo lo stesso Lucerys durante la Danza dei Draghi, quando entrambi erano in missione diplomatica e Aemond approfitt\u00f2 di una notte di tempesta per poter uccidere facilmente il nipote, pi\u00f9 giovane e inesperto e a cavallo di un drago molto pi\u00f9 piccolo. Aemond si un\u00ec alla causa del fratello e prese parte alla sua guerra di successione, durante la quale per un anno svolse il ruolo di Reggente dei Sette Regni, in seguito alla convalescenza del fratello. Per\u00ec in uno scontro con suo zio Daemon, che rimase ucciso a sua volta, durante la Battaglia dell'Occhio degli Dei. Il suo cadavere venne ritrovato anni dopo con la spada di Daemon ancora conficcata nell'occhio buono.\nDaeron il Temerario.\nFiglio quartogenito di re Viserys I e Alicent Hightower, il principe Dearon si distinse per il suo coraggio indomito. Era conosciuto per i suoi modi cortesi e il suo fascino. A dodici anni serv\u00ec come scudiero suo zio Ormund Hightower.\nIl ragazzo dette prova della sua determinazione durante la Battaglia del Vino del Miele, dove ribalt\u00f2 le sorti di un esercito del casato materno, fu cavalierato e soprannominato da allora \"Il Temerario\". Daeron mor\u00ec poco pi\u00f9 che quindicenne durante la Seconda Battaglia di Tumbleton. Il suo corpo non fu mai identificato, pertanto per anni molte persone si fecero passare per il defunto principe.\nSettima Generazione D.C..\nRe Aegon III.\nFiglio primogenito di Rhaenyra e suo zio Daemon, Aegon III successe a suo zio Aegon II, alla conclusione della Danza dei Draghi. Aegon III prese come sua regina l'unica figlia sopravvissuta di Aegon II, sua cugina Jaehaera. La sua ascesa pu\u00f2 essere vista come un accordo politico con cui entrambe le linee di sangue avrebbero continuato a sedere sul trono. Sua moglie per\u00f2 mor\u00ec senza figli e con lei si estinse dunque il ramo Targaryen-Hightower. Aegon III si rispos\u00f2 con Daenaera Velaryon, dalla quale ebbe cinque figli: Daeron, Rhaena, Elaena, Baelor e Daena. Una volta re, Aegon III govern\u00f2 a lungo su Westeros, ma fu sempre criticato per la morte dell'ultimo drago, una femmina verde, piccola e rachitica con le ali raggrinzite le cui uova non si schiusero mai. Non amava tali creature, poich\u00e9 da piccolo aveva assistito alla morte di sua madre, divorata dal drago di suo zio. Nonostante i Maestri della Cittadella possano aver rivestito un ruolo nella morte dell'ultimo drago, Aegon III fu conosciuto come \"Rovina dei Draghi\", a dispetto dei suoi successivi sforzi per far dischiudere delle uova di drago.\nSoprannominato anche \"il Re Malinconico\" o \"il Re Spezzato\", Aegon fu sempre oppresso dal ricordo della morte della madre, non riuscendo mai a trovare piacere in nulla e non sopportando il contatto umano. Vestiva sempre di nero e come corona scelse un semplicissimo diadema d'oro.\nRe Aegon III non \u00e8 ricordato benignamente dal popolo di Westeros, perch\u00e9, nonostante si sforzasse di dare pace e benessere al regno, di fatto fu sempre freddo e distaccato nei confronti di tutti i suoi sudditi.\nRe Viserys II.\nFiglio secondogenito di Rhaenyra e suo zio Daemon. A soli dodici anni, spos\u00f2 la nobildonna lyseniana Larra Rogare, di sette anni pi\u00f9 anziana di lui, dalla quale ebbe tre figli: Aegon, Naerys e Aemon. Viserys ricopr\u00ec il ruolo di Primo Cavaliere durante i regni di suo fratello re Aegon III e dei figli di lui re Daeron I e re Baelor I, di fatto regnando al posto degli ultimi due, i quali non mostrarono mai vero interesse per l'amministrazione del reame. Divenuto re nel 171 D.C., Viserys mor\u00ec di una misteriosa malattia appena un anno dopo, anche se molti sospettano che fu assassinato dal suo primogenito ed erede Aegon.\nData la brevit\u00e0 del suo regno, Viserys \u00e8 ricordato ben poco dagli attuali abitanti di Westeros e i pochi che fanno caso alla sua memoria ne hanno un'idea molto negativa, in quanto fu sempre sospettato di aver avvelenato suo nipote re Baelor, in modo da avere la corona per s\u00e9. Nel romanzo \"Tempesta di spade\", Tyrion Lannister e Oberyn Martell dissertano su Viserys: mentre Oberyn condivide l'opinione negativa che hanno i pi\u00f9, Tyrion, al contrario, ne difende la memoria, affermando di apprezzarne il lavoro svolto come Primo Cavaliere, e dichiarando di approvarlo anche qualora avesse effettivamente assassinato Baelor, re fortemente disprezzato da Tyrion.\nVisenya.\nFiglia terzogenita di Rhaenyra e suo zio Daemon, Visenya fu la loro unica figlia femmina e nacque morta. Il travaglio di Rhaenyra nel partorirla avvenne prematuramente di un mese e dur\u00f2 tre giorni. Quando la bambina, che venne chiamata come l'antenata preferita di sua madre, venne fuori, ella era gi\u00e0 senza vita. Il suo corpicino era orridamente deforme, aggrovigliato su se stesso, con una voragine sul petto e una coda scagliosa da rettile.\nJaehaerys.\nFiglio primogenito di re Aegon II e sua sorella Helaena, Jaehaerys era designato come l'erede diretto del padre. Egli nacque con sei dita alla mano sinistra e sei dita per ogni piede. In seguito all'uccisione di Lucerys da parte di Aemond, Daemon decise di vendicare il figliastro prendendo a sua volta la vita di uno degli eredi di Aegon, e incaric\u00f2 due sicari, Sangue e Formaggio, di tale compito. Assalita la moglie del re, la obbligarono a scegliere quale dei suoi figli far morire per salvare i restanti. Sebbene Helaena scelga Maelor, Sangue decapita di netto Jaehaerys, ne prende la testa e la consegna al suo committente.\nJaehaera.\nFiglia secondogenita di re Aegon II e sua sorella Helaena, fu l'unica dei loro figli a sopravvivere alla sanguinosa vendetta del loro prozio Daemon, nella quale perirono il suo gemello Jaehaerys e suo fratello minore Maelor. Viene descritta come una fanciulla impassibile, priva di enfasi.\nJaehaera fu sposata a suo cugino Aegon III ancora bambina per negoziare un accordo di pace tra le due discendenze di Rhaenyra e Aegon II. Mor\u00ec tuttavia prematuramente all'et\u00e0 di dieci anni, cadendo nello stesso fossato del Fortino di Maegor dove anni prima sua madre Helaena si era tolta la vita. Ufficialmente, l'accaduto viene archiviato come un suicidio, tuttavia in molti avvalorarono l'ipotesi che la sovrana bambina sia stata fatta uccidere su ordine di ser Unwin Peake, che intendeva offrire sua figlia in sposa al sovrano.\nMaelor.\nFiglio terzogenito di re Aegon II e sua sorella Helaena, Maelor fu designato come l'erede del Trono di Spade dopo suo fratello. All'et\u00e0 di due anni, il piccolo Maelor rimase coinvolto in un agguato teso a sua madre e i suoi fratelli da parte di Sangue e Formaggio, due sicari al soldo del prozio Daemon. Quando i due obbligarono la regina a scegliere quale figlio far uccidere ella indic\u00f2 proprio Maelor, che riteneva meno capace di capire cosa stava succedendo, ma al suo posto fu invece trucidato Jaehaerys. Il bambino, tuttavia, mor\u00ec brutalmente linciato da una folla mentre la sua guardia personale, Rickard Thorne, cercava di scortarlo alla Fortezza Rossa. Il suo corpicino fu smembrato e spartito come trofeo dai suoi assalitori.\nRhaena.\nFiglia primogenita di Daemon e la sua nipote e seconda moglie Laena Velaryon, sorella gemella di Baela. Nacque a Pentos ma crebbe a Roccia del Drago. Al tempo del regno di Viserys I, Rhaena ebbe la sua benedizione e fu fidanzata a suo cugino Lucerys Velaryon, che tuttavia perir\u00e0 durante la Danza dei Draghi. Durante questo evento a Rhaena venne commissionato di fuggire insieme a suo cugino Joffrey Velaryon a Citt\u00e0 del Gabbiano, portando con s\u00e9 tre uova. Solo una di esse si schiuse, dando vita al drago Luce del Mattino.\nAl termine del conflitto, Rhaena e Baela presentano la loro cugina Daenaera Velaryon al loro fratellastro Aegon III, che fa della donna la sua seconda moglie. Rhaena spos\u00f2 in seguito Corwin Corbray, dal quale per\u00f2 non ebbe prole. Divenuta vedova si rispos\u00f2 con Garmund Hightower, dal quale ebbe sei figlie.\nBaela.\nFiglia secondogenita di Daemon e la sua nipote e seconda moglie Laena Velaryon, sorella gemella di Rhaena. Nacque a Pentos ma crebbe a Roccia del Drago. Durante la Danza dei Draghi, la fortezza dell'isola venne presa d'assalto. Baela prov\u00f2 a fuggire con il suo drago, Danzatore di Luna, che venne per\u00f2 attaccato da Sunfyre, il drago di suo zio Aegon II. Quando la ragazza venne quasi uccisa da Sir Broome, colui che trad\u00ec Rhaenyra, accorse Marston Waters a salvarla. Successivamente, Baela spos\u00f2 Alyn Velaryon, dal quale ebbe un numero ignoto di figli.\nOttava Generazione D.C..\nRe Daeron I.\nFiglio primogenito di re Aegon III e Danaera Velaryon, fratello di Baelor, era un uomo accattivante e di bell'aspetto. Soprannominato \"il Giovane Drago\", ascese al trono all'et\u00e0 di quattordici anni e ottenne la reputazione di astuto guerriero e conquistatore. Daeron I \u00e8 stato il primo re Targaryen ad aver conquistato Dorne, unificando per la prima volta Westeros sotto un unico potere, bench\u00e9 nei suoi scritti sulla \"Conquista di Dorne\" avesse aumentato il numero dei nemici da lui affrontati al fine di far sembrare pi\u00f9 grandiosa la sua guerra di conquista, che dur\u00f2 quindici giorni e cost\u00f2 la vita a diecimila uomini.\nAlcuni mesi dopo, l'attendente al quale Daeron aveva lasciato il dominio di Dorne venne assassinato, con conseguente insurrezione del popolo dorniano. Daeron perse altri cinquantamila uomini nel tentativo di mantenere il possesso di Dorne, e lui stesso perse la vita nella rivolta a solo diciotto anni.\nRe Baelor I il Benedetto.\nFiglio secondogenito di re Aegon III e Danaera Velaryon, Baelor fu il successore di suo fratello Daeron. Divenne noto come \"il Benedetto\" o \"il Re Septon\", per la sua fervente fede, ai limiti del fanatismo, verso i Sette Dei. Baelor era un uomo placido e cortese. \u00c8 descritto come un uomo molto magro a causa dei frequenti digiuni spirituali ai quali si sottoponeva, con barba e capelli lunghi e incolti. Indossava morigerati indumenti di cotone e portava una corona fatta di fiori rampicanti. Spos\u00f2 la sua sorella minore Daena, che ripudi\u00f2 subito dopo il matrimonio per perseguire il suo credo, pertanto non ebbe figli.\nNella memoria degli abitanti di Westeros, Baelor rimane tuttora il pi\u00f9 amato tra i sovrani Targaryen, grazie alle sue frequenti opere di carit\u00e0 e alle numerose leggende che circolarono sul suo conto. Ad esempio, quando, dopo la ribellione dei dorniani che pose fine alla conquista di Daeron, il cugino di Baelor, Aemon, fu preso prigioniero, Baelor lo raggiunse a piedi nudi e gli porse la chiave della gabbia in cui stava, dopo aver camminato in una buca piena di vipere, che lo morsero, lasciandolo in fin di vita: ciononostante, si diffuse presto la leggenda che le vipere avessero piegato il capo di fronte a un uomo cos\u00ec santo e lo avessero lasciato passare. A dispetto della sua buona fama, gli storiografi di Westeros riferiscono di un regno gestito in modo stravagante e pericoloso, durante il quale Baelor costrinse i maestri della Cittadella a sostituire i corvi messaggeri con inutili colombe, dispens\u00f2 dalle tasse chi costringeva le figlie a indossare la cintura di castit\u00e0, rese illegale la prostituzione e diede la carica di Alto Septon a personaggi improbabili, tra cui un bambino di otto anni, che Baelor credeva capace di fare miracoli. Addirittura si racconta che quando fece bandire le prostitute da Approdo del Re, preg\u00f2 per loro dall'alto della Fortezza Rossa. Baelor \u00e8 anche famoso per aver decretato la costruzione sulla collina di Visenya del Grande Tempio di Baelor, che per\u00f2 fu terminato molti anni dopo la sua morte.\nDopo aver ripudiato la sorella e moglie Daena, la fece rinchiudere per dieci anni insieme alle sue due sorelle minori in una torre della Fortezza Rossa che fu chiamata Cripta delle Vergini, al fine di \"preservare la loro innocenza\".\nBaelor mor\u00ec infine nel 171 D.C. dopo un digiuno lungo pi\u00f9 di quaranta giorni; ciononostante, suo zio e Primo Cavaliere Viserys fu sempre sospettato di averne affrettato la morte con il veleno.\nDaena la Ribelle.\nFiglia terzogenita di Re Aegon III e Danaera Velaryon, Daena fu rinomata per il suo carattere ribelle al quale deve il suo epiteto. Era considerata sia dalla giovent\u00f9 come la pi\u00f9 procace e sensuale delle sue sorelle, con un carattere ostinato sin dalla nascita.\nDaena fu sposata al suo fratello Baelor, che essendo un fervente religioso decise di non consumare mai la sua unione con lei. Salito al Trono di Spade, sciolse la loro unione e la confin\u00f2 insieme alle sue sorelle in una torre della Fortezza Rossa che fu battezzata la Cripta delle Vergini per evitare tentazioni sessuali. Ciononostante, Daena escogitava molti espedienti per fuggire dalla sua torre e una notte in cui vide di nascosto il suo cugino e amante Aegon, ella concep\u00ec un bastardo, Daemon Waters, che sar\u00e0 in seguito battezzato con il nome di \"Blackfyre\", dando origine all'omonima Casa.\nRhaena.\nFiglia quartogenita di Re Aegon III e Danaera Velaryon, Rhaena era ricordata come una donna dalla bellezza pi\u00f9 gentile rispetto a quella della sorella Daena, dalle forme generose e i capelli pi\u00f9 biondi che argentei, e il carattere decisamente pi\u00f9 mansueto, molto influenzata dal fratello Baelor.\nA quattordici anni Rhaena fu costretta ad essere confinata nella Cripta delle Vergini della Fortezza Rossa per volere di suo fratello, il Re Baelor. Ciononostante, a differenza delle sue sorelle, Rhaena non si lament\u00f2 mai della sua reclusione. Alla conclusione di essa, Rhaena si consacr\u00f2 al Credo e divenna Septa.\nElaena.\nFiglia quintogenita Re Aegon III e Danaera Velaryon, Elaena appariva secondo molti come la meno bella tra le sue sorelle, dal corpo gracile e i lineamenti sottili spesso corrucciati, gli occhi lilla e dei capelli argentei che presentavano tuttavia una ciocca dorata. Era ostinata e spesso capricciosa quasi al pari della sorella Daena, ma pi\u00f9 rancorosa.\nElaena fu confinata nella Cripta delle Vergini a undici anni su ordine di Baelor, e per fare un torto al fratello tagli\u00f2 i suoi capelli che lui tanto amava, e li port\u00f2 sempre corti per la maggior parte della sua vita. Ella era molto innamorata del cugino Alyn Velaryon, con il quale ebbe figli bastardi, i gemelli Jon e Jeyne Waters, che non pot\u00e9 sposarlo perch\u00e9 che egli scomparve in mare aperto. Elaena venne sposata per motivi politici per ben tre volte: il suo primo marito fu Lord Ossifer Plumm, che mor\u00ec durante prima notte di nozze, dal quale nacque Viserys Plumm, del quale si discusse spesso la paternit\u00e0. Il secondo consorte fu Ronnel Penrose, Maestro del Conio del Concilio Ristretto, del quale Elaena assunse i doveri in quanto molto pi\u00f9 abile nella gestione dell'economia, dal quale ebbe quattro figli, Robin, Laena, Jocelyn e Joy. Fu infine sposata a Michael Manmoody, un dorniano con il quale ella condivideva la passione per la musica.\nRe Aegon IV il Mediocre.\nFiglio primogenito di re Viserys II e Larra Rogare, Aegon \u00e8 ricordato come il re peggiore della dinastia Targaryen a causa della sua arroganza e della sua crudelt\u00e0. Quando sal\u00ec al trono, Aegon era un giovane di bell'aspetto, ma con il passare degli anni divenne grasso a tal punto da non riuscire a tenersi in piedi da solo. Aegon IV spos\u00f2 la sorella Naerys, dalla quale nacquero i suoi unici figli legittimi alla nascita Daeron II e Daenerys I, venuta al mondo dopo molti aborti spontanei e morti neonatali. Ebbe numerosi figli illegittimi da numerose amanti, molte delle quali fece poi giustiziare. Mor\u00ec dopo dodici anni di regno di una morte orribile: costretto a letto a causa della sua obesit\u00e0, si ammal\u00f2 di un male sconosciuto, ed i suoi arti iniziarono lentamente a decomporsi. Poco prima di morire, Aegon legittim\u00f2 i suoi figli illegittimi, ponendoli per\u00f2 dietro al suo primogenito Daeron II nella linea di successione. La sua morte fu pianta da pochi.\nAemon il Cavaliere del Drago.\nFiglio secondogenito di re Viserys II e Larra Rogare, membro della guardia reale e presunto amante della sorella e regina Naerys, che difese in duello contro le calunnie di ser Morgil, il quale accusava la regina di adulterio. Aemon mor\u00ec difendendo suo fratello Aegon IV dall'agguato di alcuni cospiratori. La sua morte fu pianta da molti, poich\u00e9 egli era molto amato dal popolo.\nNaerys.\nFiglia terzogenita di re Viserys II e Larra Rogare, Naerys fu l'ottava Targaryen ad essere regina dei Sette Regni. Viene descritta come una donna dalla statura assai minuta e snella, dall'aspetto fine e delicato, grandi occhi viola e una pelle cos\u00ec chiara da essere quasi bianca. Indossava abiti semplici e sovente copriva i suoi capelli con un cappuccio. Ancora in fasce, Naerys rischi\u00f2 la morte, e questo le confer\u00ec una salute cagionevole che pi\u00f9 volte ha messo a rischio la sua vita.\nNaerys era una donna mite, amava la musica ed era molto religiosa, tanto da voler diventare Septa. Suo padre, tuttavia, le impose di sposare suo fratello Aegon IV, che lei disprezzava tanto quanto lui disprezzava lei per la sua natura troppo insipida per i suoi gusti. Naerys ebbe un matrimonio infelice, e per quanto lei chiedesse di prendere i voti Aegon, forse per puro sadismo, non acconsentiva, e minava la sua salute con numerose gravidanze che la indebolivano ulteriormente. I loro unici eredi a sopravvivere furono Daeron II e Daenerys, che nacque insieme a un gemello morto e tanti anni dopo suo fratello maggiore. Naerys trovava conforto solo in suo fratello Aemon, che le voleva molto bene, e furono spesse fomentate voci su una loro possibile relazione adulterina. Mor\u00ec a poco pi\u00f9 di trent'anni, in seguito a un ennesimo parto.\nNona Generazione D.C..\nRe Daeron II il Buono.\nDaeron II fu il figlio pi\u00f9 anziano ed l'erede di re Aegon IV e della sua sorella e moglie, Naerys. \u00c8 descritto come un uomo dalla corporatura minuta, spalle rotonde e un'indole intellettuale, nonch\u00e9 ben poco avvezzo alla guerra. Dotato di un animo gentile e generoso, fu sempre disprezzato dal padre, tanto che fu sempre sospettato, soprattutto dai sostenitori di Daemon Blackfyre, di essere il figlio illegittimo del fratello minore di Aegon IV, Aemon il Cavaliere del Drago, che a differenza di Aegon, era sempre stato legato alla regina Naerys. Divenuto re nel 184 D.C., Daeron si impegn\u00f2 a porre rimedio ai danni causati dal padre al regno, guadagnandosi l'affetto del popolo e dei nobili, nonch\u00e9 l'appellativo di \"Daeron il Buono\". Daeron spos\u00f2 Mariah Martell, sorella del principe Maron di Dorne, a cui offr\u00ec in sposa sua sorella Daenerys: con tale accordo matrimoniale, Daeron riusc\u00ec a fare ci\u00f2 che ai suoi predecessori era stato impossibile, annettere Dorne ai Sette Regni, seppur riconoscendo alla regione una certa autonomia. Daeron mor\u00ec durante il venticinquesimo anno del suo regno, vittima della Grande Epidemia di Primavera del 209 D.C.\nDaenerys.\nFiglia secondogenita del re Aegon IV e della regina Naerys, e sorella minore di re Daeron II. Viene descritta come una donna dalla bellezza eterea, tipica delle donne della sua dinastia, una bellezza alla quale da bambina Arianne Martell aspirava profondamente, ogni volta che osservava il suo celebre ritratto, ancora presente nel palazzo di Lancia del Sole.\nPer attenuare l'astio tra le case Targaryen e Martell, suo fratello prese in sposa la principessa dorniana Mariah Martell, e fece successivamente sposare Daenerys a Maron Martell, suo cognato e principe di Dorne, ottenendo finalmente l'annessione di questo regno al proprio. La giovane donna, tuttavia, era innamorata del suo fratellastro Daemon Blackfyre, e si ritiene che ad aver scatenato la Ribellione dei Blackfyre fu proprio il negato consenso del re al matrimonio di Daemon con Daenerys. Ella fu molto amata dal popolo di Dorne, e quando il marito fece costruire per lei i celebri Giardini dell'Acqua, ella consent\u00ec anche alla servit\u00f9 di fare il bagno durante i periodi pi\u00f9 caldi dell'anno. Un secolo pi\u00f9 tardi, la regina Rhaella Targaryen chiamer\u00e0 sua figlia Daenerys, in suo onore.\nDaemon Blackfyre.\nDaemon \u00e8 stato il primo dei Quattro Grandi Bastardi, figlio di Aegon IV e della sua cugina e amante Daena la Ribelle. Alla nascita viene battezzato \"Daemon Waters\" e la sua esistenza, insieme alle concessioni di potere dategli dal padre, lo mettevano in contrasto con il fratellastro legittimo Daeron II, rischiando una disputa di successione. Per eliminare questo conflitto, Aegon IV lo legittim\u00f2 sotto il nome di Blackfyre, dando origine alla Casa Blackfyre. Ciononostante egli e i suoi eredi, che nacquero dalla sua unione con Rohanne di Tyrosh, non rinunciarono mai a reclamare i Sette Regni per s\u00e9 e tempo dopo la morte del sovrano dettero origine alla Ribellione dei Blackfyre che fu protratta fino all'intervento del fratellastro di Daemon, Corvo di Sangue, che lo uccise insieme a due dei suoi sette figli, i gemelli Aemon e Aegon. I figli restanti perirono in seguito dopo successivi ma fallimentari tentativi di ottenere il Trono di Spade. I discendenti di questi provarono a spodestare i Targaryen per pi\u00f9 di sessanta anni.\nAegor \"Acreacciaio\" Rivers.\nAegor \u00e8 stato il secondo dei Quattro Grandi bastardi, figlio di Aegon IV e della sua quinta concubina Barba Bracken. Viene descritto come un uomo iracondo e raramente sorridente, dal corpo possente e slanciato, i capelli neri e gli occhi viola. Egli visse a corte fino a quando la regina Naerys si riprese dalla malattia che sembrava averla ridotta in fin di vita, evento che port\u00f2 il re a cacciare dal regno il suo bastardo e sua madre, che fino a quel momento nutriva l'ambizione di divenire la nuova regina. Ci\u00f2 causa in Aegor l'inestinguibile rancore che nutre verso la Corona e lo induce a diventare Cavaliere il fondatore della Compagnia Dorata, composta da mercenari in esilio, che presenta lo stemma di uno stallone, simbolo di Casa Bracken, con delle ali di drago, il cui motto \u00e8 \"Sotto l'oro, l'acre acciaio!\".\nAlla morte del padre, che solo poco prima lo aveva legittimato, Aegor decise di parteggiare per il fratellastro Daemon Blackfyre come rivalsa sul torto subito e sul fratellastro minore Brynden, figlio della concubina succeduta alla sua madre, e amante della loro sorellastra Shiera, che Aegor amava. Aegor spos\u00f2 poco dopo sua nipote Calla Blackfyre, ma resta ignoto se egli ebbe eredi o meno. Durante la prima delle Ribellioni dei Blackfyre, Aegor cava un occhio a Brynden, ma \u00e8 tuttavia costretto alla fuga e si reca in esilio a Tyrosh con i figli superstiti del fratellastro. In questo periodo fonda la Compagnia Dorata, che diviene rinomana nelle citt\u00e0 libere. Torna al fianco del nipote Haegon I Blackfyre in occasione della terza delle ribellioni. Anche questi perisce nell'intento e Aegor viene spedito in eslio alla Barriera, ma la nave su cui viaggia naufraga, quindi si unisce a Daemon III nella Quarta ribellione, che viene soppressa. Pochi anni dopo Aegor cada in battaglia e lascia come testamento ai suoi eredi di immergere il suo cranio scarnificato nell'oro e portarlo con s\u00e9 quando conquisteranno i Sette Regni.\nMya Rivers.\nPrima figlia bastarda di Aegon IV e della sua sesta concubina Melissa Blackwood, fu legittimizzata solo alla morte di suo padre.\nGwenys Rivers.\nSeconda figlia bastarda di Aegon IV e della sua sesta concubina Melissa Blackwood, fu legittimizzata solo alla morte di suo padre.\nBrynden \"Corvo di Sangue\" Rivers.\nBrynden era il terzo dei quattro Grandi Bastardi, terzo figlio bastardo di Aegon IV e della sua sesta concubina Melissa Blackwood. Deve il suo soprannome a una voglia nero-rossastra che egli presentava sulla parte destra del viso dalla gola fino all'orecchio, dalla forma simile alla sagoma di un corvo. Diversamente dai vigorosi e affascinanti fratellastri, Brynden era esile e di tetro aspetto: era albino e quindi dalla carnagione chiarissima, i capelli bianchi e gli occhi rossi, uno dei quali perder\u00e0 in battaglia ma che lui molto raramente decise di celare. Brynden era un guerriero tanto abile quanto spietato, eccelso arciere e comandante di un gruppo personale di tiratori scelti, le Zanne del Corvo; brandiva la spada della sua antenata Visenya, Sorella Oscura, e aveva la sinistra fama di stregone. Nutriva una forte avversione per il fratellastro Aegor per molteplici fattori, come l'astio tra le rispettive madri in quanto quella di Brynden rimpiazz\u00f2 quella di Aegor come favorita del re, la decisione di quest'ultimo di appoggiare Daemon invece di Daeron e la loro rivalit\u00e0 in amore nei confronti della loro sorellastra Shiera, alla quale Brynden ha sempre chiesto, senza successo, di sposarlo, pur essendo stato suo amante per molto tempo. Divenne membro del Concilio Ristretto di Daeron II alla sua ascesa al trono e lo sostenne nella sua disputa con il loro fratellastro Daemon.\nNella sua vita, Brynden combatt\u00e9 ben tre ribellioni da parte dei Blackfyre, sia per il suo fratellastro Daeron II che per i suoi successori, i nipoti Aerys I e Maekar I, in veste di Primo Cavaliere. Quando si giunse a un nuovo problema di successione al trono, Aenys Blackfyre si fece avanti in veste pacifica per partecipare al Gran Concilio. Brynden era per\u00f2 ormai troppo diffidente nei confronti della sua famiglia, quindi promise in principio di scortarlo ad Approdo del Re per poi farlo giustiziare senza un processo. Tale gesto port\u00f2 il nuovo sovrano eletto, suo nipote Aegon V, a far arrestare Brynden e fargli scegliere se essere giustiziato oppure arruolato nei Guardiani della notte. Brynden scelse di arruolarsi, prese i voti della Guardia e scomparve in circostanze misteriose oltre la Barriera.\nShiera Stella Marina.\nShiera, il cui nome significa \"Stella Marina\", era l'ultima dei Quattro Grandi Bastardi di Aegon IV, nata dall'unione del sovrano con la sua settima concubina, Serenei di Lys, malvista nel regno in quanto era considerata una strega. Shiera viene ricordata per il suo aspetto estremamente affascinante e sensuale, caratterizzato dalla pelle chiarissima e i capelli argentati dei Targaryen, e la sua peculiarit\u00e0 erano i suoi occhi eterocromi, uno azzurro e l'altro verde, cosa decisamente insolita nella dinastia Targaryen. Oltre ad essere bella, Shiera era anche estremamente intelligente e colta, era poliglotta e dedita soprattutto allo studio dell'esoterismo, caratteristica che aveva in comune con la sua defunta madre ed il fratellastro Brynden. Un aneddoto su di lei vuole che facesse il bagno nel sangue delle vergini per restare sempre bella. Shiera amava i colori candidi come il bianco e l'avorio, che in genere caratterizzavano i suoi vestiti, prediligeva l'argento all'oro, ed era solita indossare una maestosa collana d'argento incastonata di smeraldi e zaffiri, che mettevano in risalto i suoi particolari occhi.\nShiera non si spos\u00f2 mai, ma ebbe moltissimi corteggiatori e amanti per la quale duellavano pur di avere la sua attenzione. I suoi stessi fratellastri, Aegor e Brynden, si contesero il suo amore, ma Shiera non li ricambiava, sebbene prendesse come amante Brynden, negandogli costantemente di diventare sua moglie. Non nutr\u00ec mai interesse verso la corona o il potere, e visse stando in disparte dai conflitti tra i suoi fratellastri fino alla fine dei suoi giorni.\nDecima Generazione D.C..\nBaelor Lancia Spezzata.\nFiglio primogenito ed erede al trono di Daeron II e di Mariah Martell. Al contrario della maggior parte dei membri di Casa Targaryen aveva i capelli scuri ereditando tale caratteristica somatica dalla madre, principessa dorniana. Da pi\u00f9 parti riconosciuto come il miglior cavaliere della sua epoca, oltre ad essere l'erede al trono, rivestiva anche la carica di Primo Cavaliere. Spos\u00f2 Jena Dondarrion, dalla quale ebbe due figli, Valarr e Matarys.\nDa tutti considerato un magnifico futuro re, Baelor mor\u00ec invece a soli trentanove anni durante il torneo di Ashford del 209 D.C., quando lui e suo fratello Maekar parteciparono a un Giudizio dei Sette, un rito in cui due squadre composte da sette guerrieri si combattono tra loro, in modo da stabilire se un imputato sia considerato colpevole o innocente agli occhi dei Sette Dei. Baelor combatt\u00e9 per l'imputato, il cavaliere errante chiamato ser Duncan l'Alto, mentre Maekar si schier\u00f2 con l'accusatore, suo figlio Aerion, che era stato aggredito da ser Duncan per aver crudelmente picchiato una burattinaia. Lo scontro, che si risolse con l'assoluzione di ser Duncan, cost\u00f2 la vita a Baelor, involontariamente ucciso dallo stesso Maekar, che gli sfond\u00f2 il cranio con la sua mazza ferrata. Il suo corpo fu cremato nel cortile del castello di Ashford.\nRe Aerys I.\nFiglio secondogenito di Daeron II e Mariah Martell, Aerys fu un uomo colto e intelligente, ma del tutto inadatto al ruolo di sovrano. Come re, non fu mai apprezzato dai nobili e dal popolo dei Sette Regni, che gli contestavano la debolezza, lo scarso interesse verso il reame e la sua totale dipendenza dal Primo Cavaliere, suo zio Brynden Rivers, che di fatto gest\u00ec il regno al posto suo. Aerys prese in moglie Aelinor Penrose, ma da tale unione non furono generati eredi, dato il totale disinteresse di Aerys nei suoi confronti. I veri interessi di Aerys erano i libri e l'occultismo, passioni che condivideva con Brynden Rivers e che probabilmente furono la causa della sua nomina a Primo Cavaliere. Tale nomina provoc\u00f2 una rottura tra Aerys e suo fratello minore Maekar che si aspettava di ricevere egli stesso la carica. Aerys mor\u00ec di cause naturali durante il dodicesimo anno del suo regno e, data l'assenza di eredi, e la morte di suo fratello Rhaegel, fu proprio Maekar ad essere incoronato.\nRhaegel.\nFiglio terzogenito di Daeron II e Mariah Martell. Spos\u00f2 Lady Alys Arryn, dalla quale ebbe tre figli: i gemelli Aelor e Aelora e Daenora.\nRhaegel era mite, ma tuttavia afflitto dai disturbi psichici spesso presenti nella sua famiglia. Un aneddoto vuole che una volta fu sorpreso a danzare nudo nella Fortezza Rossa. Divenne Principe di Roccia del Drago nel 209, quando suo fratello maggiore Aerys I ascese al trono e ancora non aveva eredi. Rhaegel mor\u00ec soffocato mentre mangiava un pasticcio di lampreda.\nRe Maekar I.\nFiglio quartogenito di Daeron II e Mariah Martell, fu Principe di Roccia del Drago ed in seguito quattordicesimo Re dei Sette Regni. \u00c8 descritto come un uomo alto e massiccio con capelli quasi bianchi, una barba d'oro argenteo, e occhi violetti. Aveva delle cicatrici sulle guance, dovute ad una pregressa sifilide. Era un uomo pieno di complessi di inferiorit\u00e0, specialmente nei confronti del fratello maggiore Baelor, e di indole austera e marziale. Per sottolineare la sua natura di guerriero, si fece forgiare una semplice corona fatta di oro rosso e ferro dalle punte acuminate, e cre\u00f2 uno stemma personalizzato della sua casata, caratterizzato da quattro draghi tricefali. Spos\u00f2 lady Dyanna Dayne, dalla quale ebbe sei figli: Daeron, Aerion, Aemon, il futuro re Aegon V, Daella e Rhae.\nMaekar crebbe molto unito a suo fratello Baelor e, tuttavia, sempre sotto la sua ombra, essendo Baelor superiore a Maekar in fascino e abilit\u00e0 guerriere, nonostante Maekar stesso fosse un grande guerriero; anche il valore dei figli di Baelor sembrava eclissare quello della prole di Maekar, almeno fino a quando l'ultimo figlio di Maekar, Aegon, non divenne adulto. Quando al torneo di Ashford uccise involontariamente Baelor, Maekar, da sempre dotato di un carattere ben poco amabile, divenne per il rimpianto ancora pi\u00f9 austero e spietato. Divenuto re nel 221 D.C., in seguito alla morte di suo fratello Aerys, Maekar fu un sovrano saggio e capace, ma anche severo e rapido nelle condanne. Il suo regno fu relativamente pacifico.\nMor\u00ec in battaglia nel 233 D.C., guidando il suo esercito contro un lord ribelle nelle Terre Basse di Dorne, dove avvenne la cosiddetta \"Rivolta di Lord Peake\". Ad ucciderlo sar\u00e0 una roccia scagliata dalle mura di Starpike.\nUndicesima Generazione D.C..\nDaeron l'Ubriacone.\nFiglio primogenito di re Maekar I e Dyanna Dayne, detto anche \"Daeron l'Ubriacone\" non aveva qualit\u00e0 tali da essere un buon cavaliere o arguto abbastanza da essere ammesso alla Cittadella di Vecchia Citt\u00e0, tuttavia egli stesso affermava di possedere la capacit\u00e0 di far sogni premonitori. Spos\u00f2 Kiera di Tyrosh, dalla quale ebbe una figlia, Vaella la Semplice.\nPrima del torneo di Ashford sogn\u00f2 infatti che un cavaliere, che successivamente identific\u00f2 in ser Duncan l'Alto, uccideva un enorme drago. Temendo di essere predestinato a morte certa in caso di partecipazione al torneo, scapp\u00f2 insieme al fratello minore Aegon che gli faceva da scudiero. Mor\u00ec alcuni anni prima del padre a causa di una malattia contratta da una prostituta.\nAerion Chiarafiamma.\nFiglio secondogenito di re Maekar I e Dyanna Dayne, soprannominato \"Chiarafiamma\", \"Altafiamma\", o \"Aerion il Mostruoso\", questo principe \u00e8 ricordato come uno dei migliori esempi di follia Targaryen. Crudele e arrogante, era convinto di essere un drago in forma umana. Dopo il torneo di Ashport fu inviato dal padre nella citt\u00e0 libera di Lys. Spos\u00f2 sua cugina Daenora Targaryen, dalla quale ebbe un solo figlio, Maegor.\nMor\u00ec un anno prima del padre per aver ingerito dell'altofuoco, convinto che lo avrebbe trasformato in drago. Suo figlio Maegor fu prontamente tralasciato dalla linea di successione per il timore che avesse ereditato la follia del padre.\nAemon.\nVedi Membri della casata.\nRe Aegon V l'Improbabile.\nFiglio quartogenito di re Maekar I e Dyanna Dayne, Aegon \u00e8 stato soprannominato l'Improbabile proprio per la scarse possibilit\u00e0 che alla sua nascita avesse di diventare re in quanto era figlio quartogenito di un figlio quartogenito. Aveva i caratteristici tratti somatici della sua casa, i capelli biondo argentato ed occhi viola. In principio promesso in sposo alla sua sorella minore Daella, spos\u00f2 invece Lady Betha Blackwood, dalla quale ebbe cinque figli: Duncan, Jaehaerys II, Shaera, Daeron e Rhaelle.\nIn giovent\u00f9 era stato scudiero del cavaliere errante Duncan l'Alto, che durante il suo regno sarebbe divenuto Lord Comandante della Guardia reale; insieme hanno girato i Sette Regni, come si apprende dai racconti brevi di Dunk ed Egg, partoriti anch'essi dalla penna di Martin. Il diminutivo \"Egg\" gli viene dato dal fratello maggiore Aemon. Divenne re solo dopo che un Gran Concilio escluse un certo numero di candidati che lo precedevano in linea di successione, favorito anche da suo fratello maggiore Aemon che rifiut\u00f2 il trono in quanto gi\u00e0 entrato alla Cittadella per divenire Maestro. Dopo la sua incoronazione, il fratello Aemon si un\u00ec ai Guardiani della notte, proprio in qualit\u00e0 di maestro, per evitare ogni possibile sospetto d'intrigo; Aegon per onorarlo svuot\u00f2 le prigioni, infoltendo il gruppo dei Guardiani.\nCome re, govern\u00f2 Westeros egregiamente per oltre un quarto di secolo, dal 233 D.C. al 259 D.C. anche se le difficolt\u00e0 non sono mai mancate: ha dovuto fronteggiare due rivolte di rivendicazione del Trono di Spade da parte dei Blackfyre, e punire il suo prozio Brynden Rivers per l'omicidio non autorizzato di Aenys Blackfyre; i suoi tentativi di aiutare i popolani, a lui tanto cari da quando era ancora scudiero del fratello e vide le condizioni in cui vivevano, scaturirono un pesante dissenso dei lord pi\u00f9 potenti; prov\u00f2 ad abolire definitivamente il matrimonio incestuoso sposando una donna che non gli fosse consanguinea e promise i propri figli a membri di altre case, tuttavia Duncan sposa una popolana, Jaehaerys e Shaera si sposarono tra loro in segreto e Daeron prefer\u00ec non sposarsi, con conseguenti insurrezioni da parte delle case con le quali erano stati accordati i matrimoni.\nPer\u00ec in un incendio a Sala dell'Estate, la residenza estiva Targaryen, insieme ai figli primogenito e quartogenito.\nDaella.\nFiglia quintogenita di Re Maekar I e Dyanna Dayne, Daella fu in principio designata come promessa sposa di suo fratello maggiore Aegon V. Tuttavia, egli spos\u00f2 Betha Blackwood, della quale era innamorato. Il resto della sua vita fu un mistero.\nRhae.\nFiglia sestogenita di Re Maekar I e Dyanna Dayne, di Rhae si sa soltanto che fosse tanto innamorata del fratello Aegon V che una volta vers\u00f2 un presunto filtro d'amore nel suo calice di vino affinch\u00e9 egli sposasse lei al posto di sua sorella Daella, al quale era promesso.\nValarr il Giovane Principe.\nFiglio primogenito di Baelor e Jena Dondarrion, Valarr fu Principe di Roccia del Drago ed erede al Trono di Spade. Valarr era descritto come un bell'uomo, di statura bassa ed esile, con dei capelli castani attraversati da una singola ciocca biondo argento ed occhi azzurri. Spos\u00f2 Kiera di Tyrosh, dalla quale ebbe due figli che morirono alla nascita.\nValarr pass\u00f2 alla storia per le sue abilit\u00e0 di cavaliere. Fu uno dei principali campioni del Torneo del campo di Ashford. Vinse ben nove incontri, battendo Sir Abelar Hightower e Gawenn Swann. Quando suo nipote Aerion invoc\u00f2 il Giudizio dei Sette dopo essere stato colpito da Sir Duncan l'Alto, Valarr si un\u00ec alla causa alla causa di questi. Al suo posto suo per\u00f2, gareggi\u00f2 suo padre Baelor, che si scontr\u00f2 con Maekar I, che lo colp\u00ec mortalmente alla testa. Valarr incolp\u00f2 Sir Dunk per la morte del padre. Il Giovane Principe mor\u00ec durante la Grande epidemia di Primavera e fu succeduto dal fratello minore Matarys.\nMatarys.\nFiglio secondogenito di Baelor e Jena Dondarrion, fu noto con l'epiteto de \"Il principe ancora pi\u00f9 giovane\", per distinguerlo dal fratello maggiore Valarr. Di Matarys si sa soltanto che non prese moglie e mor\u00ec durante la Grande Epidemia di Primavera insieme al fratello e al nonno.\nAelora.\nFiglia primogenita di Rhaegel e Alys Arryn, Aelora fu principessa di Roccia del Drago. Spos\u00f2 il suo fratello gemello Aelor, dal quale non ebbe figli.\nAelora caus\u00f2 accidentalmente la morte del suo fratello e consorte, e la cosa la lasci\u00f2 devastata. La principessa si suicid\u00f2 poco tempo dopo, al seguito di uno stupro dubito durante un ballo in maschera da parte di tre uomini che passarono la storia come Il Ratto, Il Falco e Il Porco.\nAelor.\nFiglio secondogenito di Rhaegel e Alys Arryn, Aelor fu Principe di Roccia del Drago ed erede al Trono di Spade alla morte del padre. Spos\u00f2 la sua sorella gemella Aelora, dalla quale non ebbe figli.\nAelor mor\u00ec in un incidente causato accidentalmente da Aelora stessa, che fu sconvolta dall'angoscia e i sensi di colpa sino alla sua morte, avvenuta poco tempo dopo.\nDaenora.\nFiglia terzogenita di Rhaegel e Alys Arryn, Daenora fu Principessa di Roccia del Drago. Ella spos\u00f2 suo cugino Aerion, dal quale ebbe un figlio, Maegor.\nA seguito della morte del marito, che nella sua follia aveva ingerito dell'altofuoco, suo figlio fu prontamente estromesso dalla linea di successione, in quanto reputato potenzialmente folle come il padre.\nDodicesima Generazione D.C..\nDuncan il Piccolo o il Principe delle Libellule.\nFiglio primogenito di Re Aegon V e Betha Blackwood, Duncan, cos\u00ec chiamato il onore del migliore amico del padre, Sir Duncan l'Alto, fu celebre per il suo valore sul campo di battaglia. In giovent\u00f9, Duncan partecip\u00f2 al Torneo di Blackhaven dove duell\u00f2 con un allora fanciullo Barristan Selmy, per accontentarlo. In giovent\u00f9 egli fu promesso su volere dei suoi genitori alla figlia di Lord Lyonel Baratheon. Duncan si innamor\u00f2 tuttavia di Jenny delle Vecchie Pietre, una ragazza di umili natali, e pur di poterla sposare rinunci\u00f2 al suo diritto di successione al Trono di Spade, che pass\u00f2 a suo fratello minore Jaehaerys II. Tale decisione scaten\u00f2 l'ira del signore di Capo Tempesta, che scaten\u00f2 una rivolta e imband\u00ec un duello per singolar tenzone con il principe. Duncan lo sconfisse e la rivolta fu sedata con un nuovo accordo in cui Rhaelle, sorella pi\u00f9 piccola di Duncan, avrebbe sposato l'erede maschio del Lord.\nDuncan mor\u00ec in un incendio che avvenne presso la Sala dell'Estate, residenza estiva della famiglia reale, insieme a suo padre e Sir Duncan.\nRe Jaehaerys II.\nFiglio secondogenito di Aegon V e Betha Blackwood, Jaehaerys II era un uomo gracile e di salute cagionevole, ma dalla personalit\u00e0 amabile. Sal\u00ec al trono nel 259 D.C., dopo la morte di suo padre, avvenuta durante l'incendio della Sala dell'Estate. Per volere di suo padre, determinato ad eliminare definitivamente la pratica del matrimonio incestuoso nella sua dinastia, Jaehaerys venne promesso in sposo a Celia Tully. Jaehaerys, tuttavia, era invece innamorato della sua sorella minore Shaera, che ricambiava i suoi sentimenti. Ci\u00f2 port\u00f2 i loro genitori a cercare di dividerli in tutti i modi possibili.\nQuando il loro fratello maggiore Duncan decise di abdicare al Trono di Spade pur di sposare la donna che amava, Jaehaerys e Shaera decisero di seguire il suo esempio, fuggendo e sposandosi in segreto. Quando annunciarono ai loro genitori che la loro unione era stata consumata, questi ultimi non poterono fare nulla se non accettare la loro unione, nonostante l'ira delle famiglie dei loro rispettivi pretendenti. Il regno di Jaehaerys dur\u00f2 soltanto tre anni, prima che questi morisse di malattia. Lui e Shaera ebbero due figli: Aerys e Rhaella, che Jaehaerys costrinse a sposarsi tra loro, quando una strega gli profetizz\u00f2 che \"il Principe che fu Promesso\" sarebbe nato dalla loro discendenza.\nShaera.\nFiglia terzogenita di Aegon V e Betha Blackwood, Shaera fu promessa in sposa a Luthor Tyrell per volere di sua madre. Tuttavia, lei e suo fratello Jaehaerys erano innamorati l'uno dell'altra e in seguito alla decisione del loro fratello Duncan di abdicare per sposare un'altra donna, presero coraggio e fuggirono per sposarsi in segreto.\nIl loro matrimonio fu accettato a malincuore dai loro genitori, che aborrivano l'incesto e intendevano debellarlo dalla loro dinastia, ciononostante i due divennero i nuovi sovrani dei Sette Regni. Le circostanze della morte di Shaera restarono ignote: alcuni sostenerono che fosse morta nell'incendio della Sala d'Estate e altri, che fosse morta per altre cause l'anno successivo alla tragedia.\nDaeron.\nFiglio quartogenito di Re Aegon V e Betha Blackwood, Daeron fu promesso in sposo sin dall'infanzia per volere dei suoi genitori, con Olenna Redwyne. Daeron per\u00f2 non provava alcun sentimento per la sua promessa, indifferenza peraltro ricambiata, e dopo la rottura dei fidanzamenti dei suoi fratelli decise di imporre il proprio volere e fece annullare anche il suo.\nDaeron non si spos\u00f2 mai e trascorse la sua vita insieme al suo migliore amico, ser Jeremy Norridge. Entrambi perirono in battaglia durante la Rivolta del Falco, del Ratto e del Porco.\nRhaelle.\nFiglia quintogenita di Re Aegon V e Betha Blackwood, Rhaelle fu l'unica tra i suoi fratelli a onorare il fidanzamento a lei imposto dai suoi genitori. In seguito alla decisione di Duncan di annullare il suo fidanzamento con la figlia di Lyonel Baratheon per sposare una popolana, il patriarca di Capo Tempesta scatena una ribellione che si concluse con un nuovo accordo: Rhaelle avrebbe vissuto a Capo Tempesta come dama di compagnia della moglie dell'uomo e in seguito sposato suo figlio, Ormund Baratheon.\nRhaella comp\u00ec il volere dei genitori, spos\u00f2 il suo promesso e gli diede un figlio, Steffon. Ella fu dunque la nonna paterna di Robert Baratheon, che avrebbe poi scatenato la rivolta che caus\u00f2 la rovina dei Targaryen.\nMaegor.\nFiglio unigenito di Aerion e sua cugina Daenora Targaryen, Maegor fu cos\u00ec battezzato dal padre in onore di Maegor \"Il Crudele\". Alla folle morte del padre, Maegor fu incluso come possibile erede al Trono di Spade, ma nutrendo il Concilio Ristretto il timore che egli potesse aver ereditato la follia paterna, lo tralasciarono ben presto.\nVaella la Semplice.\nFiglia unigenita di Daeron \"il Beone\" e Kiera di Tyrosh, Vaella era autistica. Alla morte del padre, Vaella fu presa in considerazione come eventuale erede al Trono di Spade, ma fu prontamente estromessa.\nTredicesima Generazione D.C..\nRe Aerys II il Folle.\nFiglio primogenito di Jaehaerys II e Shaera, Aerys II \u00e8 stato l'ultimo Targaryen assiso sul Trono di Spade. In giovent\u00f9 era bello e affascinante ma successivamente \u00e8 divenuto scheletrico, sbilenco, con lunghe unghie animalesche e di aspetto senile nonostante avesse appena quarant'anni quando mor\u00ec.\nAppena salito sul trono si dimostr\u00f2 un ottimo re, portando pace e prosperit\u00e0 nei Sette Regni; poco dopo, tuttavia, in seguito alla breve ribellione conosciuta come \"Ribellione di Duskendale\", nella quale venne tenuto prigioniero per diversi mesi da un lord ribelle, Aerys impazz\u00ec: inizi\u00f2 infatti a vedere pericolose cospirazioni nei suoi confronti ovunque ed escogit\u00f2 ogni forma di sadismo per punire i suoi ipotetici nemici; svilupp\u00f2 inoltre un'insana piromania.\nPer volere del padre spos\u00f2 sua sorella Rhaella, verso la quale era crudele, e per oltre un ventennio ebbe come Primo Cavaliere lord Tywin Lannister, nei cui confronti provava un'invidia tale che rifiut\u00f2 sua figlia Cersei come promessa per il suo primogenito Rhaegar e nomin\u00f2 suo figlio Jaime membro della Guardia Reale solo per privarlo del suo erede.\nQuando fece uccidere Rickard Stark e suo figlio Brandon e in seguito Rhaegar \"rap\u00ec\" Lyanna Stark, promessa sposa di Robert Baratheon, questi, Eddard Stark e Jon Arryn fecero scoppiare la rivolta. Appresa la morte del proprio primogenito nella Battaglia del Tridente e della conseguente disfatta del suo esercito, Aerys ordin\u00f2 di bruciare Approdo del Re ma fu ucciso a tradimento da Jaime Lannister, nonostante questi facesse parte della Guardia Reale e avesse giurato di difenderlo con la vita.\nRhaella.\nFiglia secondogenita di Jaehaerys II e di Shaera, Rhaella fu l'ultima donna della sua dinastia ad essere nominata regina. Secondo ser Barristan Selmy, storico alleato della Casa Targaryen, Rhaella fu in giovent\u00f9 molto innamorata, ricambiata, di ser Bonifer Hasty. Tuttavia, il lignaggio del ragazzo non era abbastanza prestigioso affinch\u00e9 potesse prendere la mano della principessa. Per volere del padre, Rhaella fu costretta a sposare suo fratello maggiore Aerys. Alla loro cerimonia di nozze, ser Barristan li descrisse molto freddi e distaccati l'uno dall'altra. La nolente vita matrimoniale di Rhaella fu molto infelice: i due coniugi dormivano in camere separate, Aerys era un marito fedifrago e anaffettivo e con il passare del tempo inizi\u00f2 ad abusare sessualmente di lei, specialmente dopo aver giustiziato qualcuno al rogo.\nRhaella ed Aerys vennero nominati sovrani quando Jaehaerys II e suo figlio Duncan morirono nell'incendio della Sala d'Estate, durante il quale Rhaella, presente sul luogo, partor\u00ec il loro primogenito Rhaegar. Per i dieci anni a seguire, la donna sub\u00ec diversi aborti spontanei e dette alla luce altrettanti figli che perirono in fasce, redarguita costantemente dal marito delle loro morti. Nato Viserys, la paranoia del sovrano nei suoi confronti accrebbe ulteriormente. Poco prima che Rhaella fosse spedita a Roccia del Drago insieme al figlio Viserys dopo la rivolta ad Approdo del Re, ella fu brutalmente violentata da Aerys. L'allora giovane Jaime Lannister tent\u00f2 invano di accorrere in soccorso della regina quando sent\u00ec le sue grida, ma il suo superiore Jon Darry gli imped\u00ec di prendere qualunque iniziativa. Quando le sue ancelle si occuparono di lei poco dopo, il corpo di Rhaella era ricoperto di graffi, ustioni e segni di morsi.\nLa donna trascorse i suoi ultimi mesi insieme a Viserys a Roccia del Drago, dove condusse la gravidanza sopraggiunta allo stupro subito; laggi\u00f9 diede alla luce Daenerys e mor\u00ec stremata dopo il parto.\nQuattordicesima Generazione D.C..\nRhaegar.\nFiglio primogenito di re Aerys II e di Rhaella, Rhaegar fu il Principe di Roccia del Drago ed erede al Trono di Spade.\nDi gran lunga uno dei personaggi pi\u00f9 enigmatici della saga, Rhaegar era estremamente intelligente e studioso ma di indole tendenzialmente malinconica; eccelleva in ogni disciplina, dalle arti musicali a quelle militari, ma si dedic\u00f2 a queste ultime solo dopo aver letto, durante i suoi studi, una profezia che influenz\u00f2 tutta la sua vita, e che rimane tuttora un mistero, secondo la quale sarebbe dovuto divenire un guerriero. La sua grande passione, tuttavia, rimase la sua arpa, con la quale componeva bellissime canzoni. Viene descritto come un giovane bellissimo, alto e snello e con una voce metallica; aveva inoltre capelli argentati e occhi viola scuro.\nServ\u00ec come scudiero insieme a Jon Connington e nomin\u00f2 cavalieri Myles Mooton, Richard Lonmouth e Gregor Clegane. Molte nobili fanciulle dei Sette Regni erano infatuate di lui, inclusa una ancora bambina Cersei Lannister che sognava di diventarne la regina secondo i piani di suo padre lord Tywin Lannister (Primo Cavaliere di suo padre); re Aerys, tuttavia, rifiut\u00f2 di combinare questo matrimonio per fare uno sgarbo al suo stesso Primo Cavaliere, con il quale era in crescente conflitto: il principe non era cieco davanti alla graduale follia del padre e i rapporti tra i due divennero estremamente tesi, tanto che la corte si divise tra il principe e il re.\nPer volere del padre spos\u00f2 comunque Elia Martell, principessa di Dorne, dalla quale ebbe due figli, Rhaenys e Aegon; sebbene la coppia sembrasse felice, Rhaegar nutriva un affetto sostanzialmente spirituale nei confronti della moglie: comprese ci\u00f2 quando, in occasione del Torneo di Harrenhal, incontr\u00f2 Lyanna Stark e, vinto il torneo, contro ogni aspettativa prese la corona di rose blu destinata alla \"Regina d'Amore e di Bellezza\" e la don\u00f2 alla giovane Stark invece che alla moglie, facendo scalpore.\nUn anno dopo sia Rhaegar che Lyanna scomparvero: il fratello maggiore di Lyanna, Eddard, insieme all'amico Robert Baratheon (promesso sposo della ragazza) e al loro amico e mentore Jon Arryn ritennero che il principe avesse rapito la ragazza e ci\u00f2 fece scoppiare la rivolta contro la casa reale. Durante i primi mesi il principe fu introvabile finch\u00e9 non torn\u00f2 ad Approdo del Re per convincere il padre a chiedere aiuto a Tywin Lannister; in seguito part\u00ec per la Battaglia del Tridente in cui perse la vita contro Robert, che alla morte di Aerys si impossess\u00f2 dei Sette Regni mentre Lyanna fu ritrovata morente da Eddard nella Torre della Gioia a Dorne; Elia, Rhaenys e Aegon furono invece brutalmente uccisi dalla Montagna, probabilmente per ordine di Tywin Lannister.\nNella serie televisiva \"Il Trono di Spade\" compare in un fugace flashback di Bran nell'ultimo episodio della settima stagione, dov'\u00e8 interpretato dall'attore Wilf Scolding.\nShaena.\nUna degli eredi morti prematuramente di Aerys II e Rhaella I, sarebbe stata la figlia secondogenita. La bambina mor\u00ec alla nascita.\nDaeron.\nUno degli eredi morti prematuramente di Aerys II e Rhaella, sarebbe stato il figlio terzogenito. Muore dopo circa sei mesi dalla nascita.\nAegon.\nUno degli eredi morti prematuramente di Aerys II e Rhaella, sarebbe stato il figlio quartogenito. Nasce prematuro di due mesi e muore l'anno seguente. Il padre interpret\u00f2 la prematura morte del bambino come un castigo divino verso la presunta infedelt\u00e0 della moglie, che lo avrebbe concepito con un altro uomo.\nJaeheaerys.\nUno degli eredi morti prematuramente di Aerys II e Rhaella, sarebbe stato il figlio quintogenito. Muore alcuni mesi dopo la sua nascita, che per un po' aveva rasserenato il Re Folle, che vedeva in lui una seconda possibilit\u00e0 per riscattarsi dai suoi errori. La scomparsa del bambino porta il sovrano a far giustiziare la sua stessa balia senza un preciso motivo, e si convince in seguito che fosse stato avvelenato da una delle sue amanti, che viene perseguitata, torturata e fatta giustiziare insieme alla sua famiglia. Sebbene essi diano versioni discordanti, non sar\u00e0 mai chiarito se il bambino fosse stato davvero assassinato o meno. Il Re Folle decise infine di auto-infliggersi una serie di penitenze: digiun\u00f2 per due settimane, cammin\u00f2 sino al Tempio di Baelor e preg\u00f2 con l'Alto Septon, e giur\u00f2 a se stesso di non commettere mai pi\u00f9 adulterio, rimanendo fedele a Rhaella.\nRe Viserys III.\nVedi Membri della casata.\nRegina Daenerys I Nata dalla Tempesta.\nVedi Membri della casata\nQuindicesima Generazione D.C..\nRhaenys (figlia di Rhaegar).\nFiglia primogenita di Rhaegar e Elia Martell, Rhaenys aveva i capelli riccioluti e scuri e la carnagione olivastra della madre. Alla vigilia della rivolta di Robert Baratheon, Rhaenys, sua madre e suo fratello Aegon vennero tenuti in ostaggio presso la Fortezza Rossa dal re Aerys II per assicurarsi che i Martell non si ribellassero a lui. Quando l'esercito dei Lannister irruppe nel castello, ser Amory Lorch e Gregor Clegane li intercettarono per ucciderli su ordine di lord Tywin Lannister, al fine di conquistarsi l'appoggio di Robert Baratheon. Rhaenys prov\u00f2 a nascondersi sotto il letto dei suoi genitori, quando ser Lorch la trov\u00f2 e la pugnal\u00f2 a morte.\nAegon.\nVedi Membri della casata.\nRhaego.\nVedi Membri della casata."}
{"id": "570006", "revid": "729019", "url": "https://it.wikipedia.org/wiki?curid=570006", "title": "AGM-86 ALCM", "text": "L'AGM-86 ALCM (Air Launched Cruise Missile) \u00e8 un missile aria-superficie da crociera, lanciabile da bombardieri statunitensi (fino a 20 per aereo) come i B-52. Fino alla fine degli anni ottanta esso era un'arma nucleare, ma poi \u00e8 stato modificato per attacchi convenzionali (\"CALCM\", \"C\" \u00e8 per 'convenzionale'). Esso \u00e8 stato un'arma molto importante, come alternativa aviolanciata al BGM-109 Tomahawk, e come tale \u00e8 entrato in servizio all'inizio degli anni ottanta (\"non\" sono lo stesso missile).\nLa designazione ufficiale \u00e8 AGM-86 (86\u00ba tipo di missile aria-superficie).\nCaratteristiche.\nUna volta lanciato, il missile viaggia a velocit\u00e0 subsoniche (al di sotto della velocit\u00e0 del suono, 1.193,4 km/h) e ripiega ali, superfici di coda e prese d'aria del motore migliorando cos\u00ec l'aerodinamica e di conseguenza il viaggio fino al bersaglio, che il modello AGM-86B compie avvalendosi di un sistema di riconoscimento del terreno detto TERCOM (Terrain Contour Matching) che calcola la posizione rispetto al \"target\", mentre i modelli C e D usano un GPS accoppiato ad un sistema di navigazione inerziale.\nAltra peculiarit\u00e0 dell'AGM-86 \u00e8 la capacit\u00e0 di dare al pilota del bombardiere che lo trasporta venti possibili bersagli da colpire: se ne possono caricare infatti sei per ala pi\u00f9 altri otto nel vano bombe.\nLa bassissima quota a cui volano gli AGM-86, unita alla loro relativamente piccola struttura, li rende bersagli difficili da abbattere dalla contraerea.\nStoria.\nNel 1974 l'USAF port\u00f2 avanti il progetto dell'AGM-86A, ma di fatto non venne prodotto neanche un esemplare di questa versione, mentre invece si diede ampio spazio alla versione B, che sfruttava al meglio le doti di carico dei B-52: la sua produzione inizi\u00f2 nel 1980 diventando operativo nel 1982 con il 416th Bombardment Wing, ed entro sei anni furono costruite 1.715 unit\u00e0. Attualmente i missili AGM-86B ALCM (quelli con testate nucleari) sono depositati alla Minot Air Force Base.\nNel 1986 alcuni AGM-86B furono modificati sostituendo la testata nucleare con una convenzionale di grande potenza e introducendo un nuovo sistema di guida basato sul GPS; nacque cos\u00ec la versione C del missile, cambiando la sigla ALCM in \"CALCM\". Questa variante vide il primo impiego bellico durante la guerra del Golfo, quando ne vennero lanciati 35 dai B-52 decollati dalla Louisiana. Furono impiegati anche durante l'inizio della seconda guerra del Golfo.\nL'eccesso di missili ALCM port\u00f2, nel 1996, 1997 e 2001, a convertire 200 di essi nella versione CALCM, aumentando la potenza della testata esplosiva e inserendo una nuova avionica. Tale modifica \u00e8 stata poi estesa anche a tutti gli AGM-86C prodotti precedentemente.\nGli ultimi 50 missili convertiti furono designati AGM-86D che ora, assieme alla versione C, si trovano alla Barksdale Air Force Base e alla Andersen Air Force Base."}
{"id": "570007", "revid": "729019", "url": "https://it.wikipedia.org/wiki?curid=570007", "title": "AGM-69 SRAM", "text": "Il Boeing AGM-69 SRAM era un missile aria-superficie a corto raggio a testata nucleare, con velocit\u00e0 supersonica e gittata massima di circa 160 km. Entrato in servizio nei primi anni settanta ha equipaggiato i bombardieri B-52, B-1B e FB-111A dell'USAF. \u00c8 stato ritirato negli anni novanta.\nStoria e sviluppo.\nIl 23 novembre del 1963 il SAC (Strategic Air Command) dell'USAF emise un requisito per la progettazione di un missile aria-superficie a testata nucleare destinato ad armare i propri bombardieri B-52 sostituendo i missili AGM-28 Hound Dog. Il requisito fu approvato dal Dipartimento della Difesa degli Stati Uniti che avvi\u00f2 il programma nel 1965. Il contratto di sviluppo del nuovo missile, denominato SRAM (Short Range Attack Missile) fu assegnato alla Boeing il 31 ottobre del 1966.\nIl primo lancio sperimentale dell'AGM-69 SRAM fu effettuato nel luglio del 1969. Ad esso seguirono altri 37 lanci per i test e la messa a punto, fino al 1971 quando fu avviata la produzione di serie. I primi esemplari del missile furono consegnati nel marzo del 1972 e nel settembre dello stesso anno l'AGM-69 divent\u00f2 operativo sui bombardieri B-52G del 42nd Bomb Wing e sugli FB-111A del 509th Bomb Wing. Il 20 agosto del 1975 fu consegnato l'ultimo dei 1500 missili prodotti.\nDal 1971 in poi, furono lanciati almeno altri 123 SRAM per valutazioni operative e programmi di test, nel corso dei quali il missile guadagn\u00f2 l'apprezzamento dell'USAF come uno dei sistemi d'arma pi\u00f9 affidabili a disposizione dei propri bombardieri.\nGli SRAM andarono ad equipaggiare 270 bombardieri B-52G e B-52H dell'USAF, ciascuno dei quali poteva trasportarne fino 20 esemplari (8 alloggiati in un lanciatore rotante nella stiva e 12 agganciati a piloni subalari), i bombardieri FB-111A che potevano trasportare 6 missili (2 in stiva e 4 agganciati ai piloni subalari) e, dal 1986, anche i nuovi bombardieri B-1B. Questi ultimi potevano alloggiare nelle stive fino a 3 lanciatori rotanti per un totale di 24 missili.\nL'USAF aveva previsto lo sviluppo di una nuova versione del missile, l'AGM-69B, destinata ad equipaggiare il bombardiere B-1A. La cancellazione del programma B-1 (che poi sarebbe stato resuscitato come B-1B) determin\u00f2 anche la fine dell'AGM-69B. Gli AGM-69A furono comunque aggiornati con un nuovo propulsore che risolveva alcuni problemi manifestati dal precedente, e con altre migliorie.\nNel 1990, di seguito alla scoperta di problemi nei dispositivi di sicurezza progettati per impedire l'esplosione accidentale della testata nucleare e la dispersione di materiale radioattivo in caso di incidente aereo, fu deciso di ritirare gli SRAM dal servizio attivo. Il programma di sviluppo del suo successore, designato AGM-131 SRAM II, fu cancellato nel 1991.\nCaratteristiche.\nL'AGM-69 SRAM \u00e8 stato progettato come arma stand-off (ossia utilizzabile senza entrare nel raggio d'azione della difesa antiaerea nemica) per i bombardieri strategici dell'USAF, utilizzabile anche per la distruzione di siti antiaerei, bersagli fortemente protetti e bersagli mobili. Il requisito \u00e8 stato soddisfatto con un missile semplice e compatto, pesante 1000\u00a0kg e del diametro di 450\u00a0mm, in grado di essere programmato a bordo del bombardiere subito prima del lancio, di essere lanciato contro bersagli posti in qualsiasi direzione e di poter assumere profili di volo e di attacco differenti.\nLa propulsione era affidata a un motore a razzo a doppio impulso a propellente solido Lockheed SR75-LP-1. Il propellente era suddiviso in blocchi (wafer). Al momento del lancio, il motore accelerava il missile fino a Mach 3. In prossimit\u00e0 del bersaglio si innescava l'accensione del secondo blocco di propellente per l'attacco finale. Lo SRAM \u00e8 stato il primo missile operativo a implementare questo sistema di spinta a impulsi. Il propellente solido manifest\u00f2 una vita di immagazzinamento pi\u00f9 limitata di quanto previsto ma l'USAF riusc\u00ec a risolvere il problema introducendo alcune migliorie al sistema di propulsione.\nNella parte posteriore del missile erano sistemate anche le tre alette di controllo e di stabilizzazione, ciascuna con semiapertura di 38 centimetri (dall'asse del missile all'estremit\u00e0 dell'aletta). Nella parte centrale del corpo dell'ordigno era sistemato il propellente solido, mentre nella parte anteriore erano alloggiati la testata nucleare e - subito dietro di essa - il sistema di guida e di navigazione. La lunghezza complessiva del missile era di 4,27 metri, che salivano a 4,83 metri quando era montato il cono posteriore aerodinamico che copriva il motore a razzo.\nIl sistema di navigazione era basato su una piattaforma inerziale General Precision/Kearfott KT-76 accoppiata a un sistema terrain avoidance (ossia un radar-altimetro anticollisione) della Stewart-Warner per il volo a bassa quota. Il CEP (precisione media) era pari a 400 metri.\nLa testata nucleare W-69 aveva una potenza di 200 kiloton e pesava circa 125\u00a0kg. Per questo tipo di testata, derivata dalla bomba nucleare B-61, \u00e8 stato individuato un fattore di rischio in caso di incidenti e altri eventi accidentali, in seguito ai quali avrebbero potuto prodursi detonazioni e incendi con dispersione di plutonio su una vasta area. Per questa ragione tutti i missili SRAM furono ritirati a partire dal 1990.\nLo SRAM ha influenzato lo sviluppo del missile sovietico AS-16 Kickback, che ne rispecchia ruoli e configurazione."}
{"id": "570008", "revid": "729019", "url": "https://it.wikipedia.org/wiki?curid=570008", "title": "AGM-129A ACM", "text": "L'AGM-129A era un missile cruise subsonico da attacco nucleare concepito alla fine degli anni ottanta. Rappresentava un modello migliorato, rispetto all'AGM-86, in tutti gli aspetti, soprattutto in fatto di bassa tracciabilit\u00e0 radar e infrarosso, in quanto si riteneva che i missili normali fossero sempre pi\u00f9 vulnerabili.\nUna proposta di produrne una versione con testata convenzionale \u00e8 stata respinta.\nCaratteristiche.\nL'AGM-129A era un missile aria-superficie da crociera subsonico (viaggiava cio\u00e8 sotto la velocit\u00e0 del suono) spinto da una turboventola. Il suo scopo primario era di distruggere strutture nemiche pesantemente difese, cosa che riusciva a fare grazie alla sua tecnologia stealth, all'aerodinamica e al potente motore che gli consentiva di volare ad alte quote.\nIl carico massimo di questi ordigni consentito sui B-52H era di sei per ogni ala, su appositi supporti agganciati al pilone alare interno.\nOltre che per la sua potente testata, il missile era pericoloso anche perch\u00e9 \u00e8 quasi invisibile ai radar: come l'aereo F-117 Nighthawk, anche l'AGM-129A era dotato di una forma e una vernice particolare che assorbivano le radiazioni inviate dagli apparecchi a terra. Le sue ali erano a freccia negativa e in coda era presente un piano orizzontale, insieme ad una presa d'aria per il motore e una sorta di tubo di scarico ad esso collegato.\nIl tragitto verso il bersaglio era controllato da un sistema di navigazione inerziale potenziato con il sistema di rilevamento del terreno \"TERCOM\" (ovvero il sistema Lidar) e con un misuratore della velocit\u00e0 basato sulla tecnologia laser Doppler.\nStoria.\nNel 1982 l'USAF, vista la facilit\u00e0 con cui poteva essere neutralizzato l'AGM-86B ALCM, inizi\u00f2 a pensare ad un nuovo missile da crociera dotato di tecnologia stealth, in modo cos\u00ec da essere invisibile ai radar nemici. Un anno dopo la General Dynamics vinse l'appalto per la costruzione del missile e nel 1985 venne eseguito il primo test di prova.\nI primi esemplari vennero spediti ai reparti operativi dell'aeronautica militare americana nel 1990 e nel corso del tempo la sua produzione venne assegnata alla Raytheon Company, che appront\u00f2 alcune migliorie. Il B-52 era l'unica piattaforma su cui fosse prevista l'installazione di tale arma.\nI piani originali prevedevano un ordine di 1\u00a0500 AGM-129A, ma la fine della Guerra Fredda ha portato ad una cessazione della produzione, nel 1983, dopo soli 460 esemplari. Inizialmente era previsto che il missile dovesse rimanere in servizio fino al 2030.\nLa riduzione di armi nucleari, risultata dalla firma del Trattato di Mosca/SORT (2002), richiese di scendere sotto il tetto delle 2.200 testate nucleari dispiegate, entro il 2012. Lo ACM fu una delle armi smantellate, a causa dei suoi problemi di affidabilit\u00e0 e per gli alti costi di manutenzione. Nel marzo del 2007, nonostante fosse previsto un programma SLEP (Service Life Extension Program) inteso ad estendere la vita operativa fino al 2030, l'USAF prese la decisione finale di decommissionare l'intera flotta di AGM-129: l'ultimo missile fu distrutto nell'aprile del 2012.\nEsemplari superstiti.\nAttualmente rimangono solo tre AGM-129A che si trovano nelle seguenti localit\u00e0:"}
{"id": "570011", "revid": "124660324", "url": "https://it.wikipedia.org/wiki?curid=570011", "title": "Madreperla", "text": "La madreperla \u00e8 un materiale di pregio ricavato dallo strato interno della conchiglia di alcuni molluschi, specialmente delle ostriche, di colore iridescente bianco perlaceo, utilizzato per la sua durezza nella produzione di vari oggetti e per la decorazione ad intarsio di alcune superfici.\nLa madreperla grazie alle sue elevate propriet\u00e0 meccaniche, durezza e resistenza alla flessione viene prodotta artificialmente per impieghi industriali.\nIn arte veniva e viene ancora usata per la realizzazione di disegni ad intarsio, nelle decorazioni di mobili, soprattutto in epoca rinascimentale; altri utilizzi sono per gioielleria e bigiotteria, posate, bottoni, mosaici, ventagli, binocoli e tasti per strumenti musicali.\nLe caratteristiche.\nLa madreperla \u00e8 formata da un raggruppamento di cristalli lamellari di aragonite disposti gli uni sopra agli altri simmetricamente alla valva. Le molecole di aragonite sono tenute insieme da conchiolina e da una piccola quantit\u00e0 di acqua che rende la madreperla del tutto simile alla perla. La perla e la madreperla differiscono solamente per la disposizione dei cristalli (concentrici nella perla, a strati disposti in modo parallelo nella madreperla).\nL'iridescenza della madreperla \u00e8 dovuta all'aragonite, la cui sottigliezza dei cristalli d\u00e0 luogo alla luminescenza colorata come nelle macchie d'olio presenti sull'asfalto umido, a causa della diffrazione multipla originata dai vari strati. La madreperla \u00e8 molto tenera, ha una durezza 3,5-4 rispetto alla scala di Mohs; ha una densit\u00e0 di 2,95 g/cm\u00b3, la sfaldatura \u00e8 assente; la frattura mineralogica \u00e8 scagliosa; anche se la madreperla \u00e8 allocromatica, il colore della polvere \u00e8 sempre bianco; la lucentezza \u00e8 madreperlacea e presenta una fluorescenza azzurra, rosa e gialla.\nStruttura.\nLa particolare conformazione multiscala della madreperla le conferisce ottime propriet\u00e0 meccaniche, che molluschi e gasteropodi sfruttano per proteggere i loro corpi molli da aggressioni e traumi esterni. La gerarchia della madreperla integra elementi in un ampio range di scale che spaziano dalla meso alla nanoscala. La madreperla \u00e8 composta al 95% in peso di aragonite (forma cristallografica del CaCO3) e dal 5% materiale organico (che varia dall'orgnaismo che la produce). La chiave delle notevoli propriet\u00e0 meccaniche della madreperla dipende proprio da questa piccola parte di sostanza organica e dal modo in cui si dispone tra le piastrine di aragonite.\nLa struttura di questo materiale \u00e8 spesso riassunta con l'analogia di un muro di mattoni e malta (Brick-and-mortar) in cui i mattoni rappresentano la parte cristallina di carbonato di calcio e la malta \u00e8 costituita dal materiale organico. La gerarchia che la compone si pu\u00f2 riassumere nelle varie scale in:\n- piastrelle di aragonite immerse in matrice di chitina;\n- le piastrelle formano tra loro dei ponti minerali ( sempre di aragonite);\n- Le piastrelle si organizzano in pile che sono intervallate da strati organici;\n- queste pile a loro volta i organizzano in mesostrutture dalle quali \u00e8 possibile valutare gli anni dell'orgnaismo che la produce;\nEsistono due tipi prinicipali di strutture di madreperla, ciascuna con una caratteristica geometria di disposizione delle piastrine di aragonite, che \u00e8 funzione della specie di organismo che la produce, che prendono il nome di:\nLa madreperla colonnare presenta piastrine di dimensione piuttosto uniforme che si organizzano in modo che i centri di ciascuna piastrina si allineino tutti lungo uno stesso asse verticale. \u00e8 il tipo di madreperla presente solitamente nei gasteropodi (Gibbula umbilicalis). Mentre la madreperla a foglia \u00e8 quella che \u00e8 meglio descritta dall'analogia con il muro di mattoni e malta, e quindi presenta una geometria in cui l'interfaccia tra le piastrine \u00e8 sfalsata e i centri di ciascuna non sono allineati ed \u00e8 solitamente presente nei gusci dei molluschi bivalvi (Nucula nitidosa).\nEsistono vari meccanismi che portano ad un aumento di resistenza meccanica nei materiali, ma quelli che spiegano meglio l'aumento di caratteristiche rispetto al carbonato di calcio monolitico sono la deformazione plastica sul fronte di propagazione della cricca, la deflessione del crack e il pull-out delle piastrine. Tuttavia, si stanno ancora studiando altri meccanismi e il loro effetto sulla resistenza meccanica.\nIl meccanismo che presenta il maggior impatto sulla tenacizzazione del materiale \u00e8 la deflessione della cricca sia alla meso che alla micro-scala. La cricca infatti viene deflessa da ogni strato organico della struttura. Infatti, il comportamento viscoelastico della colla (materiale organico) che tiene legate le piastrine di aragonite costringe la cricca a deviare dal suo percorso andando ad aumentarne l\u2019energia necessaria per l\u2019avanzamento e cos\u00ec tenacizzando il materiale che possiamo considerare un materiale composito a base di carbonato di calcio.\nQuando I carichi sono applicati parallelamente alla direzione delle piastrine di aragonite, lo strato di materiale organico di 20 nm di spessore che le circonda garantisce un ulteriore grado di deformabilit\u00e0 in aggiunta alla deformazione gi\u00e0 garantita dalle nano-interconnessioni delle piastrine di aragonite e dei ponti minerali che si formano tra esse. \u00a0\nCurrey fu il primo a condurre esperimenti per la determinazione delle propriet\u00e0 meccaniche della madreperla da una gran variet\u00e0 di bivalvi, gasteropodi e cefalopodi. Questi studi sono stati portati avanti da Jackson, che si \u00e8 occupato di studiare la madreperla di gusci di molluschi bivalvi (Pinctada) e che scopr\u00ec il ruolo chiave che aveva la percentuale di acqua assorbita nella matrice organica, nella risposta agli stress meccanici di questo materiale.\nIl comportamento della madreperla secca \u00e8 simile a quello dell\u2019aragonite pura, cio\u00e8 subisce rottura fragile. Ci\u00f2 ha portato alla conclusione che la madreperla disidratata perde la sua tenacit\u00e0. D\u2019altra parte, ha anche dimostrato che la componente organica (5%wt) \u00e8 essenziale per la madreperla. Infatti, dopo una risposta inizialmente lineare (simile alla madreperla secca), la madreperla idratata mostra un\u2019ampia regione di deformazione plastica, a partire da stress di 70Mpa.\nLe propriet\u00e0 meccaniche della madreperla sono state studiate usando tecniche di micro e nano indentazione. Inoltre, usando l\u2019AFM si possono andare ad indagare e forze necessarie a strappare le proteine dalla superficie delle piastrine di aragonite. Queste forze si sono rivelate essere molto alte (.5-6 nN), il che suggerisce che le interazioni all\u2019interfaccia tra fase organica e inorganica possano svolgere un ruolo fondamentale per le incredibili propriet\u00e0 meccaniche del materiale.\nOrigine e giacitura.\nI molluschi che producono madreperla sono generalmente bivalvi e gasteropodi. Fra i bivalvi vi sono la \"Pinctada maxima\" (proveniente dall'Australia settentrionale) e la \"Pinctada margaritifera\", mentre fra i gasteropodi vi sono i membri della famiglia \"Haliotidae\" (provenienti perlopi\u00f9 dagli Stati Uniti ove i gasteropodi sono noti con il nome di \"abalone shell\" e dalla Nuova Zelanda ove, invece, sono noti con il nome \"paua\") che producono una madreperla con iridescenza blu, verde e gialla. Un altro luogo di ritrovamento \u00e8 la Grande Barriera Corallina in Australia.\nUtilizzi.\nPer produrre bottoni, manici di coltelli, ornamenti, tra cui braccialetti, orecchini e spille. In passato veniva usata per produrre oggetti sacri (paramenti sacri) e per amuleti.\nViene anche utilizzata negli strumenti musicali come decorazione di pregio."}
{"id": "570012", "revid": "729019", "url": "https://it.wikipedia.org/wiki?curid=570012", "title": "SM-62 Snark", "text": "L'SM-62 Snark \u00e8 un missile a lungo raggio entrato in servizio nella USAF nel 1958.\nIl programma statunitense \"Northrop Snark\" prevedeva un bombardiere strategico senza pilota. Esso pesava circa 30 tonnellate al lancio, e con un unico turbogetto poteva percorrere circa 10000\u00a0km. Incredibilmente, una macchina capace di simili prestazioni era lanciabile da rampe mobili. Si trattava in effetti della prima arma intercontinentale mai entrata in servizio, \"ma\" non era un missile balistico. Esso portava una testata che veniva sganciata sull'obiettivo, assieme alla parte anteriore del muso. Il resto del missile si disintegrava per l'attrito subito dopo. Ultima evoluzione del concetto del V-1, lo Snark, ovviamente armato di testata nucleare, impieg\u00f2 molti anni prima di maturare in un sistema affidabile, e per quando ci\u00f2 accadde esso venne reputato parzialmente superato. Sebbene esso fosse molto pi\u00f9 economico di un bombardiere e senza rischi per l'equipaggio, agli inizi degli anni sessanta i primi missili ICBM erano in grado di fare \u2018il lavoro\u2019 meglio e molto prima (lo Snark ci metteva almeno 10 ore per la max distanza), senza rischiare di essere abbattuti (nonostante lo Snark avesse acquisito la capacit\u00e0 di essere programmato per eseguire avvicinamenti a quote e rotte varie, e forse fosse dotato anche di ECM), e con minori rischi di avarie in volo. Lo Snark, radiato dal servizio di prima linea, ebbe un ruolo poi come ricognitore a lungo raggio: uno venne ritrovato addirittura in una foresta brasiliana, caduto forse durante una missione su Cuba."}
{"id": "570013", "revid": "1543377", "url": "https://it.wikipedia.org/wiki?curid=570013", "title": "Nazionale di calcio del Botswana", "text": "La nazionale di calcio del Botswana \u00e8 la rappresentativa calcistica dell'omonima nazione africana ed \u00e8 posta sotto il controllo della federazione calcistica del Botswana (\"Botswana Football Association\"). I giocatori della rappresentativa sono soprannominati \"zebre\".\nNon ha mai partecipato alla Coppa del mondo e ha partecipato a una fase finale della Coppa d'Africa, nell'edizione del 2012.\nAttualmente occupa la 150\u00aa posizione nel ranking mondiale FIFA.\nStoria.\nLa federazione calcistica del Botswana nacque nel 1970 e si affili\u00f2 alla CAF nel 1976 e alla FIFA nel 1978. Malgrado abbia partecipato a cinque edizioni delle eliminatorie CAF della Coppa del mondo, al Botswana furono necessari undici anni per ottenere la prima vittoria, un 4-1 contro il nelle qualificazioni al .\nEsord\u00ec in competizioni ufficiali in occasione delle eliminatorie CAF del , in cui affront\u00f2 e . Perse tre partite su quattro chiudendo all'ultimo posto nel girone, ma riusc\u00ec a ottenere uno 0\u20130 a Gaborone contro gli ivoriani.\nLa competizione successiva cui prese parte il Botswana furono le eliminatorie del , concluse al turno preliminare contro lo , che vinse sia all'andata che al ritorno.\nIn seguito il Botswana attravers\u00f2 una crisi pi\u00f9 profonda di risultati, perdendo per 3-0 contro lo Zambia e contro le nazionali di e , presentatesi entrambe in formazione rimaneggiata a Gaborone. Un pareggio contro il , all'epoca 146\u00b0 nel ranking FIFA, port\u00f2 all'esonero del commissario tecnico Colwyn Rowe, che pure aveva guidato il Botswana al miglior piazzamento nella classifica mondiale della FIFA (il 95\u00ba posto). Al suo posto fu ingaggiato Stanley Tshosane, che esord\u00ec con un'inopinata vittoria per 1-2 in casa del . La vittoria mise i botswaniani in una posizione buona nel proprio girone di qualificazione al mondiale di , ma nonostante un pari casalingo con gli ivoriani la squadra pat\u00ec una serie di sconfitte e fin\u00ec all'ultimo posto nel girone le eliminatorie.\nIl periodo successivo fu tuttavia il pi\u00f9 soddisfacente nella storia della nazionale del Botswana, che tra il 2010 e il 2011 ottenne risultati di rilievo. Il 26 marzo 2011 divenne la prima nazionale a qualificarsi per la fase finale della Coppa d'Africa 2012, vincendo il girone eliminatorio con (battuta dai botswaniani sia in casa che in trasferta), , e , con un bilancio di 5 vittorie, 2 pareggi e una sconfitta. Per i botswaniani, issatisi dopo l'ottimo girone al 53\u00ba posto del ranking mondiale della FIFA, si tratt\u00f2 della prima qualificazione alla fase conclusiva del massimo torneo continentale. Tre sconfitte contro (1-0), (1-6) e (1-2) nella fase finale della Coppa d'Africa 2012 costarono l'eliminazione al primo turno.\nEliminato dal nel secondo turno preliminare della Coppa d'Africa 2013 (1-7 il risultato complessivo), il Botswana fall\u00ec la qualificazione al , finendo terzo nel girone dietro ed .\nNell'ottobre 2013 la federcalcio esoner\u00f2 Tshosane e nel febbraio 2014 ingaggi\u00f2 l'inglese Peter Butler.\nLe soddisfazioni, tuttavia, non arrivarono. Pur eliminando e nei turni preliminari, la squadra si piazz\u00f2 ultima nel difficile girone di qualificazione alla Coppa d'Africa 2015, guadagnando un solo punto. Nel girone di qualificazione alla Coppa d'Africa 2017 si piazz\u00f2 ancora terza, a sette punti dalle qualificate e .\nNelle eliminatorie per il il Botswana ha eliminato l' al primo turno preliminare e ha vinto per 2-1 in casa contro il all'andata del secondo turno, ma ha perso per 2-0 a Bamako, venendo eliminata.\nNel luglio 2017 David Bright \u00e8 divenuto CT del Botswana per la quarta volta.\nRosa attuale.\nElenco dei giocatori convocati da Adel Amrouche per le partite contro lo e l' rispettivamente del 25 e 29 marzo 2021.\n\"Presenze e reti aggiornate al 25 marzo 2021.\"\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "570016", "revid": "77358", "url": "https://it.wikipedia.org/wiki?curid=570016", "title": "Pietro Leopoldo II di Lorena", "text": ""}
{"id": "570020", "revid": "36426", "url": "https://it.wikipedia.org/wiki?curid=570020", "title": "Ornelli", "text": ""}
{"id": "570022", "revid": "36426", "url": "https://it.wikipedia.org/wiki?curid=570022", "title": "Ornello", "text": ""}
{"id": "570025", "revid": "36426", "url": "https://it.wikipedia.org/wiki?curid=570025", "title": "Roverelle", "text": ""}
{"id": "570027", "revid": "729019", "url": "https://it.wikipedia.org/wiki?curid=570027", "title": "North American SM-64 Navaho", "text": "Il North American SM-64 Navajo era un progetto mai completato di missile da crociera statunitense, pensato per lo stesso profilo di missione che poi sarebbe stato ideato per l'XB-70, anch'esso dell'azienda \"North American\", produttrice pochi anni prima del P-51.\nTra il T-6 e il P-51 vi era stato un salto notevolissimo, 620\u00a0km/h contro 330, 1100\u00a0hp contro 450. Ma per giungere al Navajo il percorso era ancora pi\u00f9 difficile. Si trattava di progettare una macchina capace di volare a 22.000 metri di quota e 3+ mach di velocit\u00e0 per 10.000\u00a0km e poi sganciare una testata nucleare. Ma per fare ci\u00f2 tale ordigno era dotato di struttura molto sofisticata, pesante, costosa, ed esso era troppo evoluto per i suoi tempi. Dopo ben 11 anni di sviluppo, esso venne lasciato perdere in favore dei missili ICBM ancora pi\u00f9 veloci e meno intercettabili. Da notare che esso saliva in verticale, con razzi impulsori, come lo Shuttle. Il suo peso, per raggiungere 10.000+ km, dato il dispendio energetico del volo ipersonico, era di ben 131 tonnellate al lancio, mentre lo Snark era 100 tonnellate pi\u00f9 leggero, e sebbene pi\u00f9 vulnerabile, rest\u00f2 in servizio per qualche anno come arma intercontinentale.\nSviluppo.\nDopo la fine della Seconda guerra mondiale, l'allora USAAF inizi\u00f2 uno studio di ampio respiro per una serie di nuovi missili superficie-superficie, che comprendevano tutti i concetti allora conosciuti, come i razzi balistici, i turboreattori, i motori a reazione di tipo differente, dai pulsogetti agli statoreattori.\nUno dei programmi pi\u00f9 ambiziosi era il North America MX-770, che fin dall'inizio verteva su un missile da attacco con gittata di 800\u00a0km e, particolare notevole per l'epoca, velocit\u00e0 supersonica.\nGi\u00e0 nell'aprile 1947 le specifiche di progetto raddoppiarono il raggio d'azione a ben 1600\u00a0km, nonostante la velocit\u00e0 del suono fosse stata appena superata con un aerorazzo sperimentale, il Bell X-1.\nIl modello fu ridenominato SSM-A-2 Navaho e nello stesso anno fu siglato il contratto di sviluppo. Questo contratto era di 691 milioni di dollari dell'epoca, cifra gi\u00e0 elevata, ma appena 5 anni prima un bombardiere B-17 quadrimotore costava 220.000 dollari, e un caccia P-40 un decimo di tale valore. Questo contratto fu in effetti di gran lunga il pi\u00f9 rilevante che sia mai stato siglato, come attivit\u00e0 di sviluppo, fino al 1957.\nPer sviluppare al meglio il Navaho, venne deciso nel settembre 1950 che esso sarebbe stato un programma \"a tre fasi\". La prima consisteva nel realizzare un drone, l'X-10, con un carrello retrattile e un turbogetto RTV-A-5, di scala ridotta, che sarebbe servito per provare la configurazione generale. Dopo di questo mezzo sarebbe stato utilizzato un missile di prova, il SSN-A-4 Navaho II (G-26 per la ditta), che eventualmente era utilizzabile anche come arma operativa se vi fossero stati ritardi con il modello definitivo, designato SSN-A-6 Navaho III (G-38).\nNel 1951 la neonata USAF cambi\u00f2 le designazioni dei suoi missili e i Navaho divennero: RTV-A-5 = X-10, XSSM-A-4 = XB-64, XSSM-A-6 = XB-64A. Notare che il Navaho era denominato come bombardiere e non come missile. E tale era, essendo a tutti gli effetti un velivolo da bombardamento senza equipaggio.\nX-10.\nQuesto velivolo teleguidato ha avuto una storia a s\u00e9 stante, con una caratteristica particolare: esso era simile al corpo base del Navaho ma aveva un carrello per l'atterraggio ed era quindi recuperabile appieno.\nIl primo volo avvenne nel 1953 e la macchina fu per un certo tempo il pi\u00f9 veloce aeroplano costruito, ancorch\u00e9 senza equipaggio, essendo bisonico. Esso aveva un sistema di guida inerziale (solo in un secondo tempo) combinato con un apparato di comando da terra. per il quale erano presenti a bordo ricevitori e trasponder AR-ARW-55 e AR-ARW-56. I test terminarono nel 1956 con successo. In seguito alla fine del programma 3 X-10 vennero usati come drone, ma fallirono tutti gli esperimenti andando persi.\nTecnica del Navaho.\nIL nuovo missile aveva anche una designazione industriale, il Model NA-704, e verteva su un missile di grandi dimensioni, per alloggiare tutto il carburante necessario per il dispendioso volo a velocit\u00e0 oltre mach 1. Esso era munito di un complesso combinato di due motori a statoreattore, e un grande propulsore a propellente liquido per il lancio. Vi erano 2 ali triangolari per il volo sostentato, 2 timoni di coda \"a farfalla\" e 2 superfici anteriori per il controllo del volo, configurazione canard.\nLa struttura era di tipo \"a sandwich\" in acciaio e titanio, il sistema di guida inerziale.\nAl momento del lancio, il missile definitivo sarebbe stato portato in volo da un propulsore a propellente liquido dotato di 3 singoli motori a razzo RP-1, con ossigeno e cherosene, che sviluppava una spinta di 188.000\u00a0kg a livello del mare, elevatissima ma necessaria data la massa di circa 131 tonnellate al lancio.\nL'arma si sarebbe poi inarcata dolcemente, i giroscopi si sarebbero attivati e il missile avrebbe proceduto, a partire da 12000\u00a0m, con gli statoreattori, le cui prese d'aria erano sistemate sopra le ali, muniti di coni interni mobili (come sull'F-104), per adattarsi alla variazione di velocit\u00e0 che a regime sarebbe arrivata a mach 3+ a 22860\u00a0m. In questo modo, la testata nucleare sarebbe stata recapitata a circa 10.000\u00a0km di distanza in un tempo di 3 ore circa. La guida era inerziale, con un sistema N-6A. Venne per\u00f2 installato, nella versione XB-64, anche un apparato di radioguida, mentre in questa prima versione la testata era nucleare a fissione, se mai il missile avesse dovuto portarne una.\nLa differenza tra le versioni era, essenzialmente, che il missile definitivo B-64a era una versione ingrandita e potenziata del precedente modello XB-64, con motori pi\u00f9 potenti dell'80% (\"booster\") e 19% (statoreattori), con testata pi\u00f9 pesante e sistema di guida migliorato, per recapitare, come detto, la carica da 4 MT al doppio della distanza del tipo \"intermedio\" di Navaho. Anche la velocit\u00e0 era maggiore, oltrepassando mach 3 fino a 24.000 metri.\nFallimento.\nI test di volo dell'X-10 iniziarono nel 1953 e terminarono 3 anni dopo, poi fu la volta dell'XB-64, a partire dal tardo 1956. Esso aveva una gittata di 5000\u00a0km per cui non era ancora un missile intercontinentale, e comunque era privo di testata.\nIl primo test del novembre di quell'anno lo vide esplodere dopo appena 26 secondi dal lancio. Occorse aspettare l'agosto successivo, in cui finalmente il missile riusc\u00ec a raggiungere l'accensione, a velocit\u00e0 supersonica, degli statoreattori. I problemi di vibrazioni e di oscillazioni rendevano facilmente stress tali da disintegrare il missile in fase di partenza. \nDa notare che il Navaho era a tutti gli effetti un vero antesignano di queste tipologie di aero-missile, che sono culminate con lo Space Shuttle, anche se in tal caso il razzo era sistemato parzialmente sotto e non a lato del velivolo vero e proprio. Sicuramente i test su questo tipo di attrezzatura hanno aiutato molto ad elaborare conoscenze sull'argomento.\nIn definitiva, il programma Navaho era estremamente costoso gi\u00e0 di per s\u00e9, per giunta non garantiva tempi di volo del tutto accettabili sulle distanze maggiori (rispetto agli ICBM), era afflitto da innumerevoli problemi e la preparazione per il lancio non era scevra di contrattempi e difficolt\u00e0.\nI lanci della versione definitiva furono solo 4, tra novembre 1956 e \ngiugno 1957, e finirono tutti male.\nAlla fine, dopo avere speso una quantit\u00e0 immane di denaro, l'USAF annull\u00f2 il programma il mese successivo.\nNel frattempo, il molto pi\u00f9 economico missile SM-62 Snark venne spinto in azione. Era subsonico e vulnerabile alle difese, ma poteva essere sviluppato in un'affidabile arma operativa. Ma soprattutto stavano arrivando i missili Atlas e Titan, i primi ICBM.\nDopo l'annullamento del programma, dal momento che esistevano ancora 12 XSM-64 completati, vennero lanciati sperimentalmente altri 7 Navaho, e ancora una volta, nessuno di essi riusc\u00ec a raggiungere un successo totale in lanci alla massima distanza.\nIn definitiva il programma Navaho, relativo al pi\u00f9 pesante missile da crociera mai progettato negli USA, fu il pi\u00f9 costoso fallimento della missilistica americana di ogni epoca, anche se permise di sviluppare conoscenze ed esperienze con tale ambizioso piano, definibile come \"di frontiera\" per gli anni cinquanta. Oltre che, verosimilmente, utile per lo sviluppo dello Shuttle, questo missile si dimostr\u00f2 senza dubbio fondamentale per il programma di sviluppo del B-70 Valkyrie, che era pure della North American, ma aveva dimensioni e potenza superiori perch\u00e9 era dotato di equipaggio. Ma anch'esso si sarebbe, per vari motivi, dimostrato un vicolo cieco nella missione, svolta molto pi\u00f9 efficientemente dai missili balistici ICBM, di recapitare una testata termonucleare (H) su un obiettivo.\nNomdimeno, anche i sovietici sperimentarono un sistema simile, chiamato \"Burja\", con velocit\u00e0 di circa mach 3, sistema di guida astro-inerziale con capacit\u00e0 di \"vedere\" stelle di seconda grandezza, delta caudato e gittata di 8000\u00a0km. Esso venne sviluppato a sufficienza per prodursi in vari esperimenti reali, ma non entr\u00f2 in servizio. Anche in questo caso i missili balistici si dimostrarono ben pi\u00f9 promettenti."}
{"id": "570028", "revid": "125790945", "url": "https://it.wikipedia.org/wiki?curid=570028", "title": "Vincent Cassel", "text": "Biografia.\nFiglio d'arte dell'attore e ballerino Jean-Pierre Cassel e della giornalista gastronomica Sabine Litique (sposata Sabine Cassel-Lanfranchi), di origini corse. Nasce e cresce nel quartiere di Montmartre. Nel 1980 sua madre si trasferisce con un amico del marito a New York per portare avanti la loro relazione, divorziando da Jean-Pierre. L\u00ec Sabine lavora per la rivista \"Glamour\" e nel 1985 entra a far parte del gruppo di fondazione di \"Elle\", prima di diventare consulente per grandi ristoranti. Vincent vive quindi viaggiando, soprattutto tra Francia e Stati Uniti, imparando l'inglese e lavorando come assistente alla fotografia per la rivista co-fondata dalla madre. In giovent\u00f9 studia canto e danza, diciassettenne si iscrive alla scuola circense di Annie Fratellini e dai sedici anni studia recitazione sia a New York che a Parigi.\nDopo una piccola comparsa in \"Les cl\u00e9s du Paradis\" di Philippe de Broca nel 1991, conosce Mathieu Kassovitz, suo conterraneo, con il quale gira \"Meticcio\" (1993), \"L'odio\" (1995) e \"I fiumi di porpora\" (2000). Le riprese di \"L'odio\" coincidono con quelle di un altro film fondamentale per l'attore francese: \"L'appartamento\", sul set del quale conosce Monica Bellucci, presto compagna e in seguito sua moglie, con la quale partecipa nei successivi otto anni ad altri sei film: \"Dobermann\", \"Come mi vuoi\", \"Unruly - Nessuna regola\", \"Il patto dei lupi\", \"Irr\u00e9versible\" e \"Agents secrets.\" Approda poi a Hollywood prendendo parte a \"Ocean's Twelve\" (2005) e \"Ocean's Thirteen\" (2007). Sua \u00e8 la voce francese di Hugh Grant per un paio di film e negli anni duemila diventa la voce ufficiale francese anche di Diego, protagonista della serie \"L'era glaciale\". Sua \u00e8 la voce originale di \"Monsieur Hood\" in \"Shrek\".\nCassel ricopre quasi sempre personaggi duri, spregiudicati e violenti. Tra le sue interpretazioni pi\u00f9 significative in tal senso, si segnalano quella dell'aggressore in \"Derailed - Attrazione letale\", quella di un bifolco e grottesco contadino nel film horror - da lui pure prodotto - \"Sheitan\", ruolo per il quale Cassel sfoggia mimiche inusuali e un pesante trucco facciale, e infine quello dell'ambiguo killer russo nel thriller di David Cronenberg \"La promessa dell'assassino\". Grazie alla parte del gangster francese Jacques Mesrine, interpretato nel dittico del 2008 \"Nemico pubblico N. 1 - L'istinto di morte\" e \"Nemico pubblico N. 1 - L'ora della fuga\", ha vinto il Premio C\u00e9sar per il migliore attore.\nNel 2009 incide con Zap Mama una nuova versione di \"Parole parole\", portata al successo in Francia anni prima da Dalida e Alain Delon; in tale occasione incide la propria parte in portoghese, mentre l'altra, cantata, rimane in francese, afferma di averlo fatto per non sembrare una brutta copia dell'attore. Nel 2010 recita nel film \"Il cigno nero\" di Darren Aronofsky. Nel 2013 recita nel film \"In trance\" del regista Danny Boyle. Nel 2015 \u00e8, insieme a Salma Hayek, protagonista del film \"Il racconto dei racconti - Tale of Tales\" di Matteo Garrone, presentato in concorso al \"Festival di Cannes\".\nNel 2020 interpreta Engerraund Serac, antagonista principale della terza stagione della serie HBO \"Westworld - Dove tutto \u00e8 concesso\".\nVita privata.\nHa un fratello minore, Mathieu Cassel, produttore musicale e rapper conosciuto con il nome di Rockin'Squat, e una sorellastra minore da parte paterna, C\u00e9cile Cassel, attrice e cantante.\nIl 3 agosto 1999 sposa Monica Bellucci, conosciuta nel 1996 sul set del film \"L'appartamento\". La coppia ha avuto due figlie: Deva, nata il 12 settembre 2004, e L\u00e9onie, nata il 21 maggio 2010. Nell'agosto 2013, dopo 14 anni di matrimonio, la coppia annuncia la separazione.\nDal 2011 l'attore sostiene il capo Raoni nella lotta contro la diga di Belo Monte in Brasile, in piena foresta amazzonica, che oltre a costringere numerose trib\u00f9 a uno spostamento forzato, potrebbe causare danni alla biodiversit\u00e0 locale.\nIl 24 agosto 2018 sposa in seconde nozze la modella italo-francese Tina Kunakey. Il 19 aprile 2019 la coppia annuncia la nascita della loro bambina, Amazonie.\nDoppiatori italiani.\nNelle versioni in italiano dei suoi film, Vincent Cassel \u00e8 stato doppiato da:\nDa doppiatore \u00e8 sostituito da:"}
{"id": "570029", "revid": "15756", "url": "https://it.wikipedia.org/wiki?curid=570029", "title": "Blue Water", "text": "Blue Water era il nome in codice (\"\"Rainbow Code\" nella terminologia della Forze armate britanniche) per un missile balistico tattico nucleare britannico in sviluppo nei primi anni sessanta. Il Blue Water insieme al Blue Streak, fu pianificato come progetto di sistema d'arma sviluppato in piena autonomia dal Regno Unito, intenzionato a dotarsi durante la guerra fredda di capacit\u00e0 di deterrenza nucleari contro l'allora Unione Sovietica.\nA differenza del Blue Streak, il Blue Water fu pensato per il ruolo superficie-superficie per utilizzo contro le truppe di terra, quindi un'arma da teatro di guerra nucleare.\nStoria.\nInizialmente denominato \"Red Rose\"\" fino al 1957, il missile era stato ideato per avvicendare l'English Electric Corporal. Venne progettato per essere lungo 25 piedi (7,6 m) e pesare 3\u00a0000 libbre (1\u00a0361\u00a0kg) in modo da essere trasportabile con un lanciatore costruito modificando un autocarro Bedford.\nIl propulsore era un motore a razzo a propellente solido basato sul Cuckoo progettato dalla Bristol Siddeley Engines Ltd e modificato dal Propellant and Explosives Research and Manufacturing Establishment (PERME), che lo port\u00f2 ad una capacit\u00e0 di spinta di 1\u00a0700 libbre (7,6\u00a0kN).\nCon questa configurazione, il sistema d'arma avrebbe fornito alla British Army uno strumento mobile con capacit\u00e0 nucleari a corto raggio, inizialmente di 30 miglia, poi estese a 70.\nL'evoluzione nucleare.\nNell'agosto 1957, il missile doveva essere armato con una testata nucleare di produzione interamente britannica \"Indigo Hammer\" da 5-10 kt, ma la potenza dell'ordigno risultante venne ritenuta insufficiente dal \"War Office\", il ministero della difesa britannico, conformemente alle teorie dell'epoca circa l'efficacia delle esplosioni nucleari contro obiettivi rinforzati o trincerati. Vennero allora prese in considerazioni alternative come la \"\"Red Beard\" in sviluppo per raggiungere i 50 kt, o configurazioni con altre varianti della \"Indigo Hammer\", ma lo studio venne accantonato in seguito agli accordi di collaborazione sulle tecnologie nucleari siglati con gli Stati Uniti nel 1958. Dopo gli accordi, l'Atomic Weapons Establishment (AWRE) britannico venne in possesso degli schemi del detonatore nucleare primario statunitense W44 Tsetse primary, utilizzato dagli americani negli ordigni termonucleari. Gli sviluppatori inglesi realizzarono una propria versione da 10 kt della testata cui venne dato il nome in codice \"Tony\"\".\nIl programma di sviluppo del missile venne portato avanti dalla English Electric Blue Water e prevedeva che il missile sarebbe diventato operativo nel 1966, ma nel 1962 l'allora primo ministro britannico Harold Macmillan cancell\u00f2 il progetto che aveva gi\u00e0 effettuato alcuni lanci di prova."}
{"id": "570032", "revid": "53508", "url": "https://it.wikipedia.org/wiki?curid=570032", "title": "Baia di Hudson", "text": "La baia di Hudson (in inglese: \"Hudson Bay\") \u00e8 una vasta insenatura del Mar Glaciale Artico vicino alla costa nord-orientale del Canada. Coprendo una superficie di circa 1.230.250 km\u00b2 \u00e8 la pi\u00f9 vasta baia marina al mondo.\nStoria.\nLa baia, che fu gi\u00e0 probabilmente raggiunta da Sebastiano Caboto nel 1508 nel corso di un suo viaggio alla ricerca del passaggio a nord-ovest, deve il suo nome all'esploratore inglese Henry Hudson che la esplor\u00f2 nel 1610 a bordo del \"Discovery\". Hudson stava esplorando la parte orientale della baia quando, con il sopraggiungere dell'inverno, la sua nave rimase bloccata nei ghiacci nella baia di James e l'equipaggio pass\u00f2 l'inverno a terra. Quando a primavera con lo scioglimento dei ghiacci si propose di continuare l'esplorazione della baia, l'equipaggio il 22 giugno 1611 si ammutin\u00f2. Hudson, il figlio ed alcuni membri dell'equipaggio furono abbandonati alla deriva su una piccola barca e non si seppe pi\u00f9 nulla di loro.\nNel 1630 l'inglese Thomas James esplor\u00f2 la baia e nel 1668 la nave inglese \"Nonsuch\" la raggiunse per iniziare un commercio di pellicce di castoro con gli indiani Cree. Questo viaggio segn\u00f2 la nascita della Compagnia della Baia di Hudson che ottenne dalla corona britannica il monopolio per il commercio dell'immensa area che drena nella baia di Hudson. I francesi contestarono a lungo l'istituzione di questo monopolio commerciale e inviarono numerose spedizioni militari nella regione, ma alla firma del trattato di Utrecht nel 1713 abbandonarono le loro ambizioni sulla regione. \nAl fine di facilitare il commercio la Compagnia della Baia di Hudson costru\u00ec dei forti e delle stazioni commerciali alla foce dei fiumi. E fu cos\u00ec che tra gli altri insediamenti nacquero Churchill, \"Fort Severn\" e \"York Factory\". Da queste stazioni commerciali le merci venivano spedite direttamente in Europa. Nel 1869 i vasti territori controllati dalla Compagnia della Baia di Hudson furono ceduti al Canada.\nGeografia.\nLa baia \u00e8 chiusa a nord dall'isola di Southampton che \u00e8 separata dalla costa canadese dal \"Roes Welcome Sound\". Dall'isola di Southampton alla penisola di Ungava un largo braccio di mare permette la comunicazione con l'Oceano Atlantico tramite lo stretto di Hudson e con il bacino di Foxe, anch'esso parte del Mar Glaciale Artico, tramite il canale di Foxe. A est la baia \u00e8 delimitata dalle basse coste del Labrador ed a sud-est penetra notevolmente nel territorio canadese tramite la baia di James. Nella baia di Hudson affiorano varie isole. Le isole di Coats e Mansel, poste a nord, sono le maggiori. A sud affiorano tra le altre le Isole Belcher poste all'ingresso della Baia di James.\nLe acque della baia sono basse ed hanno una salinit\u00e0 pi\u00f9 bassa di quella degli oceani. Ci\u00f2 \u00e8 dovuto in parte al fatto che nella baia sfociano molti fiumi canadesi. Tra questi il Thelon, il Seal, il Churchill, il Nelson, lo Hayes, il Severn, il Winisk, l'Attawapiskat, l'Albany, il Missinaibi, lo Harricana ed il Grande Riviere de la Baleine. Le acque sono basse e raggiungono una profondit\u00e0 massima di 254 metri. La baia rimane bloccata dai ghiacci nei mesi invernali.\nLe coste sono scarsamente popolate. I principali insediamenti sono Puvirnituq (Qu\u00e9bec), Churchill (Manitoba) e Rankin Inlet (Nunavut).\nIl bacino idrografico.\nIl bacino idrografico della Baia di Hudson (intesa in senso allargato anche alla Baia di James e alla Baia di Ungava) ricade su una parte consistente del territorio canadese, estendendosi su rilevanti porzioni del territorio di cinque provincie quali Alberta, Saskatchewan, Manitoba, Ontario e Qu\u00e9bec e i due territori di Nunavut e Territori del Nord-Ovest. A questi vanno sommate alcune regioni di quattro stati americani quali il Montana, Sud Dakota, Nord Dakota e Minnesota.\nI fiumi che solcano questo bacino idrografico apportano alla Baia di Hudson mediamente 30.900\u00a0m\u00b3/s di acqua. Il principale sistema fluviale, quello del fiume Nelson nel Manitoba, ha da solo una portata di quasi 3.000\u00a0m\u00b3/s.\nDi seguito sono riportati i fiumi che sfociano nella Baia di Hudson, partendo dal fiume George, nel Nord-Est del Qu\u00e9bec:"}
{"id": "570033", "revid": "6923", "url": "https://it.wikipedia.org/wiki?curid=570033", "title": "Blue Streak", "text": "Il Blue Streak era un missile balistico britannico a gittata intermedia, progettato nel 1955, con una massa e prestazioni simili a quelle di armi statunitensi quali i Thor.\nMa negli anni '60 il governo britannico decise di abbandonare il programma dei missili balistici basati a terra. Il Blue Streak venne trasformato in un vettore spaziale, ruolo in cui oper\u00f2 fino all'avvento degli Ariane, e nello stabilire un'impeccabile carriera conferm\u00f2 la bont\u00e0 del progetto originale, anche se non particolarmente avanzato."}
{"id": "570036", "revid": "729019", "url": "https://it.wikipedia.org/wiki?curid=570036", "title": "Blue Steel (missile)", "text": "Il missile Blue Steel era un'arma aria-superficie britannica, destinata ai bombardieri Vulcan e Victor, con gittata di oltre 160\u00a0km, velocit\u00e0 supersonica e, come indicato dal nome \"Blue\", con carica nucleare. Esso ebbe un servizio abbastanza lungo con la RAF, ma negli anni '70, dopo circa 10 anni, cominci\u00f2 ad essere radiato, perch\u00e9 necessitava di un'alta quota di volo per essere lanciato a distanze elevate.\nSviluppo.\nLo sviluppo dell'ordigno incominci\u00f2 nel 1954, quando il ministero della guerra britannico si rese conto della vulnerabilit\u00e0 dei propri bombardieri nucleari di classe V nei confronti delle difese anti-aeree del territorio sovietico.\nPer questo venne realizzato il Blue Steel, un missile supersonico a testata atomica che permetteva ai bombardieri di sganciarlo in totale sicurezza a 50 miglia dall'obiettivo da distruggere.\nLa produzione dell'arma venne assegnata alla Avro, che gi\u00e0 forniva alla Royal Air Force il bombardiere di classe V Avro Vulcan. Il sistema di guida elettronico venne invece sviluppato da una delle prime societ\u00e0 di computer britanniche, la Elliot Brothers Ltd.\nLa cellula che doveva contenere la testata atomica \u00e8 stata realizzata in acciaio inox, ed ha dato notevoli problemi di realizzazione, in quanto bisognava renderla resistente alle sollecitazioni che il missile riceveva alla velocit\u00e0 di mach 3. Anche il sistema elettronico caus\u00f2 notevoli problemi di sviluppo, in quanto richiedeva molta energia e generava troppo calore.\nNel 1963 il missile entr\u00f2 in servizio, venendo dato in dotazione a 32 bombardieri classe V. Tuttavia, a causa delle prestazioni insoddisfacenti, il Blue Steel inizi\u00f2 ad essere radiato a partire dal 1970. L'alto comando britannico aveva infatti deciso di sostituirlo con il missile sottomarino Polaris."}
{"id": "570037", "revid": "465169", "url": "https://it.wikipedia.org/wiki?curid=570037", "title": "Clamide", "text": "La clamide (pron. \"cl\u00e0mide\") era, nell'antichit\u00e0 greco-romana, un tipo di mantello corto e leggero, orlato d'oro. Era l'abito essenziale di viandanti ed ef\u00e8bi, ma veniva usato specialmente per cavalcare.\nStoria antica, inconografia e letteratura classica.\nDal greco \u03c7\u03bb\u03b1\u03bc\u03b0\u03c2, \u201cmantello\u201d, specificamente la clamide era un corto mantello di lana leggera che si allacciava su una spalla (o sul petto o alla gola) con una fibbia, lasciando scoperto un fianco e un braccio, sovrapponendo i due lembi in modo tale da coprire tutta la parte superiore del corpo. D'inverno una cappa pi\u00f9 pesante, il cosiddetto \"himation\", sostituiva la clamide.\nL'indumento ha probabilmente origine in Tessaglia o in Macedonia; in Grecia era simbolo del comando militare, e come tale figurava nell'esercito, indossato soprattutto dai guerrieri pi\u00f9 giovani: veniva infatti dato in dono agli efebi come segno del loro passaggio dalla fanciullezza alla pubert\u00e0.\nGli esemplari pi\u00f9 pregiati erano spesso tinti di porpora - la cosiddetta \"clamide purpurea\" - ed entravano anche nel corredo dei re e degli imperatori. Nell'antica Roma era il comandante supremo dell'esercito a portare una clamide purpurea.\nNell'iconografia classica, spesso Apollo era raffigurato mentre indossava una clamide. Pi\u00f9 volte la clamide \u00e8 presente nell\"'Eneide\": la prima viene regalata da Andromaca ad Ascanio; un'altra clamide nota \u00e8 quella che Enea assegna a Cloanto, vincitore della regata in onore di Anchise. Nelle \"Metamorfosi\" di Ovidio spicca la clamide con gli orli d'oro portata da Ati, l'adolescente guerriero indiano.\nUsi successivi.\nDallo Statuto bolognese del 1250 si apprende che le meretrici, nel Medioevo, potevano indossare una clamide ma non fermata da spille o fibbie: \"\u00ab( [...] ) statuimus quod publice meretrices et earum deceptrices (...) non vadant amantate per civitatem vel suburbia nisi pelle vel clamide sine taxellis afiblatis ad collum et si que contrafacerint cuilibert sit licitum eis aiferre clamidem vel velum vel pellem sine pena\u00bb\" (trad. : (...) \"stabiliamo che le pubbliche meretrici e le loro ruffiane (...) non vadano in giro per la citt\u00e0 o zone limitrofe se non vestite con una pelle o una clamide non fermata al collo da spille e se esse verranno meno a questa regola chiunque ha facolt\u00e0 di strappare loro la clamide o il velo o la pelle senza essere per questo punito\").\nA Ravenna, nella Chiesa di San Vitale, il mosaico di Giustiniano I di Bisanzio mostra l'imperatore vestito con abiti \"civili\" (diversi da quelli militari).\nIn massoneria \u00e8 utilizzata in alcune Obbedienze ortodosse come indumento rituale, da usare durante le tornate nei differenti colori previsti dai relativi rituali dei gradi.\nAbbiamo anche una definizione particolare in ambito cosmografico di questo indumento: Strabone descrive pi\u00f9 volte il mondo quale isola a forma di clamide (\"... che lo schema dell'ecumene abbia forma di clamide \u00e8 assolutamente chiaro, dal momento che le estremita orientali e occidentali si rastremano a ugnatura, battute dall'Oceano, e diminuiscono di larghezza...\"."}
{"id": "570038", "revid": "22475", "url": "https://it.wikipedia.org/wiki?curid=570038", "title": "Autobianchi A112", "text": "L'Autobianchi A112 \u00e8 un'autovettura utilitaria prodotta dalla casa automobilistica italiana Autobianchi dal 1969 al 1986.\nIl contesto.\nNella seconda met\u00e0 degli anni sessanta la FIAT si trovava a dover affrontare la preoccupante penetrazione nel mercato italiano della Mini che, dopo aver aggirato l'ostacolo dei dazi doganali con la costruzione della vettura presso gli stabilimenti della Innocenti, riscuoteva un notevole successo di vendite tra i giovani e, soprattutto, tra l'utenza femminile.\nIn quel settore di mercato FIAT disponeva dell'obsoleto modello 850, non in grado di rivaleggiare per immagine e concezione tecnica con la rivoluzionaria utilitaria anglo-italiana; pertanto Dante Giacosa decise di proporre, attraverso la controllata Autobianchi, una vettura di piccole dimensioni, dall'aspetto elegante e dotata della moderna trazione anteriore.\nSecondo la filosofia di Giacosa, come gi\u00e0 avvenuto per la A111, non si trattava solamente di proporre un nuovo modello, ma anche di realizzare una sperimentazione su larga scala delle soluzioni e delle componenti meccaniche che sarebbero poi state utilizzate sulla 127, in via di realizzazione.\nNacque cos\u00ec il progetto \"X1/2\", sviluppato come \"sperimentazione sul campo\" del progetto \"X1/4\" (la futura Fiat 127).\nLa vettura.\nL'Autobianchi A112 venne presentata nel 1969 al Salone di Torino, ottenendo entusiastici consensi, in particolare tra le categorie d'utenza verso le quali era indirizzata.\nIl successo di vendite fu immediato e talmente consistente che, nonostante i continui ampliamenti delle linee di montaggio, per alcuni anni la produzione non riusc\u00ec a soddisfare una domanda corposa ed in costante crescita, costringendo gli aspiranti proprietari del nuovo modello a snervanti attese che in molti casi superavano i dodici mesi.\nOltre all'aspetto gradevole ed alla brillantezza delle prestazioni, anche i contenuti costi di acquisto e d'esercizio contribuirono a farne una delle automobili pi\u00f9 diffuse e apprezzate da utenti di ogni fascia d'et\u00e0. Inoltre, nel 1970, la \"A112\" si aggiudic\u00f2 il secondo posto per il titolo di Auto dell'anno, venendo superata dalla Fiat 128.\nNella sua lunga carriera la \"A112\" sub\u00ec molti restyling e miglioramenti, che diedero vita a otto serie successive, durante i 17 anni del periodo di produzione.\nNei primi anni ottanta, la commercializzazione in Svezia venne affidata alla Saab, che la propose come \"Saab Lancia A112\".\nPrima serie (1969-1973).\nAl momento dell'inizio della commercializzazione ad ottobre del 1969, l'A112 era disponibile in un'unica versione, dotata di motore FIAT 100, un quattro cilindri in linea con albero a camme laterale, con 903 cm\u00b3 di cilindrata e 44 CV di potenza massima derivato direttamente da quello della fiat 850 sport ma depotenziato con l'eliminazione del carburatore a doppio corpo. Accoppiato a un cambio manuale a 4 rapporti molto corti (a 110 km/h la vettura sfiorava i 5000 giri/min.), permetteva di toccare i 144 km/h (a fronte di \"oltre 135\" dichiarati)con consumi contenuti in media di 6,9 litri ogni 100 km.\nLe ottime doti di accelerazione della vettura, che passava da 0 a 100\u00a0km/h in 13,7 secondi e percorreva i 400 metri con partenza da fermo in 18,874 secondi, fanno ritenere che il motore disponesse in realt\u00e0 di una potenza superiore ai 44 CV dichiarati dalla casa costruttrice.\nL'impianto frenante era di tipo misto, dischi davanti e tamburi dietro, ma privo di servofreno e con freno a mano inusualmente sulle ruote anteriori ,ma venne ben presto abolito tornando al sistema tradizionale sulle ruote posteriori. Il comportamento stradale era brillante, maneggevole e con buona tenuta di strada.\nL'allestimento prevedeva sedili in skai e plancia con strumentazione circolare, mentre il bagagliaio aveva una capienza di 180 litri, che potevano essere ampliati ribaltando lo schienale posteriore.\nNell'autunno del 1971, per uniformare la produzione tra la 127 e la A112, venne installato su quest'ultima lo stesso motore con 47\u00a0CV che equipaggiava la neonata 127, anche se la casa continu\u00f2 a dichiarare 44\u00a0CV ancora per diverso tempo. Sempre in quell'anno, visto il successo ottenuto e le ottime doti stradali, la casa decise di ampliarne la gamma con l'introduzione delle versioni \"E\" ed \"Abarth\". La prima presentava finiture pi\u00f9 curate, verniciatura del tetto in colore contrastante (come sulla \"Mini\") e dotazione pi\u00f9 ricca, mentre la seconda era una versione sportiva realizzata dall'atelier di Carlo Abarth.\nSeconda serie (1973-1975).\nNel marzo del 1973 fu introdotta la \"seconda serie.\" Vennero apportate alcune leggere modifiche. All'esterno si notavano nuovi paraurti in gomma nera con inserti cromati (anzich\u00e9 metallici con profilo in gomma), una diversa mascherina con \"maglia\" differente e nuovi cerchi ruota, mentre all'interno vennero apportate varie migliorie a plancia e sedili.\nL'eredit\u00e0 della \"A112 E\", venne raccolta dalla \"Elegant\" con finiture pi\u00f9 curate e con la possibilit\u00e0 di equipaggiamento anche con verniciatura in tinta unica, mentre la versione base, denominata \"Normale\" conservava i paraurti in metallo con fascia in gomma.\nIl modello a subire i maggiori mutamenti estetici fu l\"'Abarth\", che poteva essere ordinata anche in versione monocolore (in caso di bicolore le parti verniciate in nero opaco si riducevano al solo cofano motore). All'interno, inoltre, presentava nuovi sedili con rivestimento in tessuto a scacchi, mentre dalle fiancate scomparivano i caratteristici loghi a forma di scorpione.\nNon vi furono, invece, novit\u00e0 tecniche: le motorizzazioni rimanevano 903\u00a0cm\u00b3 per la normale e la \"Elegant\" e 982\u00a0cm\u00b3 per l'Abarth.\nL'Autobianchi, presentando la II serie, dichiar\u00f2 ufficialmente la potenza di 47\u00a0CV per il motore da 903\u00a0cm\u00b3, anche se con ogni probabilit\u00e0 il propulsore disponeva gi\u00e0 di 47\u00a0CV fin dall'epoca del debutto.\nTerza serie (1975-1977).\nLa \"terza serie\", presentata all'inizio del 1975, differiva dalla precedente per i gruppi ottici posteriori ridisegnati (con luce di retromarcia integrata su \"Elegant\" e \"Abarth\"), griglia di sfogo sul montante posteriore pi\u00f9 ampia ed una differente conformazione dei pannelli interni posteriori che, garantendo maggior spazio trasversale, consentivano l'omologazione per 5 persone (prima era per 4). Sulla \"Normale\" i paraurti, sempre metallici, divennero neri opachi (e privi di fascia in gomma).\nLa gamma \"Abarth\", per la quale sono rese disponibili anche nuove tinte (blu elettrico e verde brillante, oltre al rosso) in caso di verniciatura bicolore, si ampli\u00f2 con l'introduzione della versione \"70 HP\", spinta da un 4 cilindri di 1049\u00a0cm\u00b3 da 70\u00a0CV derivato dal 982\u00a0cm\u00b3 della 58\u00a0hp aveva quattro marce con rapporto al ponte 13/58 (corto) ed \u00e8 stato l'unico modello di A112 Abarth in grado di raggiungere i 160\u00a0km/h effettivi; fu dotata per la prima volta nella storia di questa vettura di servofreno a depressione, agente sulle sole ruote anteriori e sistemato, per motivi di spazio, sulla destra del vano motore.\nSimpatica fu su Quattroruote la prova su strada dell'allora pilota di formula 1 Arturo Merzario che ne vant\u00f2 le doti sportive del motore e della tenuta di strada. La versione di 982\u00a0cm\u00b3 rimase comunque in listino col nome \"58 HP\". Nel luglio del 1975 la potenza della \"Normale\" venne ridotta a 42\u00a0CV, mentre nel 1976 venne tolta di listino la \"Abarth 58 HP\".\nSempre nel 1976 il motore della \"Elegant\" fu depotenziato a 45\u00a0hp a causa dell'introduzione delle normative sulle emissioni inquinanti. Queste le modifiche effettuate: riduzione delle fasi della distribuzione (aspirazione da 25\u00b0/51\u00b0 a 17\u00b0/43\u00b0, scarico da 64\u00b0/12\u00b0 a 57\u00b0/3\u00b0) e diminuzione dell'alzata delle valvole passata da 8,8 a 8,4\u00a0mm. Si adotta anche un nuovo carburatore con un diffusore da 22\u00a0mm (Weber 30 IBA 22) in luogo dell'originale da 24\u00a0mm (Weber 32 IBA 20). Questi i nuovi dati di erogazione: potenza max. 45 CV a 5600 giri/min. Coppia max. 6,5 kgm/din a 3000 giri/min.\nLa gamma alla presentazione della III serie era:\nAl termine della produzione della III serie invece la gamma era diventata:\nQuarta serie (1977-1979).\nA Novembre 1977 nacque la A112 quarta serie, caratterizzata da importanti modifiche strutturali e meccaniche. \nIl padiglione venne alzato di 2 cm (sopra la linea dei gocciolatoi) per migliorare l'abitabilit\u00e0, le fiancate ricevettero profili paracolpi in plastica di maggiori dimensioni, la coda e il frontale furono completamente ridisegnati, i paraurti furono realizzati (base esclusa) interamente in materiale plastico, i braccetti dei tergicristalli furono verniciati in nero opaco su tutte le versioni, gli indicatori di direzione laterali acquisirono una foggia rettangolare, le griglie di sfogo dell'aria dell'abitacolo furono notevolmente ampliate e realizzate in plastica nera, sul portellone furono applicate nuove targhette identificative (\"Autobianchi\" a sinistra e modello a destra).\nLa meccanica fu oggetto di numerose migliorie. Per le versioni normali fu messo a punto un nuovo assetto pi\u00f9 morbido per migliorare il confort, i rinvii ad aste del comando acceleratore furono sostituiti dal pi\u00f9 moderno ed economico cavo Bowden, mentre ai motori 903 e 1050 si affianc\u00f2 un inedito 965.\nIl nuovo 965 (A112.B1.000) con i suoi 48 cv a 5600 giri si dimostrava pi\u00f9 elastico e regolare ai bassi giri rispetto al primo 903 da 47 cv, con un leggero miglioramento dei consumi. Il 903 e il 1050, escluso il nuovo comando acceleratore, restarono invariati.\nL'abitacolo si presentava totalmente rinnovato, e assunse la connotazione mantenuta poi quasi invariata fino all'uscita di produzione del modello.\nLe portiere adottarono pannelli in plastica beige con maniglione e bracciolo integrati in un disegno \"a L\" e tasca portacarte con elastico, la plancia fu totalmente ridisegnata, realizzata in plastica marrone scuro e dotata di un vano portaoggetti chiuso e da una inedita sede per eventuale apparecchio radio. Sotto la plancia, dal lato passeggero, fu realizzato un secondo vano portaoggetti a giorno che comprendeva la sede per altoparlante radio mono.\nNuovo il quadro strumenti di foggia squadrata, nuova la plafoniera interna unica al centro del padiglione, nuovi i rivestimenti dei sedili (disponibili con appoggiatesta trapezoidali imbottiti, rivestiti e regolabili), nuova la moquette boucl\u00e8e marrone estesa anche al bagagliaio per le versioni superiori.\nLa nuova gamma comprendeva tre versioni: A112, A112 E, A112 Abarth.\nLa A112 (nota come \"Normale\") era equipaggiata col 903 cm\u00b3da 42 cv. Esternamente era riconoscibile dai paraurti della versione precedente verniciati in nero, mascherina totalmente nera, cerchi 127 seconda serie con coppette nere, profili paracolpi sottili della terza serie e gruppi ottici posteriori senza luci di retromarcia.\nL'abitacolo conservava i sedili con telai 126, la vecchia plancia con strumenti tondi, con l'aggiunta della spia freni sopra alla pompetta lavacristallo.\nLa A112 E (\"Elegant\"), con il nuovo motore da 965 cm\u00b3 e 48 cv, presentava nuovi cerchi in lamiera stampata, luci di retromarcia, plancia e pannelli nuovi, sedili rivestiti in tessuto scozzese, leva cambio con impugnatura in plastica morbida. La dotazione di serie poteva essere arricchita con vernice metallizzata, cerchi in lega, fari alogeni, vetri atermici, contagiri, sedili anteriori con appoggiatesta, cinture di sicurezza anteriori automatiche, segnalatori d'emergenza e tergilunotto.\nLa A112 Abarth, invariata nella meccanica, era riconoscibile per la vistosa \"gobba\" sul cofano motore, i cerchi della versione E con mezzelune verniciate in nero e le targhette Abarth su portellone, cofano anteriore e fiancate. All'interno l'aspetto spartano delle precedenti serie lasci\u00f2 il posto a un ambiente piuttosto elegante, con sedili in finta pelle beige e velluto marrone a coste dotati di appoggiatesta di serie. La strumentazione supplementare inoltre pass\u00f2 alla parte inferiore della plancia, sotto i comandi del riscaldamento. L'impianto frenante abbandon\u00f2 il servofreno Bonaldi che agiva sulle ruote anteriori a favore di una nuova pompa con \"mini-servo\" meccanico.\nQuinta serie (1979-1982).\nNel giugno 1979 venne presentata la A112 quinta serie, una delle edizioni di maggior successo della vetturetta di Desio.\nLa carrozzeria venne dotata di una nuova e pi\u00f9 elaborata mascherina, paraurti (in plastica su tutte le versioni) ridisegnati, fascioni laterali in plastica raccordati ai paraurti tramite codolini passaruota dello stesso materiale, nuovi gruppi ottici posteriori inseriti in una cornice di plastica nera (in cui alloggiava anche la targa), frecce laterali arretrate verso le portiere e sostituite al loro posto da inedite targhette con l'identificazione della versione, specchietto esterno pi\u00f9 grande regolabile dall'interno, mentre gli interni subirono solo modifiche minori. La gamma era composta da quattro versioni: Junior, Elegant, Elite, Abarth.\nLa Junior, equipaggiata dal motore 903\u00a0cm\u00b3 da 42\u00a0CV abbinato al cambio a 4 marce, si proponeva come versione per i giovani, dotata di serie di un ampio tetto apribile in tela e sgargianti tinte specifiche (Arancio Favorita, Verde Finlandia, Giallo Maya, Rosso Corsa e Azzurro Lipari). Come la precedente A112 normale era dotata di cerchi di origine Fiat 127 con fori tondi e coppette nere.\nL'Elegant rappresentava una via di mezzo tra la Junior e l'Elite. Come la A112 Elite montava il 965\u00a0cm\u00b3, ma con cambio a quattro marce e accensione a puntine. Rispetto alla Junior l'aspetto esterno risultava arricchito dai cristalli laterali anteriori e posteriori con cornici cromate, dal coprigocciolatoio cromato e dai cerchi in lamiera stampata color alluminio. All'interno presentava pannelli porte con braccioli lunghi e tasche morbide, sedili pi\u00f9 imbottiti con schienali di foggia squadrata rivestiti in tessuto (con parte posteriore e laterale in finta pelle), mentre per tutti gli altri dettagli interni riprendeva la A112 Junior. A richiesta era possibile aggiungere tutti gli accessori di serie sulla A112 Elite ad eccezione, per ragioni commerciali, del cambio a 5 marce. Il prezzo vicino alla A112 Elite e l'allestimento simile alla Junior penalizzarono alquanto la A112 Elegant, che totalizz\u00f2 un modesto numero di esemplari venduti.\nL'Elite rappresentava la pi\u00f9 completa e rifinita di tutta la produzione A112. Prima utilitaria sotto il litro di cilindrata dotata di accensione elettronica e cambio a 5 marce, la A112 Elite consumava meno ed era pi\u00f9 brillante della precedente serie, e sfoggiava una dotazione di accessori completa: fari alogeni, contagiri elettronico, sedili in panno Zegna con schienali anteriori regolabili e appoggiatesta anch'essi regolabili in altezza e inclinazione, tergilavalunotto, cristalli atermici azzurrati, ventola del riscaldamento a due velocit\u00e1, bagagliaio totalmente rivestito in moquette (in plastica su Junior ed Elegant), sedile posteriore sdoppiato. Rimanevano disponibili a richiesta soltanto la vernice metallizzata, le luci di emergenza e i cerchi in lega.\nL'Abarth perse parte della forte connotazione sportiva che l'aveva distinta fino ad allora con la definitiva abolizione del cofano anteriore nero opaco.\nCome il 965, anche il motore 1049 benefici\u00f2 dell'accensione elettronica e del cambio a 5 marce, sacrificando solo qualche km/h di velocit\u00e1 massima a fronte di una ancora maggiore vivacit\u00e1 in accelerazione e ripresa.\nAll'interno debuttarono nuovi sedili a coste in vellutino nero a coste con fianchi in finta pelle, mentre la dotazione di serie rest\u00f2 quella dell'Elite.\nNel corso dei primi mesi di produzione si ebbero alcuni aggiornamenti di dettaglio: l'identificazione del telaio pass\u00f2 da \"A112B..\" a \"ZAA112B00...\" e l'incavo per l'apertura dello sportello della benzina fu spostato dallo sportello stesso alla fiancata.\nNel 1980 il quadro strumenti ricevette le nuove spie con ideogrammi unificati (fino ad allora aveva ancora simboli ormai obsoleti per le spie freni e fari), la leva del cambio fu rivestita con una impugnatura in poliuretano pi\u00f9 sottile e debutt\u00f2 la Junior con tetto chiuso, mentre all'inizio del 1981 scomparvero le cornici cromate dai vetri posteriori e le leve del riscaldamento furono realizzate in plastica nera.\nAd Aprile 1982, in vista dell'imminente presentazione della sesta serie, per mantenere alte le vendite della quinta serie nei suoi ultimi mesi di vendita furono apportate alcune modifiche che diedero vita al \"Maquillage 1982\".\nEsternamente le nuove A112 sfoggiavano tre nuovi colori (Rosso Nearco, Azzurro Antibes e Marrone metallizzato), e la versione Abarth ricevette le targhette identificative anteriore e laterali con scritte rosse invece che grigie.\nAll'interno tutte le versioni adottarono nuovi rivestimenti: un nuovo tessuto spigato per la Junior in alternativa alla finta pelle nera di serie, un nuovo tessuto spigato in tinta unita per l'Elegant (lo stesso della successiva Junior sesta serie), panno Zegna con fascia centrale a quadretti colorati per l'Elite (di derivazione Lancia Beta HPE) e panno Zegna a quadretti grigi (deriv. Lancia Delta) con fasce laterali in finta pelle per l'Abarth. Le uniche modifiche alla meccanica riguardarono il radiatore e la scatola filtro aria, realizzati ora in plastica nera.\nDi questa quinta serie nel 1982 ne fu prodotto un centinaio di esemplari in allestimento speciale su base Elite dotate di serie di cerchi in lega, proiettori con tergilavafari, cristalli atermici bronzati, tergilunotto, carrozzeria marrone metallizzato, alzacristalli elettrici (visti poi nella serie successiva, versione Lx), orologio digitale posto sotto i comandi del riscaldamento e rivestimento dei sedili in tessuto pregiato Ermenegildo Zegna. Vennero estratte a sorte tra i fortunati acquirenti di vetture nuove e sono ormai praticamente introvabili..\nSesta serie (1982-1984).\nAl Salone di Parigi 1982 debutt\u00f2 la A112 sesta serie, sulla quale la Casa intervenne per rimediare all'eccessiva plastificazione della quinta serie: frontale piu semplice con paraurti direttamente raccordato alla mascherina e indicatori di direzione incassati, paraurti posteriore pi\u00f9 alto e fanali posteriori rettangolari senza cornice in plastica.\nLe targhette laterali adottarono la parte centrale in rilievo, quella posteriore pass\u00f2 sul portellone e tutte le versioni adottarono come equipaggiamento base i cerchi con feritoie retrangolari della Fiat 127 terza serie.\nPer tutte le versioni debuttarono nuovi rivestimenti interni, plafoniera di origine Ritmo con luce di lettura orientabile, targhetta interna \"A112\" invece di \"Autobianchi\", spia starter, tetto apribile in cristallo a richiesta ed econometro a diodi luminosi (Abarth esclusa). Rispetto alla serie precedente la Casa oper\u00f2 una riduzione costi abbastanza evidente: la moquette non era pi\u00f9 boucl\u00e8e ma rasata, il rivestimento dell'imperiale era meno pregiato, il rivestimento del bagagliaio in moquette fu riservato alla sola LX e la seduta del sedile posteriore, notevolmente ridotta nell'imbottitura, veniva montata a incastro.\nQuattro le nuove versioni della A112: Junior, Elite, LX, Abarth.\nJunior: 903 cm\u00b3, 42 cv, 4 marce. Cerchi 127 terza serie con coppette nere, sedili in tessuto spigato tinta unita con retro e fianchi in finta pelle. A richiesta: lunotto termico, tergilunotto + econometro, sedili reclinabili con appoggiatesta, frecce di emergenza, dispositivo ripetizione comando ribaltamento sedili sul fianco dello schienale, vernice metallizzata, sedili in TVE (finta pelle), tetto apribile.\nElite: 965 cm\u00b3, 48 cv, 5 marce, accensione elettronica. Cerchi 127 terza serie con coppette in tinta, sedili reclinabili interamente rivestiti in tessuto con loghi Autobianchi, meccanismo di ribaltamento dei sedili \"a pantografo\" con spostamento in avanti, trombe bitonali, frecce di emergenza ventola riscaldamento a 2 velocit\u00e0. A richiesta, oltre agli optional della Junior: fari alogeni, appoggiatesta, contagiri, orologio digitale, sedile posteriore sdoppiato, cerchi in lega a margherita.\nLX: 965 cm\u00b3, 48 cv, 5 marce, accensione elettronica. Dotazione di serie come A112 Elite con aggiunta di: contagiri, orologio digitale, appoggiatesta, luci di emergenza, tergilunotto, alzacristalli elettrici, bagagliaio rivestito in moquette, vetri atermici azzurrati e fari alogeni. A richiesta: tetto apribile e cerchi in lega.\nAbarth: 1049 cm\u00b3, 70 cv, 5 marce, accensione elettronica. Sedili con gli stessi telai delle versioni normali (furono soppresse le guide inclinate) con tessuto a triangolini e finta pelle traforata, rivestimento imperiale in finta pelle nera, strumenti supplementari sotto ai comandi riscaldamento. Dotazione di serie e a richiesta identica alla A112 LX tranne alzacristalli elettrici e orologio digitale (optional).\nSettima serie (1984-1985).\nLa \"settima serie\" di Aprile 1984 presentava ritocchi all'estetica e un leggero miglioramento della finitura interna. La gamma continu\u00f2 a prevedere le quattro versioni dell'82/83, ma con alcuni aggiornamenti estetici.\nTutte le versioni adottarono gli indicatori di direzione anteriori bianchi e la predisposizione per l'antenna radio sul tetto, quadro strumenti illuminato in rosso con spie retroilluminate nei soli ideogrammi (come i cruscotti moderni) e nuovi rivestimenti interni. Tutte le versioni inoltre, compresa la Junior, potevano avere a richiesta i cristalli atermici bronzati.\nLa nuova Junior aveva le coppette in tinta con i cerchi riprese dalle precedenti Elite/LX e sedili rivestiti con il tessuto a triangolini dell'Abarth sesta serie.\nLe versioni Elite, LX e Abarth presentavano coppe ruote integrali in plastica e nuovi paraurti: l'anteriore con la predisposizione per l'alloggiamento dei fari supplementari (a scelta fendinebbia o fari di profondit\u00e0), il posteriore con sede per la targa, sostituita nella sede originaria da un vistoso catadiottro con stemma Autobianchi e sigla identificativa del modello (in questo caso la targhetta sul portellone riportava semplicemente la dicitura \"Autobianchi\"). All'interno per la prima volta il nuovo tessuto beige o grigio con disegno a quadretti fu esteso anche su una parte dei pannelli delle portiere, intonato alla nuova moquette anch'essa beige.\nL'Abarth, anch'essa con le inedite coppe ruote in plastica, ricevette filetti e stemmi Abarth adesivi nella parte bassa delle fiancate. Debuttarono inediti tessuti a righe orizzontali, cinture di sicurezza anteriori rosse con avvolgitore e gli strumenti supplementari furono invertiti di posto con il posacenere per migliorarne la visibilit\u00e0.\nOttava serie \"Unificata\" (1985-1986).\nA Marzo 1985 con la nascita della Y10, nacque l'ottava serie, una gamma ridotta ad una sola versione denominata semplicemente \"A112\" (nota anche come Unificata) e destinata a rimanere a listino fino a tutto il 1986.\nLa A112 Unificata era praticamente una Junior settima serie con la sola differenza dei nuovi stemmi Autobianchi usati anche sulla Y10.\nDisponibile soltanto col motore 900 a quattro marce, probabilmente per esaurire le giacenze di magazzino l'Unificata poteva essere equipaggiata con accessori non disponibili sulle precedenti Junior quali fari alogeni, vetri atermici bronzati, orologio digitale, contagiri e sedile posteriore sdoppiato.\nDerivate.\nOltre ai modelli di serie, vennero realizzate alcune versioni speciali, estremamente rare - prototipi o modelli unici - sui quali si hanno pochissimi dati.\nNe sono esempi la berlinetta \"OTAS KL 112\" di Aldo Sessano e la fuoristrada \"Savio A112 Torpedo\", entrambe del 1970, la targa \"A112 Giovani\" Pininfarina del 1972, la coup\u00e9 \"Rayton Fissore Gold Shadow\" del 1978 o la lussuosa \"Felber A112 Rubis\"."}
{"id": "570039", "revid": "1442080", "url": "https://it.wikipedia.org/wiki?curid=570039", "title": "Tiberio Murgia", "text": "Biografia.\nGli inizi.\nNato ad Oristano da una famiglia povera, inizia a lavorare fin da giovanissimo come manovale. A venti anni \u00e8 venditore ambulante de \"l'Unit\u00e0\", l'organo di stampa del Partito Comunista Italiano. I dirigenti della locale sezione del partito intravedono in lui particolari doti politiche e lo inviano alla Scuola delle Frattocchie. Al suo rientro, sei mesi dopo, diviene segretario della Federazione Giovanile Comunista Italiana e si sposa. Dopo qualche tempo per\u00f2 inizia ad intrattenere una relazione con una compagna di partito, a seguito della quale, per lo scandalo destato, viene espulso dal PCI.\nMurgia emigra quindi in Belgio, a Marcinelle, il grande centro carbonifero che vede impiegati come minatori diverse migliaia di lavoratori italiani. Anche l\u00ec stabilisce una relazione sentimentale con la moglie di un collega belga, scampando rocambolescamente alla morte la notte fatale del disastro di Marcinelle, nella quale un'esplosione di gas uccide tutti i minatori del suo turno, compreso il marito della signora. Murgia infatti si era finto malato per potersi intrattenere con la donna. Questa storia, ritenuta probabilmente falsa, fu pubblicata la prima volta nel 1959 sul settimanale \"Gente\", in un ampio servizio a firma del noto romanziere e giornalista Renato Barneschi dedicato a Murgia, dal titolo \"Ferribotte ha trovato l'amore sul continente\".\nIl cinema.\nMurgia ritorna nella sua citt\u00e0 natale, . Nella capitale inizia a lavorare come lavapiatti in una trattoria del centro (\"Il re degli amici\") fin quando viene notato da un assistente del regista Mario Monicelli, che lo invita in studio per un provino. Il regista gli affida il ruolo di \"Ferribotte\" (storpiatura di \"ferry boat\", il traghetto che unisce la Sicilia al continente), il gelosissimo e possessivo immigrato siciliano, nella banda di inesperti e pasticcioni malavitosi romani che, nel capolavoro della commedia all'italiana del 1958, \"I soliti ignoti\", tenta di scassinare senza successo la cassaforte del \"Monte dei Pegni\".\nPur essendo sardo, Murgia rimarr\u00e0 fedele al personaggio e allo stereotipo caricaturale del siciliano per gran parte delle sue apparizioni cinematografiche che si articoleranno, con una certa regolarit\u00e0, per tutti i 40 anni successivi, attraversando i principali generi popolari del nostro cinema recente, e, proprio in quanto sardo, viene doppiato con cadenza sicula da attori quali Renato Cominetti, Ignazio Balsamo, Michele Gammino e Turi Ferro. Il grande pubblico lo ricorder\u00e0 certamente per la sua mimica facciale, gli occhi spesso socchiusi e le sopracciglia perennemente arcuate e folte, il capo leggermente rivolto all'indietro nella rappresentazione satirica di un siciliano diffidente e ostinato.\nLo stesso stereotipo sar\u00e0 anche sfruttato in pubblicit\u00e0: Tiberio Murgia infatti sar\u00e0 per molti anni testimonial del caff\u00e8 Lavazza nei caroselli televisivi. Sempre nei panni di \"Ferribotte\" prende parte al s\u00e9guito de \"I soliti ignoti\" (\"Audace colpo dei soliti ignoti\") diretto da Nanni Loy nel 1959 e, sempre al fianco di Marcello Mastroianni e Vittorio Gassman, conclude la saga nel 1987 con il film di Amanzio Todini, \"I soliti ignoti vent'anni dopo\". Sempre per la regia di Mario Monicelli prende parte, nel ruolo secondario del soldato \"Nicotra\", ne \"La grande guerra\" del 1959 e, al fianco di Monica Vitti, ne \"La ragazza con la pistola\" del 1968.\nGli anni Sessanta lo vedono partecipare, sempre in ruoli di comprimario, in molte produzioni a carattere parodistico e alle commedie leggere tipiche del cinema italiano di quel periodo. Per la reg\u00eda di Sergio Corbucci \u00e8 al fianco di Tot\u00f2 ne \"Il giorno pi\u00f9 corto\" del 1962 mentre nel 1961 aveva recitato a fianco di Franco Franchi e Ciccio Ingrassia nel film \"L'onorata societ\u00e0\". Nel 1966, per la reg\u00eda di Vittorio De Sica, veste i panni di un investigatore in \"Caccia alla volpe\" mentre nei primi anni settanta compare in diverse produzioni appartenenti al genere \"decamerotico\", sotto la reg\u00eda di Mariano Laurenti.\nTiberio Murgia \u00e8 attivo anche per gran parte degli anni ottanta e compare in diverse delle commedie interpretate da Adriano Celentano per la direzione di Castellano e Pipolo, nonch\u00e9 in diversi film diretti da Nando Cicero.\nNel 2001, al fianco di Nino Manfredi, Murgia interpreta un ruolo secondario nel film di Diego Febbraro \"Una milanese a Roma\" e prende inoltre parte alla commedia di Vincenzo Terracciano \"Ribelli per caso\", assieme ad Antonio Catania. Nel 2008 interpreta una piccola parte nel film \"Chi nasce tondo...\" di Alessandro Valori, al fianco di Valerio Mastandrea.\nAlla fine del 2004 l'attore d\u00e0 alle stampe la propria autobiografia \"Il solito ignoto\", scritta con la collaborazione del giornalista Sergio Sciarra. L'uscita del libro lo riconduce alla ribalta grazie all'attenzione dei \"mass media\" e di alcuni critici cinematografici, da Tullio Kezich a Tatti Sanguineti a Roberto Silvestri. La sortita editoriale culmina nel 2006 con l'adozione dell'autobiografia come libro di testo all'Universit\u00e0 La Sapienza di Roma, nel corso di storia del cinema italiano tenuto dal professor Orio Caldiron.\nMalato da tempo di Alzheimer, Murgia \u00e8 morto in una casa di cura per anziani a Tolfa il 20 agosto 2010, ultimo sopravvissuto tra i protagonisti maschili de \"I soliti ignoti\". I funerali furono celebrati il 23 agosto, presso la Basilica di San Lorenzo al Cimitero del Verano, dov'\u00e8 sepolto. Nel 2012 \u00e8 stato realizzato il documentario \"L'insolito ignoto - Vita acrobatica di Tiberio Murgia\" (a cura di Sergio Naitza) che ripercorre la vita dell'attore e raccoglie un'intervista inedita a poche settimane dalla morte.\nTelevisione.\nNel 1964 partecipa a una serie della rubrica pubblicitaria \"Carosello\" su Rai1 per conto della Lavazza."}
{"id": "570042", "revid": "123466593", "url": "https://it.wikipedia.org/wiki?curid=570042", "title": "Franchigia (assicurazione)", "text": "Per franchigia (o scoperto di sicurt\u00e0) si intende, in campo assicurativo, quella parte di danno che resta a carico dell'assicurato.\n\u00c8 predeterminata dalla compagnia assicurativa, e pu\u00f2 ammontare ad un importo fisso o in percentuale sulla somma assicurata. Si pu\u00f2 quindi conoscere prima dell'evento dannoso, a differenza dello scoperto, la cui entit\u00e0 risulta solo dopo aver quantificato il danno.\nEssa \u00e8 analoga al massimale, in quanto rappresenta una limitazione del risarcimento (ma di caso opposto) da parte della compagnia di assicurazione.\nL'opinione tradizionale.\nAnche se ormai si parla usualmente di \"franchigia\" o \"scoperto\", in realt\u00e0 l'opinione tradizionale, che per la sua chiarezza appare ancora preferibile, individua nello scoperto un valore frazionario (esempio: 10%), calcolato in relazione al danno indennizzabile a termini di polizza; laddove - tecnicamente - sarebbe corretto parlare di \"franchigia\" soltanto quando si tratti di importo predeterminato in un valore pecuniario assoluto (esempio: cento Euro).\nIl linguaggio assicurativo.\nNel linguaggio assicurativo, si intende per \"franchigia\" un importo fisso e predeterminato, che di solito resta a carico dell'assicurato o che l'assicurato si impegna a corrispondere all'assicuratore dopo che questi ha risarcito il danno. (Vedi franchigia assoluta e f. relativa).\nSi indica, invece, col termine di \"scoperto\" quella quota percentuale del danno che non verr\u00e0 rimborsata, perch\u00e9 \"non coperta\" (ad es.: \"nel caso di furto del veicolo il danno viene risarcito con lo scoperto del 10%\" significa che in caso di furto del veicolo, verr\u00e0 quantificato il danno, ad esempio 12.000 euro, e l'assicuratore detrarr\u00e0 il 10% - ovvero 1.200 euro - corrispondendo all'assicurato 10.800 euro.)\nFranchigia assoluta e relativa.\nTalvolta nelle polizze si parla di \"franchigia relativa\", nel senso che non si d\u00e0 luogo ad indennizzo al di sotto di un certo valore, ma - se esso risulta superato - l'indennizzo \u00e8 pieno.\nOppure, si parla di \"franchigia assoluta\" quando parte dell'ammontare rimane in ogni caso a carico dell'assicurato: la compagnia paga un indennizzo al netto della franchigia.\nL'assicuratore non paga alcunch\u00e9 quando il danno stimato \u00e8 inferiore alla franchigia, ed in tale ipotesi \u00e8 indifferente che essa sia \"assoluta\" o \"relativa\".\nLa particolare disciplina in tema di r.c.a..\n\u00c8 interessante notare che - per effetto dell'art. 18 della legge 24 dicembre 1969, n. 990 (istitutiva dell'assicurazione obbligatoria per la responsabilit\u00e0 civile derivante dalla circolazione di veicoli a motore), in nessun caso la franchigia (o qualunque altra limitazione derivante da contratto) pu\u00f2 essere opposta al danneggiato, che - in omaggio al regime di azione diretta (il danneggiato pu\u00f2 chiamare in giudizio la compagnia di assicurazione direttamente) - avr\u00e0 diritto ad ottenere il totale risarcimento (se \u00e8 esente da responsabilit\u00e0, s'intende), e i rapporti contrattuali tra compagnia ed assicurato verranno regolati in un momento successivo.\nDal 01/01/2006, per effetto dell'entrata in vigore del d.lgs. 7 settembre 2005 n. 209 (\"Codice delle assicurazioni private\"), la legge n. 990/1969 \u00e8 stata abrogata, cos\u00ec come sono state abrogate altre leggi, decreti e disposizioni precedenti. Il nuovo codice \u00e8 la prima delle numerose disposizioni di legge che nell'ultimo biennio hanno modificato in modo evidente il settore assicurativo.\nIl fondo vittime della strada istituito con legge n. 990 del 1969 provvede al risarcimento per danni a persone e cose causate da veicoli o natanti non assicurati per la totalit\u00e0 nel caso di danni alla persona e con una franchigia di 500 euro per i danni alle cose.\nEtimologia e altri significati.\nLa parola deriva dal francese antico \"franchise\", libero. Con questo significato (concessione di libert\u00e0) viene utilizzata nell'italiano letterario.\nIn tempi pi\u00f9 recenti, ha indicato l'esenzione legale da un pagamento e il permesso, concesso ai marinai di una nave in porto, di scendere a terra."}
{"id": "570043", "revid": "287204", "url": "https://it.wikipedia.org/wiki?curid=570043", "title": "Traduzioni della Bibbia in tedesco", "text": "Traduzioni tedesche.\nAl di fuori della cerchia linguistica yiddish, le prime traduzioni parziali che ci sono pervenute risalgono al VII-VIII secolo. Sono basate sulla Vulgata."}
{"id": "570044", "revid": "767487", "url": "https://it.wikipedia.org/wiki?curid=570044", "title": "Leningrad Cowboys Go America", "text": "Leningrad Cowboys Go America \u00e8 un film del 1989 diretto da Aki Kaurism\u00e4ki.\nProtagonisti del film sono i Leningrad Cowboys, celebre gruppo musicale rock finlandese.\nTrama.\nLa tundra russa sta stretta ai Leningrad Cowboys, guidati dall'ambizioso manager Vladimir. Il loro rock, un po' troppo influenzato dai canti popolari russi, \u00e8 stroncato da un impresario locale. Non bastasse, il bassista provando la sera all'aperto rimane congelato. Forti del loro look caratteristico, con scarpe e ciuffi a punta, i Leningrad Cowboys tentano la fortuna negli USA portandosi dietro una bara contenente il corpo congelato del bassista, che Vladimir user\u00e0 anche per tenere al fresco le lattine di birra. Nel disperato tentativo di farsi accettare, li segue Igor, un componente dalla band scacciato e deriso a causa di una calvizie che impedisce di adeguare il proprio ciuffo ai parametri del gruppo.\nBrutalmente messi alla porta fuori dal CBGB da un agente di New York, i Leningrad Cowboys tentano di aggiornare il loro repertorio assimilando gli stili della musica americana: dal rock al country, dal jazz al rhythm and blues. Diretti in Messico per suonare ad un matrimonio, iniziano un interminabile viaggio attraverso gli Stati Uniti, su una grande e scalcagnata automobile, durante il quale, sempre seguiti a distanza da Igor, fanno tappa in squallidi locali. Quando il gruppo scopre che Vladimir li sta sfruttando, tenendoli a stecca ma riservando per s\u00e9 cibo e birra in abbondanza, tenta un ammutinamento, subito represso. Una volta giunti in Messico arriva il successo: i Leningrad Cowboys incontrano i gusti del pubblico, arrivando in cima alle classifiche. E il tepore del luogo scongela il bassista.\nKaurismaki e i Leningrad Cowboys.\nDopo \"Leningrad Cowboys Go America\" il regista finlandese girer\u00e0 con i Leningrad Cowboys tre video musicali e due lungometraggi:"}
{"id": "570045", "revid": "6923", "url": "https://it.wikipedia.org/wiki?curid=570045", "title": "Scoperto", "text": "Il termine scoperto viene utilizzato in campo economico, soprattutto nel contesto assicurativo-bancario, con diversi significati.\nAmbito bancario.\nIn campo bancario, lo \"scoperto\" \u00e8 la situazione in cui l'importo degli addebiti in conto corrente ecceda quello degli accrediti e il conto assume cos\u00ec un saldo debitore per il cliente. Ci\u00f2 significa che la banca ha anticipato a quest'ultimo le somme necessarie ad eseguire pagamenti (verificandosi di conseguenza lo \"scoperto\" di conto). Ci\u00f2 ha carattere episodico e necessita il pronto rimborso delle somme utilizzate a debito. Lo scoperto di conto va distinto dallo \"sconfinamento\" che ricorre quando il conto corrente sia assistito da un fido bancario.\nIl fido rappresenta infatti una somma di denaro che la banca ha concesso al cliente e che questi pu\u00f2 utilizzare liberamente e richiede la sottoscrizione di un apposito contratto che ne regola l'ammontare e le condizioni (ad esempio: tasso di interesse). L'utilizzo del conto oltre il limite di fido genera lo \"sconfinamento\" di conto.\nAmbito assicurativo.\nIn campo assicurativo per \"scoperto\" (o \"scoperto di sicurt\u00e0\" detto anche \"franchigia\") si intende quella parte di danno che resta a carico dell'assicurato. Pu\u00f2 essere espresso in importo fisso (minimo o massimo scoperto) o in percentuale sull'entit\u00e0 del danno, ma \u00e8 conoscibile solo dopo la quantificazione dell'evento dannoso, poich\u00e9 ammonterebbe alla differenza tra l'ammontare dei danni coperti e quelli che non lo sono, poich\u00e9 non \u00e8 predeterminata a differenza della franchigia, la cui entit\u00e0 \u00e8 fissata dalle compagnie assicurative, e quindi \u00e8 conoscibile anche prima del verificarsi del danno.\nIn considerazione del fatto che il valore assoluto dello scoperto potrebbe raggiungere livelli molto importanti \u00e8 consuetudine da parte delle compagnie assicurative di porre un limite massimo. Analogamente viene posto anche un limite minimo che permette di mantenere a carico dell'assicurato un valore congruo anche in caso di danni non particolarmente importanti. In ogni caso, il risultato che si vuole ottenere con l'applicazione di franchigie o scoperti \u00e8 la diminuzione del costo medio del danno e/o della frequenza di danno."}
{"id": "570046", "revid": "119369182", "url": "https://it.wikipedia.org/wiki?curid=570046", "title": "Avallo", "text": "L'avallo (dal francese \"aval\", contrazione di \"\u00e0 valoir\", \"da far valere\") \u00e8 un tipo di garanzia a copertura di un'obbligazione contratta da altri.\nCaratteristiche.\n\u00c8 espressa con una sottoscrizione (apposizione della firma in calce al documento) con cui si garantisce il pagamento di un assegno o di una cambiale.\n\u00c8 una garanzia cartolare del pagamento che risulta dovuto in base al titolo di credito (assegno o cambiale): viene assunta dal garante con la firma apposta sul titolo e preceduta dalla formula \"per avallo\" o altra equivalente.\nLa natura cartolare di questa garanzia \u00e8 evidente nel fatto che il garante \u00e8 obbligato nello stesso modo di chi \u00e8 tenuto al pagamento in forza del titolo (obbligato cambiario).\nMalgrado l'autonomia, comunque, la rilevanza della causa di garanzia dell'obbligazione dell'avallante porta ad una limitata accessoriet\u00e0: l'avallante non \u00e8 infatti l'obbligato principale e comunque pu\u00f2 opporre al creditore cartolare la nullit\u00e0 dell'obbligazione garantita. La giurisprudenza ritiene anche che l'avallante possa opporre le cause di estinzione proprie dell'obbligazione garantita.\nDifferenza con la fideiussione.\nL'avallo \u00e8 inoltre una garanzia personale tipica: la sua autonomia (ovvero, il suo essere valida malgrado un'eventuale invalidit\u00e0 dell'obbligazione garantita) la differenzia dalla fideiussione."}
{"id": "570047", "revid": "226458", "url": "https://it.wikipedia.org/wiki?curid=570047", "title": "Conferma del credito", "text": "La conferma del credito \u00e8 una garanzia personale tipica della vendita su documenti, cio\u00e8 la vendita che ha per oggetto beni rappresentati da titoli. In questa figura di vendita l'alienante si libera dall'obbligo della consegna trasferendo all'acquirente i titoli rappresentativi di merci. \nIl pagamento del prezzo avviene dunque dopo che la merce \u00e8 stata spedita dal venditore, il quale conseguentemente sente molto forte l'esigenza e la necessit\u00e0 di veder garantito proprio il pagamento nella sua puntualit\u00e0. Questa esigenza \u00e8 soddisfatta spesso con la conferma del credito ad opera di un istituto bancario, il quale, con questo negozio, assicura al venditore la presenza e la disponibilit\u00e0 di fondi del compratore al tempo della consegna dei titoli. La conferma impegna la banca a pagare il prezzo nel momento della consegna dei titoli. Le uniche eccezioni che l'istituto creditizio pu\u00f2 opporre sono quelle afferenti all'irregolarit\u00e0 e all'incompletezza dei documenti e quelle inerenti al rapporto di conferma del credito. Non pu\u00f2 invece opporre le eccezioni basate sulla compravendita. \nLa conferma del credito fonda una garanzia autonoma: il compratore resta tenuto a pagare il prezzo, ma, in forza di questo schema, l'obbligazione della banca diventa primaria (quindi, il venditore pu\u00f2 rivolgersi al compratore solo dopo che la banca ha rifiutato il pagamento)."}
{"id": "570050", "revid": "120418566", "url": "https://it.wikipedia.org/wiki?curid=570050", "title": "Umberto Merlin", "text": "Biografia.\nUmberto Camillo Rodolfo Merlin nacque a Rovigo, il 17 febbraio 1885, primogenito di Andrea, impiegato, e di Elisa Bisaglia, casalinga.\nCoetaneo e compagno di classe di Giacomo Matteotti (frequentano entrambi il Liceo Classico \"Celio\" di Rovigo), si laurea in legge a Padova nel 1906.\nA soli 15 anni diventa presidente dei giovani democratico-cristiani associati nel circolo \"San Francesco\" di Rovigo. Il suo progetto politico era quello di creare associazioni omologhe a quelle socialiste e repubblicane e coinvolgere le Casse Rurali quali soggetti attivi nella trasformazione economica delle campagne.\nL'attivit\u00e0 di Merlin fu notata ed apprezzata da Giuseppe Toniolo che lo avrebbe voluto con s\u00e9 a Firenze tra i membri laici del primo nucleo della costituenda Unione Popolare.\nAlle elezioni politiche del 1913, nelle quali i cattolici non potevano ancora direttamente partecipare, ma con il Patto Gentiloni si impegnavano ad appoggiare gli esponenti liberali, Umberto Merlin svolse la campagna elettorale a favore dell'esponente liberale Ugo Maneo presso il quale in quel periodo svolgeva opera di praticantato presso il suo studio di avvocato.\nUgo Maneo risult\u00f2 vincente al ballottaggio con il socialista Galileo Beghi ma l'anno successivo dovette cedere il seggio di Montecitorio a quest'ultimo in seguito all'accoglimento del ricorso presentato dall'esponente socialista.\nA causa di questa sconfitta, i rapporti tra liberali e cattolici si deteriorarono e da parte dei cattolici era sempre pi\u00f9 sentita l'esigenza di diventare parte politica attiva.\nAllo scoppio della prima guerra mondiale Merlin entra nel Regio Esercito con il grado di tenente. Nel 1919 \u00e8 tra i fondatori del Partito Popolare insieme a Luigi Sturzo e ad Alcide De Gasperi di cui diviene membro nella direzione e consigliere nazionale. Secondo Merlin, il Partito Popolare \"non doveva difendere interessi, ma principi, non la borghesia, ma gli alti valori morali\".\nMerlin veniva cos\u00ec descritto nel 1919 in un rapporto prefettizio:\n\"... un giovane di molto ingegno, di grande equilibrio morale e di attivit\u00e0 tenace. Egli ha saputo iniziare una organizzazione che \u00e8 bene avviata, ma sulla efficacia di essa non possono ancora avventurarsi giudizi o previsione, perch\u00e9 non si sono ancora avute notevoli manifestazioni collettive del Partito, ed anche perch\u00e9, se pure i principi e le pratiche religiose sono ancora in vigore nel complesso della Provincia, non \u00e8 dato di affermare quale influenza ci\u00f2 possa avere nel campo politico...\"\nIn un articolo pubblicato su \"Il Popolo\", settimanale della Diocesi di Adria, il 3 maggio 1919, cos\u00ec Umberto Merlin racconta la nascita del Partito Popolare:\n\"... In una sera del dicembre 1918 eravamo riuniti a Roma in una trentina di amici per gettare le basi del nuovo Partito. Don Luigi Sturzo aveva finito di esporci le linee fondamentali del programma: dopo lunga discussione l'accordo erasi raggiunto. Sturzo, piangendo di commozione, ci disse che il nostro lavoro era finito, ora toccava ad altri. Il giorno dopo una commissione di fiduciari avrebbe illustrato al Santo Padre le nostre proposte: se Egli avesse creduto, i cattolici italiani avrebbero costituito il loro Partito; se fosse stato di diverso avviso, essi avrebbero desistito dal loro tentativo, continuando il lavoro nell'ambito dell'Azione Cattolica\".\nViene eletto deputato nel 1919, nel 1921 e nel 1924. Fu tra i favorevoli all'alleanza tra i popolari ed i fascisti e quando si form\u00f2 il governo Mussolini venne nominato sottosegretario al Ministero delle Terre Liberate dal Nemico, carica che ricopr\u00ec fino al 5 febbraio 1923, giorno in cui il suddetto dicastero venne soppresso.\nDurante il periodo della dittatura fascista svolge l'attivit\u00e0 di avvocato. Subito dopo il 25 aprile 1945 rivest\u00ec la carica di sindaco di Rovigo. Nel 1946 viene eletto all'Assemblea Costituente e nel 1948, per le prime quattro Legislature e fino alla morte, al Senato della Repubblica."}
{"id": "570051", "revid": "190914", "url": "https://it.wikipedia.org/wiki?curid=570051", "title": "Registro a scorrimento", "text": "I registri a scorrimento (in inglese detti \"shift register\") sono componenti utilizzati nell'elettronica digitale costituiti da una catena di celle di memoria ad 1 bit (comunemente dei flip-flop, solitamente di tipo DT data-trigger) interconnesse tra loro: ad ogni impulso di clock essi consentono lo scorrimento dei bit da una cella a quella immediatamente adiacente. Lo scorrimento pu\u00f2 avvenire in un'unica direzione predeterminata, o in direzione variabile comandata da una linea di controllo (registri bidirezionali). L'uso dei registri a scorrimento rende pi\u00f9 agevoli le operazioni di lettura e scrittura dei dati in un sistema.\nTipi di registri a scorrimento.\nRegistri SISO.\nNei registri SISO (\"serial input-serial output\"), \u00e8 presente un solo terminale di ingresso, quindi i bit vengono caricati uno alla volta (forma seriale): alla prima transizione attiva del segnale di clock, il dato presente sull'ingresso viene trasferito all'uscita della prima cella, al successivo impulso il dato passa alla seconda cella e cos\u00ec via fino all'uscita dell'ultima cella di memoria, dove i dati vengono letti anche in questo caso uno alla volta.\nRegistri SIPO.\nNei registri SIPO (\"serial input-parallel output\"), i dati vengono caricati sempre in forma seriale, per\u00f2 sono prelevati contemporaneamente, in qualsiasi istante sulle uscite delle varie celle di memoria, quindi l'uscita \u00e8 di tipo parallelo.\nRegistri PISO.\nI registri PISO (\"parallel input-serial output\") consentono il caricamento dei dati in forma parallela. Gli N bit della parola da memorizzare vengono applicati agli N terminali di ingresso dati del registro, in questo tipo di registri \u00e8 presente un ingresso di controllo che d\u00e0 l'abilitazione al caricamento dei dati, se il terminale di abilitazione \u00e8 a 0 (write) alla prima transizione del segnale di clock i flip-flop memorizzano i dati impostati, naturalmente lo stato dei terminali di ingresso deve rimanere stabile finch\u00e9 l'ingresso di controllo \u00e8 basso per evitare la scrittura di dati errati, terminata l'operazione l'ingresso di controllo viene portato a 1 (shift). A questo punto i dati vengono prelevati in forma seriale sull'uscita dell'ultima cella di memoria durante gli N cicli di clock successivi.\nL'animazione qui sotto mostra la sequenza scrittura/scorrimento con il relativo stato interno del registro\nRegistri PIPO.\nNei registri PIPO (\"parallel input-parallel output\") il caricamento e la trasmissione dei dati avvengono in forma parallela.\nApplicazioni.\nLe applicazioni in cui sono indispensabili i registri a scorrimento sono molteplici.\nPer esempio quando sia necessario trasferire i dati da un elaboratore ad una periferica bisogna spesso operare una conversione di formato da parallelo a seriale e viceversa: in un sistema digitale, infatti, i bit vengono solitamente trasferiti in forma parallela ma se i due sistemi sono separati da distanze significative pu\u00f2 non risultare conveniente utilizzare tante linee di trasmissione quanti sono i bit da inviare, ma si preferisce trasferire i bit serialmente uno alla volta. In questi casi i registri possono realizzare una conversione da parallelo a seriale dei dati e viceversa ovviamente sincronizzando opportunamente i segnali di controllo in modo da non avere errori di scrittura e di lettura nei registri.\nInoltre possono essere utilizzati per variare la velocit\u00e0 di trasferimento dei dati seriali su una linea nel caso in cui un dispositivo lento debba trasferire dei dati ad un dispositivo pi\u00f9 veloce, i bit che arrivano dal dispositivo lento vengono memorizzati nel registro per poi essere inviati con una frequenza superiore a quello pi\u00f9 veloce.\nUn'altra applicazione pu\u00f2 essere quella di utilizzare un registro a scorrimento come \"linea di ritardo\" per far pervenire ad un elemento di un sistema un segnale con un certo ritardo rispetto al momento in cui viene generato, la durata del ritardo pu\u00f2 essere variata cambiando la frequenza del clock oppure prelevando il segnale su una diversa uscita del registro."}
{"id": "570052", "revid": "1318658", "url": "https://it.wikipedia.org/wiki?curid=570052", "title": "Arrondissement di B\u00e9thune", "text": "L\"arrondissement\" di B\u00e9thune \u00e8 una suddivisione amministrativa francese, situata nel dipartimento del Passo di Calais, nella regione Alta Francia.\nI suoi confini e le sue sottodivisioni sono stati ristabiliti nel 2015.\nComposizione.\nL\"arrondissement\" di B\u00e9thune raggruppa 116 comuni in 14 cantoni:"}
{"id": "570053", "revid": "15756", "url": "https://it.wikipedia.org/wiki?curid=570053", "title": "Contratto per persona da nominare", "text": "Il contratto da persona da nominare \u00e8 quel contratto con cui una parte (lo stipulante) si riserva il potere di nominare, entro il termine legale (tre giorni) o il diverso termine pattiziamente stabilito, un'altra persona come parte sostanziale del contratto (Articolo 1402 c.c.): si riserva, cio\u00e8, di nominare chi deve acquistare i diritti ed assumere gli obblighi nascenti dal contratto. \nLa \"riserva di nomina\" genera quindi una parziale indeterminatezza soggettiva del contratto: il rapporto, infatti, viene ad esistere tra le parti originarie (stipulante e promittente), ma \u00e8 previsto, in alternativa, che il contratto faccia capo ad un terzo. Infatti, l'atto di nomina determina una situazione per cui il nominato entra nel contratto come parte sostanziale in aggiunta o in sostituzione dello stipulante, acquistando retroattivamente i diritti e gli obblighi. Se il termine scade senza che alla controparte venga comunicata la nomina, il contratto si consolida in capo allo stipulante.\nLa riserva di nomina \u00e8 un patto accessorio, ed \u00e8 da tenersi distinta rispetto alla clausola che autorizza la cessione del contratto: la nomina, infatti, fa acquistare al nominato la posizione di parte con effetto retroattivo, mentre nella cessione la posizione di parte si trasferisce dal cedente al cessionario con effetto a partire dalla cessione. La riserva di nomina \u00e8 diversa anche dalla rappresentanza: infatti, con la riserva di nomina lo stipulante non si estranea dal contratto, anzi ne diviene parte sostanziale.\nSecondo una dottrina, il contratto per persona da nominare deve ricondursi allo schema della condizione: il contratto concluso tra stipulante e promittente sarebbe cio\u00e8 sottoposto a condizione risolutiva (la nomina)e, accanto a questo contratto, si porrebbe quello tra terzo e promittente, a sua volta sottoposto a condizione sospensiva (anche qui, la nomina). \u00c8 vero che la nomina risolve gli effetti del contratto in capo allo stipulante, ma \u00e8 improprio dire che siamo in presenza di una condizione risolutiva, dato che la nomina non rende incerto il rapporto nella sua interezza, ma si limita a rendere incerto un elemento, quello della titolarit\u00e0 finale dei diritti e degli obblighi che ne nascono. \nSecondo altri Autori la riserva di nomina \u00e8 un'autorizzazione: si concreta, infatti, nell\"autorizzazione che una parte d\u00e0 all'altra di andare a mutare in proprio favore e con effetto retroattivo la titolarit\u00e0 del rapporto contrattuale\". Tale tesi viene per\u00f2 criticata osservando che il concetto di autorizzazione \u00e8 privo di un proprio autonomo rilievo giuridico, rimanendo esclusivamente sul piano empirico-descrittivo: la nozione, infatti, lascerebbe impregiudicata l'individuazione sia del profilo funzionale, sia della disciplina di riferimento, atteso che l'autorizzazione non \u00e8 oggetto di una propria disciplina.\nIl negozio autorizzativo sembra, invero, risolversi in altre fattispecie, queste s\u00ec oggetto di qualifica e disciplina. Il contratto all'esame appare dunque essere riconducibile all'area della rappresentanza, ed in particolare alla rappresentanza cd. eventuale (quale sottocategoria della rappresentanza in incertam personam).\nMalgrado la presenza della riserva di nomina, il contratto \u00e8 perfetto tra le parti originarie; in ordine all'efficacia, invece, c'\u00e8 dissenso. Per alcuni mancherebbe una sospensione degli effetti finali: il contratto avrebbe immediata efficacia traslativa, perci\u00f2 il bene entrerebbe nel patrimonio dello stipulante; i suoi creditori potrebbero aggredirlo e sottoporlo ad atti conservativi, ma il soddisfacimento del loro diritto rimarrebbe subordinato al consolidamento del contratto in capo al loro debitore. Per altri l'efficacia rimarrebbe sospesa sino alla dichiarazione di nomina o sino alla spirare del termine per realizzarla: nondimeno il completamento della fattispecie nei due modi ora indicati determinerebbe la produzione ex tunc degli effetti, col risultato che dopo lo spirare del termine per la nomina (sia o no questa intervenuta), l'efficacia del contratto apparirebbe prodotta senza soluzione di continuit\u00e0, gi\u00e0 dalla conclusione di quest'ultimo. La legge non pone limitazioni per l'applicabilit\u00e0 dell'istituto: sembra che la clausola che prevede la riserva di nomina sia apponibile ad ogni contratto. Per alcuni, resterebbero esclusi dall'ambito di operativit\u00e0 della figura i contratti \"intuitus personae\" (nei quali l'identit\u00e0 del contraente o la sua presenza o le sue qualit\u00e0 sono determinanti per la formazione del consenso). \nLo stipulante \u00e8 parte formale e sostanziale del negozio, quindi \u00e8 a lui che bisogna guardare per accertare la sussistenza della capacit\u00e0 e dell'integrit\u00e0 del consenso. Una volta nominato efficacemente il terzo, si applicano le norme sulla rappresentanza: per la nomina non sono richieste formalit\u00e0. Per\u00f2, va rilevato che la riserva richiede che si osservino gli oneri di opponibilit\u00e0 previsti per il contratto principale, soprattutto la trascrizione (sar\u00e0 perci\u00f2 inopponibile la riserva di nomina rispetto ai creditori dello stipulante ed ai suoi aventi causa che hanno trascritto il loro acquisto prima della trascrizione della riserva).\nDisciplina della figura.\nLa nomina \u00e8 un negozio giuridico unilaterale e recettizio, col quale lo stipulante imputa il rapporto contrattuale al terzo nominato con effetto retroattivo. Dall'art. 1402 secondo comma si ricava che la nomina \u00e8 efficace se lo stipulante \u00e8 legittimato ad imputare al terzo il rapporto contrattuale: la legittimazione sussiste solo se lo stipulante ha la rappresentanza del terzo, che a tal fine deve aver conferito procura. In difetto di rappresentanza la nomina \u00e8 inefficace, a meno che non venga accettata dal terzo. L'accettazione \u00e8 considerata ratifica e deve intervenire entro il termine stabilito per la nomina, altrimenti il contratto si consolida in capo allo stipulante.\nLa nomina va fatta, a pena di nullit\u00e0, con la stessa forma usata per il contratto tra stipulante e promittente (Forma per relationem), ed \u00e8 soggetta alla stessa pubblicit\u00e0 richiesta per il contratto cui inerisce. \nQuindi, se il contratto \u00e8 sottoposto a trascrizione, andr\u00e0 trascritta anche la nomina: la nomina trascritta dopo la scadenza del termine \u00e8 inopponibile al terzo acquirente dallo stipulante che abbia trascritto in precedenza il suo acquisto. \nCome visto, la nomina \u00e8 un negozio unilaterale e recettizio: va infatti comunicata al promittente entro tre giorni dalla stipula. Si pu\u00f2 pattiziamente prevedere un termine pi\u00f9 lungo, ma quando la nomina \u00e8 comunque fatta oltre il terzo giorno, si considera come se lo stipulante avesse acquistato il bene in proprio e poi lo avesse alienato a terzi (a fini fiscali si avr\u00e0 dunque un doppio passaggio di propriet\u00e0). \nDopo la nomina, il terzo diventa parte in senso sostanziale a partire dalla stipula: non potr\u00e0 per\u00f2 opporre al promittente le eccezioni fondate sul suo rapporto con lo stipulante. Il rapporto stipulante-terzo pu\u00f2 avere varie fonti: un mandato o altro rapporto il cui lo stipulante usa un affare concluso nel suo interesse. Dato che la nomina ha effetto retroattivo, l'acquisto del nominato prevale sugli atti esecutivi dei creditori dello stipulante se la riserva di nomina \u00e8 stata resa opponibile."}
{"id": "570057", "revid": "64833", "url": "https://it.wikipedia.org/wiki?curid=570057", "title": "Bertoleoni", "text": ""}
{"id": "570059", "revid": "729019", "url": "https://it.wikipedia.org/wiki?curid=570059", "title": "AGM-12 Bullpup", "text": "LAGM-12 Bullpup \u00e8 stato il primo missile aria-superficie radio-guidato prodotto in larga scala per equipaggiare le forze aeree statunitensi. Fu impiegato durante la guerra del Vietnam ma le sue prestazioni erano limitate dalla scarsa efficienza del sistema di guida utilizzato. A partire dagli anni settanta \u00e8 stato sostituito dal ben pi\u00f9 avanzato AGM-65 Maverick.\nStoria.\nDurante la guerra in Corea, l'US Navy valut\u00f2 la necessit\u00e0 di equipaggiare gli aerei imbarcati con un sistema missilistico in grado di colpire gli obiettivi con precisione. Pertanto nel 1953 invit\u00f2 le aziende a sottoporre le proprie proposte. Nel 1954, tra i 14 progetti presentati, l'US Navy scelse quello avanzato dalla Martin Orlando Division alla quale assegn\u00f2 il contratto di sviluppo. Il nuovo missile, designato ASM-N-7 Bullpup, era ispirato alle armi teleguidate messe a punto dalla Germania alla fine della seconda guerra mondiale. \nIl progetto era disegnato attorno a una bomba standard da 113\u00a0kg, con l'inserimento del sistema di guida a radio comando, delle alette e di un motore a razzo Thiokol a propellente solido. I primi esemplari di serie nel missile entrarono in servizio nel 1959 ma gi\u00e0 l'anno successivo la produzione pass\u00f2 a una nuova versione migliorata, designata ASM-N-7A Bullpup A, che montava un motore a razzo a propellente liquido immagazzinabile Thiokol LR58.\nIl sistema di guida era molto semplice. Nella parte posteriore del missile erano installati due \"flare\", ossia dispositivi pirotecnici molto luminosi, grazie ai quali l'operatore dall'aereo lanciatore poteva seguire il missile e mantenerlo allineato sul bersaglio grazie a un joystick collegato a un radiotrasmettitore che inviava i comandi all'ordigno, fino all'impatto. La semplicit\u00e0 del sistema di controllo ne facilitava l'installazione su qualsiasi tipo di aereo e di elicottero in grado di trasportare il missile e difatti il Bullpup ebbe una larga diffusione andando ad equipaggiare aerei ad elica come l'A4D Skyraider e a getto come l'A-4 Skyhawk, nonch\u00e9 gli elicotteri HUS-1 dei Marines.\nNel 1959 la Martin Orlando aveva iniziato a sviluppare una variante per l'USAF, denominata GAM-79 White Lance, che utilizzava un sistema di guida migliorato che non richiedeva di mantenere manualmente l'allineamento del missile fino all'impatto. Ci\u00f2 consentiva al velivolo lanciatore di porre in essere manovre evasive dopo il lancio del missile. In attesa che lo sviluppo di questa variante fosse completato, l'USAF acquis\u00ec il modello ASM-N-7 con la designazione GAM-83. Il programma White Lance fu assorbito nell'ambito dei progetti di sviluppo del Bullpup e diede vita al GAM-83A, che praticamente era l'ASM-N-7A dell'US Navy con il sistema di guida del White Lance.\nTra il 1962 e il 1963 le forze armate americane adottarono il nuovo sistema di designazione unificato, per cui l'ASM-N-7 e il GAM-83 furono ridesignati AGM-12A Bullpup, mentre l'ASM-N-7A e il GAM-83A ricevettero la designazione AGM-12B Bullpup A.\nNel 1964 entr\u00f2 in servizio l'AGM-12C Bullpup B (gi\u00e0 ASM-N-7B) che aveva dimensioni e pesi molto maggiori rispetto alle versioni precedenti, montava una testata da 454\u00a0kg e utilizzava un propulsore migliorato Thiokol LR62. Nel frattempo su richiesta dell'USAF fu realizzata la versione AGM-12D Bullpup B (gi\u00e0 GAM-83B), entrata in servizio nel 1965. e basata sull'AGM-12B rispetto al quale aveva un diametro leggermente maggiorato e poteva ospitare - in alternativa alla testata convenzionale - una carica nucleare W-45 con potenza regolabile da 1 a 15 kt.\nL'ultima versione realizzata fu la AGM-12E Bullpup B, voluta dall'USAF. Sostanzialmente era un AGM-12C nel quale la carica esplosiva unica da 454\u00a0kg era sostituita da una testata cluster contenente oltre 800 ordigni BLU-26/B, destinata all'attacco delle installazioni antiaeree.\nLa produzione del Bullpup termin\u00f2 nel 1970 con un totale di 22.100 missili nelle varie versioni, compresi 4.600 AGM-12C e 840 AGM-12D. Altri 8.000 missili sono stati prodotti su licenza da un consorzio di industrie europee guidato dalla norvegese Kongsberg, per equipaggiare la Fleet Air Arm inglese e le forze aeree di Danimarca, Norvegia e Turchia.\nPer le esigenze di addestramento fu realizzato l'ATM-12 (gi\u00e0 TGAM-83), un razzo aria-terra modificato con il sistema di guida e controllo del Bullpup.\nI missili Bullpup sono stati impiegati dalle forze aeree americane nel corso della guerra in Vietnam, con risultati poco soddisfacenti dovuti alla difficolt\u00e0 di guidare gli ordigni sul bersaglio, all'eccessiva esposizione del velivolo lanciatore nei confronti del fuoco antiaereo, alla scarsa efficacia della testata. Le forze aeree americane iniziarono a ritirarli negli anni settanta, sostituendoli con i missili AGM-65 Maverick, anche se il Bullpup \u00e8 stato utilizzato almeno fino agli anni ottanta soprattutto a fini addestrativi.\nCaratteristiche.\nIl Bullpup \u00e8 costituito da un corpo centrale contenente la carica bellica (che nelle prime versioni era una bomba da 113\u00a0kg), un propulsore a razzo con propellente liquido immagazzinabile, artifizi luminosi (flare), sistema di ricezione dei comandi radio, alette stabilizzatrici caudali e superfici di controllo anteriori. Il sistema di guida \u00e8 del tipo a radiocomando MCLOS (Manual Command Line Of Sight) che richiede il costante intervento dell'operatore per mantenere il missile allineato sul bersaglio."}
{"id": "570061", "revid": "729019", "url": "https://it.wikipedia.org/wiki?curid=570061", "title": "MGM-1 Matador", "text": "Il Martin MGM-1 Matador \u00e8 stato il primo missile da crociera nucleare mai costruito, entrato in servizio nel 1953 con l'USAF\nCaratteristiche.\nLa versione B-61A del Matador \u00e8 equipaggiata con una testata nucleare da 50 kt ed \u00e8 pilotata da un operatore a terra che usa un segnale radio generato da un radar. Questo sistema limitava la portata dell'ordigno e inoltre la trasmissione poteva essere facilmente intercettata dal nemico.\nQuesto problema venne in parte risolto nella versione MGM-1C dotata del sistema di guida \"Shanicle\" (Short Range Navigation Vehicle) che si avvaleva di microonde per portare il missile fino al bersaglio.\nStoria.\nIl progetto del Matador inizi\u00f2 nell'immediato secondo dopoguerra sotto il nome di MX-771, quando alla \"Glenn L. Martin Company\" venne affidato il compito di sviluppare un missile da crociera subsonico con testata nucleare. Il primo prototipo, l'XSSM-A-1, vol\u00f2 il 20 gennaio 1949 e, a causa della guerra di Corea, venne assegnata ad esso la massima priorit\u00e0 nello sviluppo.\nNel 1951 l'USAF cambi\u00f2 il nome ai due esemplari fino ad allora costruiti in XB-61 e YB-61, che divennero B-61A quando inizi\u00f2 la produzione vera e propria e divennero operativi nel 1953. Nel 1955 si cambi\u00f2 nuovamente designazione in TM-61A, dove TM significava per \"Tactical Missile\".\nNegli anni a venire si miglior\u00f2 il Matador dando vita ad un progetto separato che port\u00f2 alla nascita dell'MGM-13 Mace, ma siccome questo procedette con lentezza, l'USAF ritenne giusto anche continuare a guardare al progetto originario, e cos\u00ec si giunse, nel 1957, a creare la versione TM-61C dotata del nuovo sistema di guida \"Shanicle\" che ne aumentava la portata fino a 1\u00a0000\u00a0km.\nNel 1963 si cambi\u00f2 per l'ultima volta il nome del missile in MGM-1C (dato che la versione C aveva sostituito completamente la A), ma gi\u00e0 un anno prima tutti i Matador erano stati ritirati dal servizio, dopo che ne furono costruiti circa 1\u00a0200.\nCollegamenti esterni.\nMartin SSM-A-1/B-61/TM-61/MGM-1 Matador"}
{"id": "570063", "revid": "729019", "url": "https://it.wikipedia.org/wiki?curid=570063", "title": "AGM-28 Hound Dog", "text": "Il North American Aviation AGM-28 \"Hound Dog\" era un missile nucleare (precisamente termonucleare) aria-terra (AGM, acronimo di Air to Ground Missile) statunitense, in servizio a partire dagli anni sessanta fino al 1975.\nLa designazione di fabbrica del progetto era GAM-77, ma fu ribattezzato \"Hound Dog\" a causa di una contemporanea canzone di successo di Elvis Presley.\nL'Hound Dog, pur progettato per essere lanciato dai B-52, era un'arma ingombrante anche per il gigantesco bombardiere, con i suoi 13 m di lunghezza e 4.350 kg di peso. A causa di ci\u00f2 era stato previsto che il missile potesse essere usato per coadiuvare gli 8 turbofan del B-52 in fase di decollo, infatti il carburante consumato in tale maniera, poteva essere reinserito dal bombardiere nel serbatoio del missile.\nIl motore turbogetto Pratt &amp; Whitney J52 che equipaggiva l'AGM-28, poteva spingerlo ad una velocit\u00e0 di Mach 2.1 (circa 2600 km/h) per una gittata massima di 1100 km.\nLa testata termonucleare trasportata, da 790\u00a0kg, poteva avere una potenza tra i 500 kT e i 4 MT.\nDi Hound Dog ne sono stati prodotti circa 700, e ad esempio nel 1963 erano in servizio attivo addirittura 593 esemplari; tutti erano in forza allo Strategic Air Command (SAC) statunitense."}
{"id": "570064", "revid": "339392", "url": "https://it.wikipedia.org/wiki?curid=570064", "title": "S&amp;H", "text": ""}
{"id": "570065", "revid": "228587", "url": "https://it.wikipedia.org/wiki?curid=570065", "title": "D.R.I.", "text": ""}
{"id": "570066", "revid": "339392", "url": "https://it.wikipedia.org/wiki?curid=570066", "title": "S&amp;h", "text": ""}
{"id": "570067", "revid": "124836630", "url": "https://it.wikipedia.org/wiki?curid=570067", "title": "PGM-19 Jupiter", "text": "Il PGM-19 Jupiter era un missile bistadio a medio raggio (MRBM) con portata tra i 1\u00a0000 e i 5\u00a0500 km, armato con una potente testata termonucleare, prodotto dalla Chrysler, che aveva gi\u00e0 sviluppato il precedente PGM-11 Redstone.\nStoria del progetto.\nLa nascita del missile ebbe luogo, concettualmente, nel 1954, presso l'arsenale di Redstone, su richiesta della \"Ballistic Missile Agency\" dell'esercito statunitense. Alla realizzazione del missile si doveva porre la massima cura nell'aerodinamica, in quanto era previsto il rientro nell'atmosfera sarebbe avvenuto ad alta velocit\u00e0.\nIl 14 febbraio 1955 il Technological Capabilities Panel, meglio conosciuto come \"Killian Committee\", raccomand\u00f2 di avviare al pi\u00f9 presto lo sviluppo di nuovi tipi di missile che potessero raggiungere la distanza di 1\u00a0500 miglia (c.a 2400 km), da sviluppare parallelamente agli ICBM (Inter-Continental Ballistic Missile). Questa tipologia di missili dest\u00f2 subito interesse, tanto che il l'Army Deputy Chief, Research &amp; Development (A.D.C., R. &amp; D), fu interrogato dall'O.C.O. sulla reale possibilit\u00e0 di sviluppare un missile della gittata di 1\u00a0000-1\u00a0500 mi. Vennero prese in considerazione diverse tipologie di operazioni. Secondo il comandante dell'A.D.C.R. &amp; D. assalti aviotrasportati a grandi distanze potevano caratterizzare le future operazioni dell'esercito, ed in questo caso il trasporto in zona di operazione dei sistemi missilistici a corto raggio Redstone e Sergeant poteva rappresentare un serio problema di natura logistica. Pertanto poteva risultare efficace ed economico il lancio di missili a medio raggio da luoghi relativamente arretrati del fronte. Tale raccomandazione sort\u00ec alcuni effetti, il 15 marzo 1955 l'Assistent Chief on Staff, G-3 (Training), raccomand\u00f2 l'immediato inizio del programma di sviluppo dei missili balistici classe 1\u00a0000\u20141\u00a0500 miglia. Inoltre il CON.AR.C. (Continental Army Command) inizi\u00f2 a esaminare e ad aggiornare le proprie concezioni operative relative al 1954. La proposta per un missile a corto raggio (75 miglia) rimase la stessa, in quanto l'adozione del Sergeant rappresentava la miglior soluzione per soddisfare tale requisito. Nel settore del medio raggio fu suggerito lo sviluppo di un'arma con gittata da 250 miglia, al posto della precedente da 150 miglia. Il missile da 250 miglia eliminava, nel pensiero del CON. AR.C., lo sviluppo di quello da 500 miglia, ma l'esercito richiedeva la possibilit\u00e0 di effettuare attacchi con testate nucleari contro bersagli a lungo raggio. Entro il maggio 1955 il Redstone Arsenal complet\u00f2 uno studio di massima, che era stato commissionato dall'O. C. O. nel gennaio dello stesso anno. Tale studio riguardava tre tipi di missili, uno dei quali era un IRBM (Inter Mediate Ballistic Missile).\nNel settembre 1955 Wernher von Braun, durante un briefing sui missili a lungo raggio tenutosi presso il Segretario alla Difesa statunitense, afferm\u00f2 che l'estensione della gittata dei missili a 1\u00a0500 miglia (3\u00a0400 km) era il logico sviluppo del successore del missile PGM-11 Redstone. Di conseguenza, nel dicembre dello stesso anno, i Segretari di Stato alla Marina ed all'Esercito avviarono lo sviluppo congiunto di un missili MRBM lanciabile da navi e da basi terrestri. Il requisito per la conservazione e bordo ed il lancio, dettato dalla grandi dimensioni e dalla forma del missile, diedero vita ad un'arma dalla grande circonferenza. Ci\u00f2 port\u00f2, nel novembre 1956, all'abbandono del programma da parte dell'US Navy, che prefer\u00ec sviluppare in proprio il missile SLBM Lockheed UGM-27A Polaris lanciabile da sommergibili in immersione. Lo Jupiter mantenne tuttavia la sua forma, il che lo rese troppo grosso per il trasporto da parte degli aerei cargo Douglas C-124 Globemaster II dell'US Air Force.\nTecnica.\nIl missile balistico superficie-superficie a medio raggio Jupiter era una versione maggiorata del precedente Chrysler SSM-A-14 Redstone, dotato di minore lunghezza, diametro maggiore, e pesante l'80% in pi\u00f9. Il sistema missilistico Jupiter era mobile, ed il missile veniva trainato nella postazione di lancio ed eretto con un cavo sollevatore. Uno speciale riparo ripiegabile a petalo copriva la parte inferiore del missile durante la preparazione prima del lancio e le operazioni di rifornimento del carburante. La sezione del serbatoio carburante era ottenuta saldando pannelli estrusi di lega di alluminio. Dalla sua base piatta si protendeva l'ugello della camera di scoppio che poteva ruotare su supporti a sospensione cardanica in qualsiasi direzione di 7\u00b0, in modo da far virare il missile in ogni direzione. La velocit\u00e0 in fase di rientro nell'atmosfera era molto alta, e per proteggere la testata bellica dall'attrito venne installata una speciale ogiva dotata di scudo termico.\nL'apparato propulsore era rappresentato dal motore-razzo Rocketdyne LR70-NA (Model S3D) erogante 68\u00a0100\u00a0kg/s, utilizzante come combustibile ossigeno liquido e cherosene RP-1. Il propulsore garantiva una spinta di 68\u00a0040 kg (150,000 lbf, 667 kN) a livello del mare per 2'37\u201d. La capacit\u00e0 di trasporto carburante, a pieno carico, era pari a 31\u00a0189 kg (68,760 lb) di ossigeno (Oxygen, LOX) e 13\u00a0796\u00a0kg (30.415\u00a0lb) di cherosene RP-1. Il consumo del propellente era pari a 284,7 kg/s (627,7\u00a0lb/s). Con il motore principale in funzione il missile era controllato sugli assi di beccheggio ed imbardata con spostamenti del motore, e in rollio dall'orientamento dei gas di scarico della turbopompa. Dopo 70\" dal lancio avveniva lo spegnimento del motore principale, quando il missile aveva raggiunto una velocit\u00e0 di Mach 13,04.\nIl motore vernier, erogante 227\u00a0kg/s e funzionante a propergolo liquido, si accendeva 2\u00a0s dopo lo spegnimento del motore principale, con conseguente distacco del corpo del missile (\"power unit\"), e controllava la velocit\u00e0 della sezione anteriore (\"body unit\") lungo la traiettoria finch\u00e9 non venivano soddisfatti i parametri del computer del sistema di guida e controllo. Il sistema di controllo dell'assetto spaziale era costituito da otto ugelli distribuiti intorno alla base della sezione anteriore e funzionanti ad azoto assicuravano l'assetto. Stabilizzato in volo, entravano in funzione i due razzi \"spin\", sempre posti alla base della sezione anteriore che conferivano una rotazione di 60 giri al minuto. A questo punto il cono anteriore (\"nose cone\") si separava dal resto della sezione anteriore (\"aft unit\"). Il cono anteriore iniziava il rientro nell'atmosfera ad una velocit\u00e0 di 17\u00a0131 km/h (10\u00a0645 mph, Mach 15.45). A questo punto il cono anteriore impattava il suolo, dopo aver percorso 2\u00a0844 km, ad una velocit\u00e0 di 0,49 Mach con un CEP (Circular Error Probable) di 1\u00a0500\u00a0m.\nLa carica bellica era costituita da un veicolo di rientro (Re-entry Vehicle) Goodyear Mk.2 (dotata di razzo di manovra da 225\u00a0kg/s) per la testata da 545\u00a0kg dotata di carica all'idrogeno Los Alamos/Sandia Mk.49 Mod.3 da 1,44\u00a0MT. Il CEP era pari a 1\u00a0500\u00a0m (4\u00a0925\u00a0ft).\nImpiego operativo.\nIl sistema, nato per essere usato dall'United States Army, era caratterizzato da un'eccellente mobilit\u00e0, in maniera similare a quella di armi sovietiche equivalenti. Esso veniva trainato da un autocarro pesante, parte di un convoglio di almeno 20 veicoli, poi veniva eretto, mentre un riparo a petalo proteggeva la parte inferiore dell'arma durante le operazioni di trasporto e rifornimento.\nIl 28 novembre 1956 il segretario alla difesa americano Charles E. Wilson emise la direttiva \"Roles and Missions\" con cui stabiliva che la giurisdizione dell'US Army fosse limitata ai missili con gittata utile fino a 200 miglia (322\u00a0km). Il sistema SM-78 Jupiter venne quindi ceduto all'USAF, che stava sviluppando il proprio missile MRBM Douglas PGM-17 Thor.\nA questo punto la mobilit\u00e0 del sistema Jupiter non ebbe pi\u00f9 molta importanza, ed i missili furono schierati in silos fissi. Il 16 dicembre 1956 il Consiglio Atlantico accett\u00f2 la proposta americana di schierare missili IRBM sul territorio europeo. La nuova filosofia operativa fu elaborata nel 1958, con la creazione della componente offensiva (il gladio), con cui integrare quella difensiva (lo scudo). Il primo missile PGM-19 Jupiter venne lanciato con successo il 1\u00ba marzo 1957, mentre la massima gittata operativa venne raggiunta con un lancio nel maggio dello stesso anno. Il 27 novembre 1957 il segretario alla difesa Neil McElroy, annunzi\u00f2 il contemporaneo sviluppo dei sistemi missilistici Thor e Jupiter. Nel gennaio 1958 il missile superficie-superficie PGM-19A Jupiter fu dichiarato operativo dall'US Army Ballistic Missile Division di Huntsville (Alabama), entrando in servizio, il 15 dello stesso mese, presso l'864th Strategic Missile Squadron. A questo reparto seguirono l'865th Strategic Missile Squadron e l'866th Strategic Missile Squadron, attivati presso il Redstone Arsenal rispettivamente il 1\u00ba giugno ed il 1\u00ba settembre dello stesso anno. La missione principale dell'866th S.M.S. consistette nell'addestramento degli equipaggi italiani e turchi destinati ad operare con il missile in Europa. La produzione del missile avvenne, ad opera della Chrysler Corporation, presso l'Army's Michigan Missile Plant. L'arma venne prodotta in circa 100 esemplari, fu operativa dal 1960 al 1963, ed usc\u00ec definitivamente dal servizio nel 1965.\nNell'aprile 1958, il Dipartimento della Difesa degli Stati Uniti inform\u00f2 l'US Air Force del progetto di schierare, a titolo di prova, i primi tre squadroni divenuti operativi con l'MRBM Jupiter (45 missili) in Francia. Le trattative fra la Francia e gli Stati Uniti per arrivare all'effettivo schieramento dei missili fallirono nel giugno 1958. Il nuovo presidente francese, Charles De Gaulle, rifiut\u00f2 di accettare l'installazione di qualsiasi missile MRBM Jupiter in Francia. Gli Stati Uniti esplorarono allora la possibilit\u00e0 di schierare i missili in Italia e Turchia. Nel frattempo l'U.S. Force gi\u00e0 stava effettuando i programma relativo all'installazione di quattro Squadron (60 missili) di MRBM Douglas PGM-17 Thor in Gran-Bretagna, nella zona intorno a Nottingham.\nIl 26 marzo 1959 uno specifico accordo bilaterale tra USA, Italia e Turchia sanc\u00ec la partecipazione dell'Aeronautica Militare Italiana e della Turk Hava Kuvvleteri alla gestione di Wing (Stormi) di missili IRBM.\nLa minaccia portata all'Unione Sovietica dallo schieramento in Europa del missili PGM-19A Jupiter e PGM-17 Thor, arriv\u00f2 a provocare la Crisi dei missili di Cuba del 1962. In risposta a tale schieramento il leader sovietico Chru\u0161\u010d\u0451v diede il via all'Operazione Anadyr, che port\u00f2 al posizionamento dei missili SS-3 e SS-4 sull'Isola di Cuba. La crisi che ne segu\u00ec port\u00f2 ad un accordo tra gli Stati Uniti e l'Unione Sovietica che stabiliva l'immediato ritiro dei missili sovietici da Cuba, cui sarebbe seguito lo smantellamento delle postazioni americane in Turchia, Italia e Gran Bretagna. I missili Jupiter vennero cos\u00ec ritirati dal servizio nel 1963, quando il deterrente a medio raggio pass\u00f2 ai missili balistici Polaris sublanciati.\nDal missile Jupiter deriv\u00f2 il razzo vettore Juno II, utilizzato dal 1958 al 1961 per il lancio di satelliti artificiali.\nItalia.\nIl 10 agosto 1959 lo Strategic Air Command diede il via all'Operazione Deep Rock, cio\u00e8 al rischieramento di missili balistici IRBM PGM-19A Jupiter in Italia.\nL'Aeronautica Militare italiana schier\u00f2 30 missili Chrysler PGM-17 Jupiter alle dipendenze dell'appositamente costituita 36\u00aa Aerobrigata Interdizione Strategica, con comando a Gioia del Colle (oggi sede del 36\u00ba Stormo), che venne istituita il 1\u00ba gennaio 1960 (in realt\u00e0 il 23 aprile 1960) ed entro sei mesi le previste dieci postazioni vennero tutte attivate.\nLa 36\u00aa Aerobrigata si articolava su:\nOgnuno dei dieci Gruppi controllava tre postazioni di lancio, ciascuna con un missile di pronto impiego e due ricariche, per un totale complessivo di trenta missili. Ad essi si affiancavano il 7230th Support Squadron e il 7230th USAF Dispensary, dall'ottobre 1962 sostituito dal 305th Minition Manteinance Squadron, dell'USAF. Il comando dell'Aerobrigata venne assunto dal colonnello Edoardo Medaglia, a cui succedettero i generali di brigata aerea Giulio Cesare Graziani (dall'8 febbraio 1961) e Oreste Genta. Il vicecomandante era un colonnello dell'U.S. Air Force.\nLo stato giuridico dei missili era piuttosto complesso, in quanto le armi restavano di propriet\u00e0 dello Strategic Air Command (secondo i programmi MPA/PDAP della NATO) ma erano gestiti dall'Aeronautica Militare, della quale portavano le insegne. La responsabilit\u00e0 del lancio dei missili era complessa, secondo la cosiddetta politica della doppia chiave. Infatti, il quadro di lancio era attivato congiuntamente da un ufficiale dell'USAF che stabiliva il bersaglio (ne erano programmati due, uno primario ed uno alternativo) e da un ufficiale dell'A.M.I. che effettuava il lancio vero e proprio. L'ordine di fuoco sarebbe arrivato dal comando del Supreme Headquarters Allied Powers Europe (SHAPE) di Wiesbaden (Germania) ed assoggettato in Italia a decrittazione e procedure di verifica dell'autenticit\u00e0. In caso di distruzione del comando SHAPE l'ordine di lancio poteva venire dal Comando delle Forze Alleate del Sud Europa (AFSOUTH) di Napoli. Per tutti il periodo che i PGM-19A Jupiter rimasero operativi non venne stabilito, invece, da chi dovesse venire la conferma del comando di fuoco da parte italiana. Questo ruolo fu attribuito, di volta in volta, al Capo di Stato Maggiore dell'Aeronautica Militare gen. Silvio Napoli, al sottocapo facente funzioni gen. Mario Bucchi, al Capo di Stato Maggiore della Difesa gen. Claudio Rossi, al Ministro della difesa on. Giulio Andreotti, al presidente del consiglio on. Amintore Fanfani ed al presidente della repubblica Giovanni Gronchi. Il 5 gennaio 1963 gli Stati Uniti comunicarono la loro decisione di smantellare gli Jupiter italiani, approvata dal Consiglio dei Ministri, e l'Aerobrigata fu disattivata il 1\u00ba aprile 1963 e sciolta ufficialmente il 21 giugno dello stesso anno.\nIn quattro occasioni, tra met\u00e0 dell'ottobre 1961 e l'agosto del 1962, missili Jupiter equipaggiati con testate nucleari della potenza di 1,4 megatoni di TNT (5,9 Milioni di miliardi di Joule di energia) vennero colpiti da fulmini nelle loro basi in Italia. In tutti i casi le batterie termiche vennero attivate, e solo in due occasioni il gas propulsivo al trizio-deuterio venne iniettato nell'alloggiamento della testata, causandone la parziale attivazione. Dopo che il 4\u00b0 fulmine colp\u00ec un missile Jupiter, l'U.S. Air Force install\u00f2 parafulmini in tutti i siti missilistici Jupiter in Italia ed in Turchia.\nTurchia.\nIl 28 ottobre 1959, durante l'amministrazione del presidente Dwight D. Eisenhower, il governo turco e quello degli Stati Uniti, al fine di potenziare il fianco del sud della NATO, firmarono un accordo per l'installazione di missili IRBM PGM-19 Jupiter a testata nucleare sulle basi militari della NATO posizionate in territorio turco, nel Sud Europa. Dopo il deposito dell'accordo tra i governi di USA e Turchia inizi\u00f2 lo schieramento dello Squadron sul territorio turco. Quindici missili furono dispiegati in cinque siti vicino a Smirne in Turchia, rimanendovi tra il 1961 e il 1963. I missili rimasero sempre sotto controllo dal personale dell'Aeronautica Militare degli Stati Uniti. I primi tre missili furono consegnati alla T\u00fcrk Hava Kuvvetleri (l'aeronautica militare turca), nell'ottobre 1962, proprio durante la crisi dei missili a Cuba. Tuttavia il personale della U.S. Air Force comandava ed armava le testate nucleari, sebbene la procedura di lancio prevista fosse uguale a quella per i missili installati in Italia. Le reali posizioni di schieramento dei missili MRBM Jupiter in Turchia sono coperte da un impenetrabile segreto di stato. Secondo alcune fonti, non confermate, sembra che uno dei cinque siti di lancio fosse posizionato sulle montagne vicino a Manisa e un altro sulle montagne vicino ad Akhisar. Il comando centrale venne installato presso la base aerea di Cigli, nelle vicinanze di Smirne.\nMolto prima che fossero installati in Turchia missili in grado di raggiungere il territorio sovietico, questi ultimi erano gi\u00e0 in gran parte obsoleti e sempre pi\u00f9 vulnerabili ai possibili attacchi sovietici. Gi\u00e0 nel 1961 il presidente John F. Kennedy aveva ordinato lo smantellamento di tutti gli IRBM Jupiter posizionati in Europa. L'U.S. Air Force, tuttavia, inizi\u00f2 con molto ritardo le operazioni di ritiro, e ci\u00f2 fece infuriare il presidente Kennedy quando venne a sapere che a pi\u00f9 di un anno dall'emissione dell'ordine i missili non erano ancora stati rimossi. Questa decisione contribu\u00ec a disinnescare la crisi dei missili di Cuba del mese di ottobre 1962. In effetti, nel quadro degli accordi segreti tra i sovietici e gli americani, la rimozione dei missili Jupiter dall'Europa era una delle condizioni per rimuovere i missili balistici installati a Cuba da parte dell'Unione Sovietica.\nVoli civili.\nAlcuni missili Jupiter vennero lanciati durante voli di test suborbitali con a bordo animali: il primo di questi test avvenne il 13 dicembre 1958, quando lo Jupiter AM-13 venne lanciato da Cape Canaveral (Florida) con a bordo una scimmia scoiattolo sudamericana appositamente addestrata dall'US Navy di nome Gordo. Purtroppo il paracadute di rientro della capsula non funzion\u00f2, e la scimmia rimase uccisa. I dati telemetrici ricevuti dimostrarono che l'animale era sopravvissuto ai 10\u00a0g (100\u00a0m/s2) del lancio, ad otto minuti in microgravit\u00e0 ed ai 40\u00a0g (390\u00a0m/s2) della fase di rientro. La capsula si inabiss\u00f2 nelle profondit\u00e0 dall'Oceano Atlantico a circa 410\u00a0km (302 miglia) da Cape Canaveral, e non pot\u00e9 mai essere recuperata. Un altro lancio con animali a bordo avvenne il 28 maggio 1959, quando fu lanciato lo Jupiter AM-18 con, stavolta, due scimmie a bordo: un macaco rhesus americano chiamato Able, del peso di 3,2\u00a0kg, e l'altra, una scimmia scoiattolo del Sud-America di nome Miss Baker del peso di 310 grammi. La capsula raggiunse un'altitudine di 96\u00a0km e vol\u00f2 per circa 2.400\u00a0km (1.500 miglia) decollando dall'Atlantic Missile Range, ancora a Cape Canaveral; durante il volo gli animali sopportarono un'accelerazione di 38\u00a0g oltre all'assenza di gravit\u00e0 per una durata di 9 minuti. La capsula raggiunse una velocit\u00e0 massima di circa 16.000\u00a0km/h (10.000\u00a0mph o 4,5\u00a0km/s) durante il volo, che dur\u00f2 complessivamente 16 minuti.\nDopo l'ammaraggio la capsula con a bordo i due animali fu raggiunta e recuperata dal rimorchiatore dell'USS Navy ATF-72 \"Kiowa\"; gli animali risultarono in buone condizioni, ma purtroppo Able mor\u00ec quattro giorni dopo il volo per una reazione all'anestesia somministratagli durante un intervento per l'asportazione di un elettrodo che si era infettato. Miss Baker al contrario visse ancora per molti anni dopo il volo, e mor\u00ec per insufficienza renale il 29 novembre 1984 presso l'United States Space and Rocket Center di Huntsville, in Alabama.\nEsemplari attualmente esistenti.\nIl Marshall Space Flight Center di Huntsville, Alabama espone un missile Jupiter presso il suo Rocket Garden.\nL'US Space &amp; Rocket Center di Huntsville, Alabama espone due Jupiter, di cui uno in configurazione lanciatore Juno II, presso il suo Rocket Park.\nUn SM-78/PMG-19 \u00e8 in mostra presso la Space Air Force Museum &amp; Missile di Cape Canaveral, in Florida. Il missile era stato esposto in Rocket Garden per molti anni fino al 2009, quando \u00e8 stato portato via e sottoposto ad un completo restauro.\nUno Jupiter (in configurazione Juno II) viene esposto presso il Rocket Garden del Kennedy Space Center, in Florida. Rimasto danneggiato dall'uragano Frances nel 2004, \u00e8 stato riparato e successivamente riesposto presso la mostra.\nUn PGM-19 \u00e8 in mostra presso il National Museum of the United States Air Force di Dayton, Ohio. Il missile era stato ottenuto dalla Chrysler Corporation nel 1963. Per decenni \u00e8 rimasto esposto all'esterno del museo, prima di essere rimosso nel 1998. Il missile \u00e8 stato restaurato dal personale del museo ed esibito nuovamente presso la Missile Silo Gallery nel 2007.\nUn PGM-19 \u00e8 in mostra presso il South Carolina State Fairgrounds di Columbia, Carolina del Sud. Il missile, designato \"Columbia\", \u00e8 stato prestato alla citt\u00e0 nel 1960 dalla US Air Force. Fu posizionato presso il quartiere fieristico della citt\u00e0 nel 1969, ad un costo di $ 10.000\nL'Air Power Park di Hampton, Virginia espone un SM-78.\nIl Virginia Museum of Transportation, collocato nel centro di Roanoke, Virginia, espone un PGM-19 Jupiter."}
{"id": "570068", "revid": "1543377", "url": "https://it.wikipedia.org/wiki?curid=570068", "title": "Cantone di Ch\u00e2telaudren", "text": "Il Cantone di Ch\u00e2telaudren era una divisione amministrativa dell'Arrondissement di Saint-Brieuc con capoluogo Ch\u00e2telaudren.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "570069", "revid": "125875611", "url": "https://it.wikipedia.org/wiki?curid=570069", "title": "Marin Bocconio", "text": "Nel 1299 o nel 1300, la data \u00e8 incerta viste le scarse notizie, raggrupp\u00f2 attorno a s\u00e9 numerosi complici.\nTutto sarebbe filato liscio se qualcuno, ancor oggi ignoto, non avesse tradito.\nSecondo una leggenda narrataci dal famoso storico Giuseppe Tassini, che \u00e8 riconosciuta dallo stesso come sicuramente falsa, a tradire i congiurati fu involontariamente lo stesso Bocconio che, parlando avventatamente in chiesa, si fece ascoltare dalle spie del governo.\nComunque sia andata il piano fu sventato in modo spettacolare (e forse non fu un caso ma un preciso monito agli avversari): il giorno stabilito il Bocconio, assieme ai complici, fu fatto entrare in Maggior Consiglio senza esser perquisito, quasi che il piano funzionasse ed, una volta dentro, furono chiuse le porte ed entrarono le guardie a disarmarli.\nRei confessi Marin Bocconio e i suoi undici compagni furono impiccati la notte successiva mentre altri quarantadue partecipanti si salvarono con la fuga.\nIn seguito a ci\u00f2 una legge (22 marzo 1300) rese pi\u00f9 restrittivo il criterio per esser ammessi, inasprendo gli animi e mettendo le basi per la seconda congiura condotta da Bajamonte Tiepolo nel 1310."}
{"id": "570072", "revid": "729019", "url": "https://it.wikipedia.org/wiki?curid=570072", "title": "MGM-5 Corporal", "text": "Il Firestone Corporal fu il primo missile tattico nucleare ad entrare in servizio agli inizi degli anni cinquanta. Esso era basato fondamentalmente sulla tecnologia del razzo di costruzione tedesca A4 \"(V2)\", ma molto pi\u00f9 piccolo, e meno capace in termini di gittata (130\u00a0km). Esso venne impiegato a lungo, ma aveva solo una testata da 1\u00a0Kiloton o 1500\u00a0kg di HE. Necessitava di 4-7 ore per essere preparato al lancio."}
{"id": "570074", "revid": "729019", "url": "https://it.wikipedia.org/wiki?curid=570074", "title": "MGM-29 Sergeant", "text": "Il Sergeant MGM-29 era un missile balistico tattico superficie-superficie a breve raggio a combustibile solido statunitense. Sviluppato nel 1956 ed entrato in servizio presso l'esercito degli Stati Uniti nel 1962 in sostituzione del MGM-5 Corporal, fu dispiegato al di fuori del continente americano nel 1963. Era dotato di una testata nucleare W52 da 20 kt. Radiato dal servizio presso l'US Army nel 1977, fu sostituito dal MGM-52 Lance.\nIl Sergeant aveva una spinta di decollo di 200 kN, un peso di decollo di 4.530 kg, un diametro di 79 cm, una lunghezza di 10,52 m e un'apertura delle alette stabilizzatrici di 1,8 m. \u00c8 stato usato anche come secondo stadio dello Scout, un razzo per il lancio dei satelliti.\nIl Sergeant, chiamato anche Sperry, rispetto al predecessore, aveva propellente solido, maggiore velocit\u00e0 di reazione ed altri miglioramenti. Tuttavia i collaudi si protrassero a lungo e la conseguenza di ci\u00f2 fu che il Sergeant era gi\u00e0 superato al momento di entrare in servizio. Nondimeno esso venne preferito al tre volte pi\u00f9 leggero e molto pi\u00f9 preciso Blue Water inglese, ."}
{"id": "570075", "revid": "253269", "url": "https://it.wikipedia.org/wiki?curid=570075", "title": "Scott William Winters", "text": "Biografia.\nHa origini irlandesi, da parte del padre, e italiane, da parte della madre. Winters ha tre fratelli: il fratello maggiore Dean Winters, Bradford (un poeta/scrittore), e una sorella di nome Blair.\n\u00c8 conosciuto soprattutto per la sua interpretazione di Cyril O'Reily nella drammatica serie della HBO \"Oz\", nella quale ha lavorato insieme al fratello Dean, anche nella serie erano fratelli.\nScott \u00e8 anche apparso nel film \"Will Hunting - Genio ribelle\"."}
{"id": "570076", "revid": "729019", "url": "https://it.wikipedia.org/wiki?curid=570076", "title": "AGM-48 Skybolt", "text": "Il GAM-87/AGM-48 Skybolt era un missile balistico aviolanciato ALBM (\"Air-Launched Ballistic Missile\") nucleare prodotto dalla Douglas.\nStoria.\nIn conseguenza di studi effettuati nel 1958 che affermavano la fattibilit\u00e0 del lancio di missili balistici nucleari da bordo di aerei in alta quota, venne commissionata nel 1959 una fornitura alla Douglas di missili da utilizzare sui B-52H Statofortress americani. In piena guerra fredda, nell'ambito degli accordi di collaborazione sulle tecnologie strategiche, si un\u00ec al programma la RAF programmando l'utilizzo di questi sistemi d'arma sugli Avro Vulcan. \nNel gennaio 1961 iniziarono i test, ma dopo i primi cinque lanci falliti il programma venne cancellato nel dicembre 1962, proprio in concomitanza con il primo lancio riuscito, lasciando senza un programma di grande interesse sia l'USAF che la RAF, che per esso aveva rinunciato allo sviluppo autonomo del Blue Streak.Il presidente John Kennedy cancell\u00f2 il programma seguendo le raccomandazioni del segretario alla difesa Robert McNamara, creando una crisi dei rapporti USA-Regno Unito, non ottemperando agli accordi presi in precedenza dal presidente Eisenhower e relativi allo fornitura di tecnologie nucleari ai britannici.\nLa tensione fu tuttavia sanata grazie all'accordo di Nassau stipulato con Harold Macmillan, che prevedeva la fornitura da parte degli Stati Uniti al Regno Unito di missili a testata nucleare del tipo UGM-27 Polaris per compensare della fine del precedente programma congiunto.\nTecnica.\nIl missile era stato realizzato in una configurazione a due stadi a propellente solido. Il primo stadio aveva il controllo di traiettoria basato sull'utilizzo degli stabilizzatori, il secondo stadio aveva la guida basata sulla orientazione dell'ugello del motore a razzo.\nIl B-52H poteva imbarcare quattro Skybolt montati sotto i piloni alari. Al missile, in previsione dell'aggancio all'ala del bombardiere, veniva montato un cono aerodinamico a copertura dei suoi stabilizzatori, che serviva a ridurre l'effetto di freno aerodinamico sull'aereo vettore. Al momento del lancio, il missile veniva sganciato dall'ala del aereo, perdeva il cono aerodinamico e accendeva il primo stadio. Al termine dell'accensione del secondo stadio, l'arma assumeva una traiettoria balistica che la portava ad avere una portata dichiarata di 1850 km. Il progetto prevedeva l'utilizzo di un modulo di rientro Mk.7 con a bordo una testata nucleare W59 da 1,2 megatoni.\nAlcuni test continuarono anche dopo la cancellazione del programma e il missile venne designato XAGM-48A.\nNe vennero costruiti meno di 100 esemplari."}
{"id": "570077", "revid": "1543377", "url": "https://it.wikipedia.org/wiki?curid=570077", "title": "Cantone di La Ch\u00e8ze", "text": "Il Cantone di La Ch\u00e8ze era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "570078", "revid": "88740", "url": "https://it.wikipedia.org/wiki?curid=570078", "title": "Granada (Nicaragua)", "text": "Granada \u00e8 una citt\u00e0 del Nicaragua, capoluogo del dipartimento omonimo. \u00c8 la terza citt\u00e0 dello Stato per numero di abitanti, circa 116.000 nel 2005.\nGeografia fisica.\nLa citt\u00e0 \u00e8 posta sulla sponda occidentale del lago Nicaragua a circa 18\u00a0chilometri a nord della costa dell'oceano Pacifico. \u00c8 dominata dal vulcano Mombacho, ormai estinto.\nStoria.\nGranada venne fondata l'8 dicembre del 1524 da Francisco Hern\u00e1ndez de C\u00f3rdoba e questo fa di essa una delle pi\u00f9 antiche citt\u00e0 delle Americhe; fu a lungo la citt\u00e0 principale della Provincia del Nicaragua, nella Capitaneria Generale del Guatemala, appartenente al Viceregno della Nuova Spagna.\nDurante il XVII secolo fu spesso vittima degli attacchi dei pirati francesi e inglesi che giungevano dai Caraibi attraverso il fiume San Juan e il lago Nicaragua (si veda al riguardo il progetto Ecocanal).\nDopo che il Nicaragua guadagn\u00f2 l'indipendenza dalla Spagna, Granada e Le\u00f3n si alternarono come capitali dello Stato, fino a che, nel 1858, Managua prese definitivamente il loro posto, mettendo cos\u00ec fine alla rivalit\u00e0 tra le due citt\u00e0.\nGranada \u00e8 stata a lungo un importante centro commerciale, per il legname, il cacao, l'oro e l'argento.\nMonumenti e luoghi d'interesse.\nLa cattedrale di Nostra Signora dell'Assunzione, costruita nel XVI secolo, fu distrutta nel 1856 da William Walker. Ricostruita, fu ultimata nel 1916."}
{"id": "570079", "revid": "767487", "url": "https://it.wikipedia.org/wiki?curid=570079", "title": "Agostino Colombre", "text": "Riguardo alla sua nascita si hanno poche notizie, a causa di due saccheggi, avvenuti a San Severo (il primo nel 1467 ad opera di Ferdinando I, il secondo nel 1496 ad opera di Virgilio Orsini e degli Aragonesi), in cui andarono distrutti i registri parrocchiali.\nLasciata San Severo in giovane et\u00e0, si trasfer\u00ec a Venezia, dove fu chirurgo e insegn\u00f2 chirurgia umana. Carlo V lo chiam\u00f2 presso di lui come medico di corte, ma Colombre vi rimase poco, prima facendo ritorno a Venezia, poi passando a Napoli al servizio di Ferdinando II.\nLa notoriet\u00e0 di Colombre \u00e8 legata sostanzialmente a \"L'opera de manischalcia\" (Napoli, 1490), un importante trattato che ebbe nel giro di pochi anni ben sei edizioni e fu assai apprezzato in tutta Europa, particolarmente in Germania. Molti furono i meriti scientifici di Colombre, che \u00e8 uno dei padri della moderna veterinaria; tra questi figurano fondamentali contributi all'anatomia animale (come la prima vera descrizione anatomica del bue e del cavallo), la scoperta di importanti patologie equine e bovine (come il diabete mellito nel cavallo) nonch\u00e9 la pratica di alcuni innovativi interventi chirurgici (come la tenotomia sottocutanea e la nevrectomia del \"buccinatorius\"). per primo, scopr\u00ec e descrisse la \"contorsio uteri\", l'attorcigliamento a spirale della cervice uterina e altre distocie materne nella vacca.\nOpere.\n\"L'opera de manischalcia\" ebbe sei edizioni.\nCollegamenti esterni.\nVersioni digitali de \"L'opera de manischalcia\":"}
{"id": "570080", "revid": "2110845", "url": "https://it.wikipedia.org/wiki?curid=570080", "title": "Pierre Rey", "text": "Biografia.\nDa giovane era appassionato di nuoto e di pugilato e manifest\u00f2 presto le sue capacit\u00e0 nel \ndisegno, che lo portarono all'Accademia. I suoi disegni furono pubblicati dai giornali, permettendogli di entrare nel mondo del giornalismo.\nNel 1959 inizio l'attivit\u00e0 di cronista presso il \"Paris-Presse\". Quindi lavor\u00f2 per il \"Paris-Jour\" e nel 1965 \u00e8 capo redattore del \"Marie-Claire\".\nNel 1973 scrisse il suo libro di maggior successo, \"Il Greco\", pubblicato in Italia nel 1974, nel quale racconta la vita dell'armatore Aristotele Onassis. Il suo percorso di scrittore si concluse nel 2001, con un romanzo dedicato alla mafia russa, \"L'ombra del paradiso\".\nRey \u00e8 morto a Courth\u00e9zon nel 2006, a causa di un tumore, all'eta di 76 anni.\nRey \u00e8 stato un personaggio del \"bel mondo\", un nomade di lusso, capace di scrivere in modo leggero e piacevole."}
{"id": "570082", "revid": "320578", "url": "https://it.wikipedia.org/wiki?curid=570082", "title": "Senza fini di lucro", "text": ""}
{"id": "570084", "revid": "1543377", "url": "https://it.wikipedia.org/wiki?curid=570084", "title": "Cantone di Corlay", "text": "Il Cantone di Corlay era una divisione amministrativa dell'Arrondissement di Saint-Brieuc con capoluogo Corlay.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 5 comuni:"}
{"id": "570086", "revid": "1543377", "url": "https://it.wikipedia.org/wiki?curid=570086", "title": "Cantone di \u00c9tables-sur-Mer", "text": "Il Cantone di \u00c9tables-sur-Mer era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "570087", "revid": "6923", "url": "https://it.wikipedia.org/wiki?curid=570087", "title": "RGM-6 Regulus", "text": " \nIl missile Regulus era un'arma subsonica impiegabile da sottomarini. Tuttavia, esso necessitava di essere lanciato in superficie.\nNonostante le prestazioni supersoniche e lo sviluppo del successivo Regulus II, il programma per avere sottomarini di questo genere in servizio su grande scala venne abbandonato: era entrato in conflitto con il programma Polaris, per i missili balistici sublanciati, e perse nettamente il confronto. \nI sottomarini realizzati per il suo impiego finirono i loro giorni come vettori di SEAL, armi superficie-superficie alquanto particolari, e gli hangar impiegati per i missili vennero impiegati per ospitare i mezzi speciali subacquei usabili solo in immersione."}
{"id": "570090", "revid": "110157", "url": "https://it.wikipedia.org/wiki?curid=570090", "title": "Cantone di Lamballe", "text": "Il Cantone di Lamballe \u00e8 una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 12 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 12, ridottisi dal 1\u00ba gennaio 2016 a 11 per effetto della fusione del comune di Meslin col comune Lamballe:"}
{"id": "570091", "revid": "198277", "url": "https://it.wikipedia.org/wiki?curid=570091", "title": "Austin Mini", "text": ""}
{"id": "570092", "revid": "9531", "url": "https://it.wikipedia.org/wiki?curid=570092", "title": "Agostino Columbre", "text": ""}
{"id": "570094", "revid": "228587", "url": "https://it.wikipedia.org/wiki?curid=570094", "title": "HGM-25A Titan I", "text": "Il Martin Titan era l'altro missile nucleare ICBM sviluppato dagli USA, in caso di fallimento dell'Atlas. Installato in 54 pozzi di lancio elevabili prima del rifornimento, esso venne rapidamente sostituito dal Titan II con la possibilit\u00e0 di essere tenuto con il carburante nei serbatoi e di essere lanciato dai pozzi sotterranei. Esso \u00e8 rimasto come e pi\u00f9 dell'Atlas, come razzo vettore per le missioni spaziali NASA e per il lancio di satelliti da ricognizione militare."}
{"id": "570098", "revid": "1543377", "url": "https://it.wikipedia.org/wiki?curid=570098", "title": "Cantone di Langueux", "text": "Il Cantone di Langueux era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 4 comuni:"}
{"id": "570099", "revid": "392684", "url": "https://it.wikipedia.org/wiki?curid=570099", "title": "UGM-73 Poseidon", "text": "Il missile UGM-73 Poseidon C-3 era un missile superficie-superficie bistadio a propellente solido, che equipaggiava i sottomarini dell'US Navy classe Lafayette, realizzato a partire dagli anni sessanta del XX secolo. Dotato di gittata media (da 4630\u00a0km o superiore a seconda del peso della testata) disponeva di un veicolo di rientro Mark 3 capace di trasportare da 10 a 14 testate MIRV W-68 della potenza di 50\u00a0Kt. Esso diede un notevole potenziamento all'arsenale americano in termini di missili balistici imbarcati sui sommergibili rispetto al precedente Lockheed UGM-27 Polaris.\nStoria del progetto.\nNel 1963 l'US Navy lanci\u00f2 un programma di sviluppo di un nuovo missile balistico destinato all'imbarco sui sommergibili nucleari lanciamissili Classi George Washington ed Ethan Allen, dotato di maggiore gittata rispetto al precedente Lockheed UGM-27 \"Polaris\" A-1 ed utilizzante gli esistenti tubi lanciamissili imbarcati. Denominato inizialmente \"Polaris B-3\" nel novembre 1963, il nuovo ordigno fu successivamente designato \"Poseidon\" C-3 nel corso del 1965 al fine di evidenziare i progressi compiuti e le differenze tecnologiche adottate, ricevendo dall'US Navy la denominazione ufficiale di UGM-73. Nel novembre dello stesso anno fu deciso che il nuovo sistema d'arma sarebbe stato dotato di testate multiple indipendenti (MIRV), e tale decisione venne ufficialmente approvata dal Presidente degli Stati Uniti Lyndon B. Johnson due mesi dopo, il 18 gennaio 1966, al costo stimato di 2 miliardi di dollari. In quello stesso anno il Dipartimento della Difesa richiese di accelerare il pi\u00f9 possibile lo sviluppo della nuova arma, il cui progetto era stato definitivamente approvato nell'ottobre 1965.\nIl primo test fu effettuato da una piazzola di Cape Canaveral il 16 agosto 1968, e nel 1969 avvenne il primo di 17 lanci di prova effettuati della nave esperienze USNS \"Observation Island\" (T-AGM-23), mentre l'ultimo fu effettuato il 29 giugno 1970. Il primo lancio sperimentale, di tre, da un sottomarino fu effettuato il 3 agosto dello stesso anno dal sommergibile \"James Madison\", e il nuovo sistema d'arma entr\u00f2 ufficialmente in servizio il 31 marzo 1971, sostituendo progressivamente i Polaris A-2/3 su tutti i sottomarini classe Lafayette che ne erano equipaggiati.\nTecnica.\nProdotto dalla Lockheed Missiles and Space Company lo UGM-73 \"Poseidon\" C-3 era leggermente pi\u00f9 lungo, e notevolmente pi\u00f9 largo e pesante del predecessore \"Polaris\" A-3. Pur raggiungendo la stessa gittata (4\u00a0630\u00a0km), poteva trasportare un maggiore carico bellico, e disponeva di una maggiore precisione (CEP), pari a 532\u00a0m.\nIl primo stadio a propellente solido era realizzato dalla Hercules e dalla Thiokol, mentre il secondo stadio, anch'esso a propellente solido, dalla Hercules. Come per il \"Polaris\" il lancio dal sommergibile avveniva a freddo, cio\u00e8 espellendo il missile dal silos mediante un getto di aria compressa prima dell'accensione del motore del primo stadio a propellente solido. Il motore principale si avviava automaticamente quando il missile si trovava a 10 metri di quota al di sopra del sommergibile.\nIl sistema di guida inerziale fu sviluppato dal Massachusetts Institute of Technology (MIT) e prodotto dalla General Electric in collaborazione con la Raytheon.\nIl veicolo di rientro Mark 3 poteva trasportare da 10 a 14 testate nucleari W-68, ognuna del peso di 160\u00a0kg e della potenza di 50\u00a0kt. L'elevata velocit\u00e0 di rientro del veicolo Mark 3 gli permetteva di opporsi con successo ai sistemi missilistici ABM sovietici basati a terra.\nImpiego operativo.\nLa prima crociera di pattugliamento operativo del nuovo missile, imbarcato a bordo dello SSBN-627 \"James Madison\", inizi\u00f2 il 31 marzo 1971.\nIl \"Poseidon\" C-3 fu prodotto dal 1970 al 1978 in circa 620 esemplari, e venne imbarcato, dopo le opportune modifiche ai tubi di lancio ed al sistema di controllo del tiro, solo sui 31 sommergibili classe Lafayette, in quanto i cinque battelli classe \"George Washington\" e i cinque classe \"Ethan Allen\" richiedevano lavori di ammodernamento tali che il costo non si rivelava conveniente.\nI primi test di valutazione operativa (Operational Tests) effettuati nel 1972 non diedero risultati soddisfacenti, evidenziando problemi alle parti elettroniche e anche alle testate nucleari, alcune delle quali risultarono difettose al punto che non sarebbero esplose. I problemi furono poi confermati nei test operativi del marzo 1973, che portarono all'avvio di un programma di modifiche da installare sui missili in produzione. Il primo missile dotato delle nuove modifiche fu installato a bordo di una delle 21 unit\u00e0 classe Lafayette sottoposta al ciclo di grandi lavori per la sostituzione del combustibile nucleare del reattore. Tali lavori di ammodernamento terminarono nel corso del 1978.\nMai impiegato operativamente, il sistema d'arma incominci\u00f2 ad essere sostituito dal pi\u00f9 moderno UGM-96A Trident I C-4 a partire dal 1980, e l'ultima crociera operativa avvenuta a bordo del sommergibile SSBN-635 \"Sam Rayburn\" avvenne nel corso del 1987, dopo la firma del trattato SALT II. Il sistema d'arma \"Poseidon\" fu definitivamente radiato, con decisione presa dal Presidente George H.W. Bush il 27 settembre 1991, dopo il collasso dell'Unione Sovietica.\nLa precisione del \"Poseidon\" risultava solamente del 10% migliore rispetto a quella del precedente \"Polaris\", ed era il risultato di una deliberata decisione del Dipartimento della Difesa americano di non sviluppare maggiormente il sistema di guida inerziale dell'arma. Le cariche nucleari di bassa potenza installate a bordo del missile vennero, probabilmente, adottate al fine di non utilizzare il \"Poseidon\" come arma di \"primo colpo\" (\"first strike\") contro le installazioni dette \"rinforzate\" esistenti in Unione Sovietica, ma di rappresaglia contro quelle pi\u00f9 \"morbide\" (piste d'atterraggio degli aeroporti, siti radar, ecc.) al fine di facilitare il passaggio dei bombardieri pesanti Boeing B-52 Stratofortress e North American B-1A."}
{"id": "570104", "revid": "124706549", "url": "https://it.wikipedia.org/wiki?curid=570104", "title": "UGM-27 Polaris", "text": "Il missile balistico Polaris fu il primo vero SLBM a livello mondiale, pensato per essere un'arma potente e compatta, da lanciare da sottomarini nucleari. Il missile aveva circa 2.700 km di gittata.\nStoria del progetto.\nSviluppato a partire dal 1956 ed effettuati i primi test di lancio nel 1958, il suo primo volo avvenne il 7 gennaio 1960 da Cape Canaveral, mentre il primo test lancio da un sottomarino avvenne sei mesi dopo il 20 luglio 1960 e il primo sottomarino della US Navy ad esserne equipaggiato fu il George Washington. i missili \"Polaris\" continuarono ad equipaggiare le unit\u00e0 della US Navy fino al 1974, dopo che a partire dal 1972 venne iniziata la sua sostituzione con il Poseidon che fu lo sviluppo del Polaris, tanto che il primo Poseidon era stato chiamato Polaris B-3, anche se, per evidenziarne i progressi e le differenze, venne ribattezzato Poseidon. A sua volta il Poseidon sarebbe stato sostituito a partire dal 1980 dal Trident. I britannici dal 1968 fino al 1990 ne adottarono una versione con testate MIRV di bassa potenza per i propri sottomarini.\nLa Marina Militare Italiana allo scopo di dotarsi di una capacit\u00e0 di deterrenza strategica ne aveva previsto l'acquisizione e l'incrociatore lanciamissili Giuseppe Garibaldi era stato predisposto per potere esserne equipaggiato. A partire da ottobre 1961 furono fatte le prove di collaudo dei pozzi di lancio alle quali seguirono, fino ad agosto 1962, i lanci di collaudo, sia a nave ferma che in navigazione. Le rampe installate sul Garibaldi non giunsero per\u00f2 mai all'impiego operativo per motivi di ordine politico e per l'avvento degli SLBM. Nel frattempo la Marina Militare Italiana aveva avviato la progettazione dell'incrociatore lanciamissili Vittorio Veneto che venne quindi costruito anch'esso con tutti gli spazi e le predisposizioni per l'imbarco di 4 lanciatori di missili Polaris, che non vennero mai imbarcati. Tali spazi furono parzialmente riutilizzati, per altri fini, nel corso dell'aggiornamento tecnologico subito dalla nave agli inizi degli anni '80.\nI missili Polaris non vennero mai consegnati all'Italia, che avrebbe dovuto riceverne circa 100."}
{"id": "570106", "revid": "767487", "url": "https://it.wikipedia.org/wiki?curid=570106", "title": "Una meravigliosa domenica", "text": " \u00e8 un film del 1947 scritto e diretto da Akira Kurosawa.\nLa pellicola descrive la giornata di due giovani fidanzati squattrinati a Tokyo.\nCon alcuni richiami al neorealismo italiano, \u00e8 ancora oggi un importante documento che testimonia la situazione postbellica in Giappone.\nTrama.\nLa giornata dei due fidanzati, Yuzo e Masako, inizia alla stazione ferroviaria, luogo del loro appuntamento; contando i loro miseri risparmi (35 yen) cercano di farsi coraggio: \"dopotutto \u00e8 domenica\" dice la ragazza. Visitano una casa in vendita, con Masako che si mette a fantasticare, e poi vanno ad informarsi sull'affitto di una orribile stanza: anche quella \u00e8 al di l\u00e0 delle loro possibilit\u00e0; sono due lavoratori, ma con degli stipendi miseri, in un primo dopoguerra dove prosperano solo i disonesti che si danno al mercato nero.\nDopo che Yuzo, per stemperare la tensione, gioca a baseball con dei bambini (causando tra l'altro un incidente con un pasticcere che gli coster\u00e0 parte delle loro finanze), decidono di chiedere aiuto ad un ex commilitone di Yuzo che ha fatto fortuna e gestisce un locale di cabaret. L\u00e0, dopo essere stato squadrati sdegnosamente, Yuzo viene allontanato dai facoltosi clienti e fatto attendere in uno squallido posto sotterraneo, dove incontra un uomo male in arnese, che si nutre degli avanzi del ristorante. Yuzo capisce di essere stato anch'egli scambiato per un barbone, e se ne va rifiutando la busta con l'elemosina del locale, che il suo nuovo \"compagno d'armi\" tenta invano di consegnargli, inseguendolo.\nDopo che i fidanzati hanno fatto pena a due fotografi di strada che gli regalano uno scatto, offrono l'ultimo dei dolcetti comprati ad un bimbo orfano, che si dimostra molto pi\u00f9 cinico di loro (cosa che li sconvolge). Allontanano i cupi pensieri recandosi allo zoo, ma continuano comunque a paragonare gli animali con umani, pensando alla propria condizione.\nInizia poi a piovere, e Yuzo invita Masako nella stanza che condivide con un amico, che sar\u00e0 fuori fino a tardi. Masako non si sente ancora pronta all'intimit\u00e0, e convince il fidanzato ad andare all'auditorium, come facevano prima della guerra, per ascoltare l\"'Incompiuta\" di Schubert, ma i biglietti popolari sono stati acquistati tutti dai bagarini che li rivendono ad un prezzo maggiorato troppo alto per i due giovani. Quando Yuzo cerca di protestare, sferrando un pugno ad uno dei bagarini, viene messo a tacere dal gruppo di malviventi con le maniere forti, senza che nessuno intervenga ad aiutarlo.\nI due si recano nella stanza del giovane e litigano, anche perch\u00e9 lui \u00e8 depresso dalla sua vita misera, e preso dalla frustrazione vorrebbe finalmente avere un rapporto, ma in un modo non certo romantico, cosa che spaventa inizialmente Masako; infine lei accetta di cedere alle voglie di lui, ma Yuzo si rende conto di come si sta comportando male con l'unica persona che gli sia rimasta, e decide di rinunciare e uscire a prendere il t\u00e8, dato che nel frattempo \u00e8 uscito il sole. Purtroppo anche qui hanno una disavventura perch\u00e9 i prezzi sul men\u00f9 erano segnati in maniera truffaldina, e Yuzo deve lasciare in pegno il suo impermeabile al proprietario per pagare il conto.\nI fidanzati, dopo essere tornati a sognare di un loro bar pasticceria, il Giacinto, dove serviranno t\u00e8 e dolci alle masse a prezzi popolari, finiscono proprio all'auditorium, ormai vuoto, e Yuzo (che nonostante le avversit\u00e0 della giornata ha riacquistato la speranza nel futuro che per tutto il film la sua fidanzata ha provato a veicolargli) si mette a dirigere un'immaginaria orchestra. Masako si rivolge, rompendo la quarta parete, al pubblico in sala, chiedendogli di applaudire Yuzo, di prenderli ad esempio di tutti i giovani poveri che ci sono nel mondo dopo la guerra, privi di risorse ma pieni di speranze. Grazie agli applausi (che in Giappone, al contrario che in Europa, non ci furono, il pubblico nipponico era infatti troppo ingessato) la musica dell\"'Incompiuta\" di Schubert inizia veramente! I due si abbracciano.\nLa domenica \u00e8 finita, Yuzo accompagna Masako alla stazione e i due si danno appuntamento per la domenica successiva. Yuzo vede un mozzicone di sigaretta ai suoi piedi, ma contrariamente all'inizio del film, non si china a raccoglierlo."}
{"id": "570108", "revid": "254059", "url": "https://it.wikipedia.org/wiki?curid=570108", "title": "Marino Zorzi", "text": "Biografia.\nAlcuni indicano nella sua elezione un modo per cercare di far scendere la tensione seguita alla congiura di Bajamonte Tiepolo e agli scontri tra fazioni oltre che per riappacificarsi col papa, ancora infuriato con Venezia per via della guerra per il possesso della citt\u00e0 di Ferrara (1308 \u2013 1309).\nZorzi non fu la prima scelta: eletto Stefano Giustinian, quest'ultimo rifiut\u00f2 e allora il conclave ripieg\u00f2 su di lui. Zorzi, vecchio ed avulso dalla vita politica, svolse il difficile incarico senza per\u00f2 ottenere il perdono papale o altri successi.\nDurante i suoi undici mesi di governo, uno dei pi\u00f9 brevi della storia veneziana, si susseguirono molte calamit\u00e0 naturali. Mor\u00ec il 3 luglio 1312."}
{"id": "570110", "revid": "1543377", "url": "https://it.wikipedia.org/wiki?curid=570110", "title": "Cantone di Lanvollon", "text": "Il Cantone di Lanvollon era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "570111", "revid": "729019", "url": "https://it.wikipedia.org/wiki?curid=570111", "title": "Pedro Morales", "text": "Inizi\u00f2 la sua carriera da wrestler nel 1959 a 17 anni e fin\u00ec intorno alla met\u00e0 degli anni ottanta.\nIl primo match di Pedro Morales fu contro Buddy Gilbert, con vittoria del primo. Pedro Morales divenne il primo wrestler ispanico a diventare WWWF World Heavyweight Champion, conquistando il titolo l'8 febbraio 1971. Perse il titolo quasi tre anni dopo, il 1\u00ba dicembre 1973 contro Stan Stasiak. Ha anche conquistato il WWF Intercontinental Championship per due volte ed il WWF Tag Team Championship con Bob Backlund. Fino al 1992 \u00e8 stato l'unico uomo ad aver detenuto tutti e tre i titoli della WWF e per questo \u00e8 ricordato anche come il primo Triple Crown Champion della storia.\nMorales fece l'unica sua apparizione a WrestleMania nel 1986 quando partecip\u00f2 ad una 20-man invitational battle royal a WrestleMania 2.\nPedro Morales \u00e8 stato il primo ispanico e il primo portoricano ad essere introdotto nella WWF Hall of Fame nel 1995.\nCarriera.\nMorales debutt\u00f2 nel 1959 al Sunnyside Gardens, sconfiggendo Buddy Gilbert. Lott\u00f2 in seguito prevalentemente sulla costa occidentale degli Stati Uniti, scontrandosi con wrestler come Fred Blassie e The Destroyer, e da quest'ultimo vinse il titolo World Heavyweight Championship della World Wrestling Association, il 12 marzo 1965. Morales perse la cintura il 23 luglio contro \"Crazy\" Luke Graham, ma fu in grado di rivincerla indietro da Graham il 17 ottobre seguente. Morales rest\u00f2 campione per nove mesi prima di essere sconfitto da Buddy Austin il 5 agosto 1966. Pedro si concentr\u00f2 allora sulla divisione tag team, vincendo le cinture di coppia WWA per quattro volte tra il 1966 e il 1968, con quattro partner differenti: Luis Hernandez, Mark Lewin, Victor Rivera, e Ricky Romero. Durante un passaggio nella National Wrestling Alliance (NWA), Morales detenne il titolo Hawaiian U.S. title per due mesi nel corso del 1969.\nWorld Wide Wrestling Federation (1970\u20131973).\nNel 1970, Morales entr\u00f2 nella World Wide Wrestling Federation (WWWF, ora conosciuta come World Wrestling Entertainment). Vinse il primo titolo in WWWF nel gennaio 1971, sconfiggendo Freddie Blassie nella finale di un torneo indetto per l'assegnazione del titolo WWWF United States Championship.\nWWWF World Heavyweight Champion.\nCome personaggio face, Morales non poteva scontrarsi con altri beniamini del pubblico come Bruno Sammartino, che era all'epoca l'indiscusso campione mondiale WWWF World Heavyweight Champion. L'opportunit\u00e0 di accedere al titolo arriv\u00f2 il 18 gennaio 1971 quando Ivan Koloff pose fine al regno da campione di Sammartino durato ben sette anni. Tre settimane dopo, l'8 febbraio, Morales incontr\u00f2 Koloff in un match con in palio la cintura al Madison Square Garden e vinse la contesa diventando il quarto Heavyweight Champion nella storia della WWWF. Quando vinse la cintura WWWF World Championship, quella di United States Champion da lui detenuta anch'essa venne resa vacante.\nMorales si dimostr\u00f2 un campione molto popolare, specialmente presso la comunit\u00e0 portoricana di New York. Come Sammartino prima di lui, Morales fu un vero e proprio campione etnico. Divenne celebre per la sua tecnica sul ring e per la capacit\u00e0 di incassare i colpi, e naturalmente per il focoso \"temperamento latino\" che veniva fuori durante i suoi match. Durante il regno da campione, Morales ebbe un lungo feud con Freddie Blassie, sfidante numero uno al titolo.\nIl 1\u00ba settembre 1972, Morales lott\u00f2 contro Bruno Sammartino nel main event dello show \"Showdown at Shea\", e fu questa la prima volta in cui due \"buoni\" si scontravano per la cintura di campione WWWF. Dopo diversi tentativi di schienamento da entrambe le parti, l'incontro termin\u00f2 in parit\u00e0 dopo 70 minuti di lotta.\nDopo un regno da campione durato quasi tre anni, Morales cedette il titolo a Stan Stasiak il 1\u00ba dicembre 1973 alla Philadelphia Arena. Dopo la sconfitta scomparve lentamente dalla WWWF.\nNational Wrestling Alliance (1974\u20131980).\nDopo aver lasciato la WWWF, Morales lott\u00f2 in altre federazioni sia negli Stati Uniti che a Porto Rico, incluso un ritorno nella NWA dove rivinse la cintura di campione di coppia insieme a Pat Patterson prima e a Rocky Johnson dopo.\nWorld Wrestling Federation (1980\u20131987).\nNel maggio 1980, Pedro torn\u00f2 in WWF. Aggiunse un altro titolo in bacheca quando il 9 agosto vinse in coppia con Bob Backlund le cinture tag team sconfiggendo i Wild Samoans a \"Showdown at Shea 1980\". Backlund e Morales furono per\u00f2 costretti a rendere vacanti le cinture a causa della regola che non permetteva ad un campione mondiale in carica (Backlund) di detenere altre cinture.\nWWF Intercontinental Champion.\nL'8 dicembre 1980, Morales vinse per la prima volta in carriera il titolo Intercontinentale WWF battendo Ken Patera al Madison Square Garden. La vittoria lo fece diventare \"Triple Champion\" dato che in precedenza era gi\u00e0 stato campione di coppia e campione mondiale WWF. Morales ebbe poi un feud con \"Magnificent\" Don Muraco durante il 1981, e nel corso della faida perse il titolo il 20 novembre per poi riconquistarlo subito dopo il 23 novembre. Grazie a questa vittoria, Morales divent\u00f2 il primo uomo a detenere la cintura Intercontinentale per due volte, e a restare campione per 14 mesi, il regno da campione pi\u00f9 lungo fino a quel punto. Durante il secondo regno, Morales difese la cintura contro gli assalti di Don Muraco e di \"Superstar\" Billy Graham. Fu comunque Muraco, alla fine a riuscire a strappargli il titolo, sconfiggendolo il 22 gennaio 1983.\nNel giugno 1983 Pedro si rec\u00f2 a Puerto Rico e vinse il WWC North American Title battendo Buddy Landel per poi riperderlo nel gennaio 1984 contro Sweet Daddy Siki. Morales riconquist\u00f2 il titolo a marzo ma poi lo perse definitivamente contro Randy Savage nel settembre dello stesso anno. Quindi Morales torn\u00f2 nuovamente in WWF. Pedro non vinse pi\u00f9 nessun altro titolo in WWF e la sua stella sembr\u00f2 offuscarsi un po' rispetto alle nuove stelle emergenti come Hulk Hogan. Prese parte al torneo King of the Ring '85, sconfiggendo Johnny Valiant e perdendo contro Don Muraco. L'anno seguente, sconfisse Rudy Diamond, Mike Rotundo e Nikolai Volkoff prima di perdere la finale contro Harley Race. Infine, nel 1986 fece la sua unica partecipazione a \"WrestleMania\" lottando in una 20-man invitational battle royal nel corso di \"WrestleMania 2\". Nel 1987 usc\u00ec dalla federazione.\nRitiro.\nDopo essersi ritirato dal ring, Morales divenne commentatore TV in lingua spagnola per la WWF.\nMorte.\nMorales, da tempo affetto dalla malattia di Parkinson, \u00e8 deceduto il 12 febbraio 2019 all'et\u00e0 di 76 anni a Perth Amboy (New Jersey)."}
{"id": "570112", "revid": "729019", "url": "https://it.wikipedia.org/wiki?curid=570112", "title": "UGM-133A Trident II", "text": "Il missile Trident, prodotto in 2 versioni che in pratica sono anche 2 generazioni diverse, \u00e8 un SLBM imbarcato sui sottomarini tipo SSBN classe Ohio, 18 dei quali completati, anche se 4 di essi hanno avuto il ruolo convertito a quello di sottomarini lancia missili da crociera a seguito della riduzione degli armamenti nucleari. Ogni 'Ohio' ha 24 pozzi di lancio verticali per i missili Trident (nel caso della conversione in SSGN, 7 missili BGM-109 trovano posto in ciascun silo di lancio).\nI primi Trident, chiamati C4 erano armi molto precise, con testata MIRV, e gittata di circa 5000\u00a0km, sostanzialmente migliorate rispetto ai Poseidon. I Trident D5 sono armi molto pi\u00f9 potenti, come gittata, e anche precisione. Hanno 10 testate per missile, ma esse sono state ridotte a 2-4 per rispettare gli accordi START. La gittata \u00e8 molto maggiore del tipo precedente e il missile \u00e8 equivalente ad armi sovietiche come l'SS-N-20, ma pi\u00f9 preciso e compatto. Attualmente i Trident costituiscono la componente principale delle forze nucleari strategiche statunitense e britannica.\nSviluppo.\nIl Trident I (C4) venne progettato nel 1979 mentre il Trident II (D5) venne prima sviluppato nel 1990 e nel 2002 venne presa la decisione di prolungarne la vita operativa fino al 2027, mediante la sostituzione dei componenti diventati ormai obsoleti. Nel 2007 la Lockheed si \u00e8 aggiudicata una commessa di 789,9 milioni di dollari per questi lavori, incluso l'aggiornamento del sistema di guida e del sistema di rientro.\nDescrizione.\nIl lancio del missile sotto la superficie marina, avviene come per i Polaris e i Poseidon a freddo, cio\u00e8 i missili vengono espulsi dai loro tubi mediante aria compressa e non appena emerso dalla superficie marina avviene l'accensione del motore del primo stadio iniziando la prima fase di spinta. Idealmente il missile \u00e8 protetto come da una bolla d'aria nel tempo trascorso sotto il livello del mare, cos\u00ec non viene mai toccato dall'acqua. Quando avviene l'accensione del 3\u00ba stadio, entro 2 minuti dal lancio, il missile ha gi\u00e0 raggiunto una velocit\u00e0 maggiore di 20000\u00a0km/h.\nIl Trident venne costruito in due versioni: la versione Trident I (C4) UGM-96A e la versione Trident II (D5) UGM-133A. Entrambe le versioni hanno tre stadi a propellente solido e il sistema di guida inerziale. Nella fase post-lancio il Trident usa il puntamento stellare per aggiornare la sua posizione e correggere gli eventuali errori compiuti dal sistema di guida inerziale.\nTrident I (C4) UGM-96A.\nI primi 8 sottomarini Classe Ohio furono direttamente armati con i missili Trident I, che vennero imbarcati anche sui sottomarini delle classi \"James Madison\" e \"Benjamin Franklin\" rimpiazzando i missili Poseidon.\nTrident II (D5) UGM-133A.\nIl secondo tipo del Trident \u00e8 tecnicamente pi\u00f9 sofisticato e pu\u00f2 trasportare cariche pi\u00f9 pesanti. Il missile ha i 3 stadi in fibra di carbonio risultando cos\u00ec pi\u00f9 leggero. I missili Trident hanno costituito l'armamento originario dei sottomarini britannici Vanguard. Successivamente sono stati montati sui sottomarini americani \"Classe Ohio\". Attualmente 12 sottomarini \"Classe Ohio\" sono equipaggiati dai Trident.\nLe differenza tra le 2 versioni stanno nella lunghezza del missile (10,2 m nella 1\u00aa versione), nel diametro (1,8 m nella 1\u00aa versione), nel peso (33.142\u00a0kg nella 1\u00aa versione) e soprattutto nel raggio d'azione che nella 1\u00aa versione era di 7400\u00a0km e nel CEP (Circular error probable) che era di circa 380 m nella 1\u00aa versione e di circa 90\u2013120 m nella 2\u00aa versione. L'ultima caratteristica \u00e8 la misura della precisione di un'arma in balistica, indica per esempio che il Trident ha il 50% di probabilit\u00e0 di impattare all'interno di una circonferenza dal raggio di 120 m con guida inerziale e all'interno di una circonferenza dal raggio di 90 m se guidato da GPS. Il Trident II con il veicolo di rientro Mk 5 pu\u00f2 essere equipaggiato con 12 (8 per i trattati START) testate nucleari W88 oltre che con le testate nucleari W76.\nIl Pentagono ha proposto nel 2006 la modifica del Trident in un missile convenzionale allo scopo di diversificare le sue opzioni strategiche in una pi\u00f9 ampia strategia di lungo termine per sviluppare una capacit\u00e0 mondiale di attacco rapido denominata \"Prompt Global Strike\". Il programma per convertire i Trident II in arma convenzionale dovrebbe avere un costo di 503 milioni di dollari americani. I missili, presumibilmente due per sottomarino dovrebbero avere una modifica al veicolo di rientro Mk 4 equipaggiandolo con guida GPS per aggiornare la rotta di navigazione e correggere la traiettoria del veicolo durante la fase di rientro."}
{"id": "570113", "revid": "36426", "url": "https://it.wikipedia.org/wiki?curid=570113", "title": "Villa medicea", "text": ""}
{"id": "570115", "revid": "991694", "url": "https://it.wikipedia.org/wiki?curid=570115", "title": "WWF World Tag Team Championship", "text": ""}
{"id": "570116", "revid": "1543377", "url": "https://it.wikipedia.org/wiki?curid=570116", "title": "Cantone di Loud\u00e9ac", "text": "Il Cantone di Loud\u00e9ac \u00e8 una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 11 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 11, ridottisi dal 1\u00ba gennaio 2016 a 10 per effetto della fusione dei comuni di La Ferri\u00e8re e Pl\u00e9met nel nuovo comune di Les Moulins:"}
{"id": "570117", "revid": "297745", "url": "https://it.wikipedia.org/wiki?curid=570117", "title": "Graticolato romano", "text": ""}
{"id": "570118", "revid": "30753", "url": "https://it.wikipedia.org/wiki?curid=570118", "title": "WWF Hall of Fame", "text": ""}
{"id": "570120", "revid": "287204", "url": "https://it.wikipedia.org/wiki?curid=570120", "title": "Campionato italiano di hockey su ghiaccio 1947-1948", "text": "Al Campionato italiano di hockey su ghiaccio 1947-48 fu la 15\u00aa edizione del campionato nazionale.\nSerie A.\nSono iscritte undici societ\u00e0. Nove vengono divise in tre gironi da tre squadre, i vincitori dei quali si sfidano in un ulteriore girone a tre. La vincente di questo girone si scontra in semifinale col Cortina. La vincente della semifinale sfider\u00e0 in finale l'HC Milano campione in carica e quindi ammesso in partenza alla finalissima.\nFormazioni.\nL'Amatori Milano \u00e8 la vecchia seconda squadra del Milano, che si \u00e8 formalmente staccata dalla societ\u00e0 madre. Milano e Cortina, squadre da cui provengono gran parte dei nazionali, vengono risparmiate dai gironi eliminatori in vista delle Olimpiadi di St. Moritz (chiuse poi all'ultimo posto).\nGironi eliminatori.\nGirone A.\nDisputato ad Auronzo di Cadore.\nGirone B.\nDisputato ad Ortisei.\nQuesto girone si conclude con una coda polemica perch\u00e9 durante Diavoli Rossoneri Milano - Diavoli Azzurri Bolzano la gara viene sospesa per accese discussioni tra i milanesi e gli arbitri. La Federazione applica il regolamento internazionale ed assegna la vittoria alla squadra altoatesina, ma solo per 1-0, qualificando cos\u00ec i Diavoli Rossoneri Milano per differenza reti (Diavoli Rossoneri Milano +1, Diavoli Azzurri Bolzano 0, Ortisei -1).\nGirone C.\nDisputato ad Asiago.\nGirone qualificazione.\nDisputato ad Auronzo di Cadore.\nL'Amatori ha la meglio sul Misurina per una migliore differenza reti (+6 contro +2).\nSemifinale.\nGara Unica\nFinale.\nGiocata a Milano.\nGara Unica - 5 gennaio 1948\n Lo scudetto, il decimo della sua storia, viene assegnato a tavolino all'Hockey Club Milano.\nFormazione Campione d'Italia: Giancarlo Bucchetti \u2013 Giancarlo Bulgheroni \u2013 Ignazio Dionisi \u2013 Arnaldo Fabris \u2013 Vincenzo Fardella \u2013 Aldo Federici \u2013 Umberto Gerli \u2013 Dino Innocenti \u2013 Costanzo Mongini \u2013 Franco Rossi \u2013 Giannantonio Zopegni."}
{"id": "570121", "revid": "729019", "url": "https://it.wikipedia.org/wiki?curid=570121", "title": "LGM-118 Peacekeeper", "text": "Il missile LGM-118 Peacekeeper, noto come MX, \u00e8 stato il nuovo missile ICBM americano degli anni '80, dopo anni di totale inattivit\u00e0 mentre lo standard era costituito dai Minuteman, assai piccoli, e dagli obsoleti Titan.\nL'MX era la risposta americana agli SS-18 sovietici, e come loro era capace di trasportare almeno 10 MIRV (testate nucleari con obiettivo indipendente) e piazzarle con grande precisione. Era a 4 stadi, 3 a propellente solido e l'ultimo a propellente liquido, armato con 10 testate MIRV da 500kT. Il carico utile era del resto di 3600\u00a0kg, non di 7000, a differenza del missile sovietico. Ma mentre l'SS-18 venne schierato dalla fine degli anni '70, in sostituzione dell'SS-9, l'MX attese fino alla fine degli anni '80, e anzich\u00e9 308 ne vennero ordinati 100, poi ridotti a 50. Negli anni '80 si \u00e8 deciso di limitare l'operativit\u00e0 e di procedere, gradualmente, alla sua totale radiazione.\nAttualmente gli ICBM americani dovrebbero essere solo Minuteman III."}
{"id": "570122", "revid": "287204", "url": "https://it.wikipedia.org/wiki?curid=570122", "title": "Cantone di Moncontour", "text": ""}
{"id": "570123", "revid": "125646054", "url": "https://it.wikipedia.org/wiki?curid=570123", "title": "Ran", "text": " \u00e8 un film del 1985 scritto e diretto da Akira Kurosawa, basato sulla tragedia di Shakespeare \"Re Lear\".\nTrama.\nIl vecchio e potente signore feudale Hidetora Ichimonji ha deciso di dividere il suo feudo tra i tre figli Taro, Jiro e Saburo: il primogenito Taro diventer\u00e0 capo del clan Ichimonji, sostenuto dagli altri due figli, mentre Hidetora manterr\u00e0 il titolo di daimy\u014d. Come dimostrazione, il vecchio signore feudale prende una freccia dalla sua faretra e la spezza facilmente, poi ne prende tre e fa vedere come queste siano difficili da spezzare. Ma Saburo, il minore, lo critica apertamente per la sua scelta folle, spezza tutte e tre le frecce col suo ginocchio, ricorda al padre che lui stesso aveva usato metodi spietati per ottenere il potere e prevede la rovina cui andr\u00e0 incontro; Hidetora risponde scacciandolo insieme al suo fedele consigliere Tango che lo stava difendendo. Il nobile confinante Fujimaki decide di dare asilio a Saburo, notando la sua sincerit\u00e0, e gli concede la mano della propria figlia.\nAccompagnato da un piccolo drappello di cavalieri, Hidetora \u00e8 ospite a turno presso i due figli maggiori: sobillato dalla moglie Kaede, figlia di un nobile ucciso in passato da Hidetora, Taro tratta per\u00f2 malissimo il padre, esige invano che rinunci al titolo di daimy\u014d e lo caccia alla sua prima protesta; quando poi questi va dall'altro fratello, subisce un pessimo trattamento anche da lui. Temendo che il padre possa cambiare idea e pretendere di nuovo il trono, Jiro e Taro decidono di eliminarlo, iniziano una campagna militare ed emettono un decreto che dichiara che chiunque aiuti Hidetora sar\u00e0 marchiato come nemico e ucciso come tale. Dopo che Tango raggiunge Hidetora e gli dona delle provviste, l'altro riceve notizia del nuovo decreto di Taro, e insieme al buffone di corte Kyoami decide di rifugiarsi al Terzo Castello, che Saburo ha abbandonato; subito dopo Hidetora caccia il buffone Kyoami a seguito di uno scherno di quest'ultimo. Ben presto i due figli attaccano la sua fortezza da ogni lato: al culmine del breve ma violento assedio che segue, mentre tutti gli uomini fedeli a Hidetora cadono sotto i colpi dei samurai dei due fratelli, ad un tratto Jiro ordina al generale Kurogane di uccidere il fratello a tradimento con un colpo d'archibugio. Alla fine il vecchio daimy\u014d, ormai impazzito, emerge dalle rovine come un'immagine spettrale ed \u00e8 lasciato andare indenne dai soldati. Scortato dal buffone Kyoami e dal fedele Tango ricongiuntisi a lui, si rifugia in una misera capanna dove abita Tsurumaru, fratello di Su\u00e8 e suonatore di flauto, accecato e reso povero da Hidetora affinch\u00e9 non potesse cercare vendetta per il padre, un signore rivale da lui ucciso dopo una disputa tra terre. Spaventato dall'incontro con la vittima della sua ferocia, il vecchio fugge ancora accompagnato dal buffone, precipitando sempre pi\u00f9 a fondo nella follia.\nDivenuto il nuovo capo del clan Ichimonji, Jiro rientra al castello di Taro, dove lo attende la di lui vedova Kaede, che invece di piangere la morte del marito si mette a sedurre Jiro, con l'intenzione di vendicarsi e portare alla rovina tutta la famiglia: divenuta l'amante di Jiro, inizia a manovrarlo a suo piacere, convincendolo anche a uccidere sua moglie Sue che per\u00f2 \u00e8 intanto fuggita insieme al fratello Tsurumaru grazie a Kurogane. Intanto, Tango incontra Ikoma e Ogura, due spie di Jiro che ora vivono in esilio; prima che uccida i due per il tradimento verso Hidetora e il primogenito Taro, Tango scopre che Jiro ha mandato degli assassini per uccidere Hidetora, e avverte dunque quest'ultimo per poi scappare subito ad avvertire Saburo. Cadendo sempre pi\u00f9 nella follia, il vecchio daimy\u014d raggiunge nella fuga una pianura vulcanica accompagnato da Kyoami.\nAvvertito della situazione da Tango, Saburo torna con un piccolo esercito di soli dieci guerrieri alla ricerca del padre. Jiro lo lascia inizialmente passare nel suo territorio, ma poi, spaventato dall'arrivo delle truppe dei signori rivali Ayabe e Fujimaki e spinto dai consigli di Kaede, decide di dare battaglia mandando vari archibugieri offrendo loro una lauta ricompensa nel caso uccidano Saburo e Hidetora. Ignora per\u00f2 i consigli del generale Kurogane e finisce per condurre il proprio esercito in una trappola nei boschi, dove viene quasi decimato dai moschetti di Saburo; si ritira solo quando Jiro ode infine che Ayabe sta marciando verso il proprio castello. Lontano dal campo di battaglia, Saburo riesce finalmente a trovare il padre sulla pianura vulcanica e a farlo rinsavire, ma viene ucciso da uno degli uomini di Jiro che stanno battendo in ritirata. Provato da un altro dolore, il vecchio Hidetora muore, e Fujimaki arriva in tempo solo per assistere alla morte del vecchio daimy\u014d. Rassegnato, Tango si rivolge con queste parole al buffone che piange la morte del suo signore:\nNel frattempo, Sue e Tsurumaru fuggono dai sicari di Kaede, ma poi la giovane lascia il fratello sulle rovine del loro castello e torna sui suoi passi alla ricerca del flauto che questi aveva perduto nella fuga, ed \u00e8 l\u00ec che gli assassini la raggiungono e la uccidono. La testa della giovane viene quindi portata al castello di Jiro, ormai in procinto di cadere per mano di Ayabe. Il messaggero viene per\u00f2 intercettato da Kurogane, che gi\u00e0 da tempo sospettava i piani segreti di Kaede per distruggere il clan; furioso, il generale si precipita nelle stanze della donna, e questa ammette che voleva vendicarsi contro Hidetora che anni prima aveva ucciso suo padre e distrutto la sua famiglia. Kurogane la decapita di fronte al suo signore Jiro, per poi perire nel corso dell'ultima resistenza destinata a fornire a quest'ultimo il tempo di commettere seppuku.\nLa morte di Jiro segna l'estinzione definitiva della casata Ichimonji, e Hidetora e Saburo ricevono una solenne processione funebre. Intanto, solo nelle rovine del castello, Tsurumaru inciampa e fa cadere l'immagine di Amida Buddha che Sue gli aveva regalato, e il film si conclude con la sagoma di Tsurumaru solo e cieco sul panorama del castello in cima alle rovine.\nDocumentario sulla lavorazione.\nNel 1985 il regista Chris Marker realizz\u00f2 \"A.K.\", un documentario sul making-of di \"Ran\", dove tra l'altro vengono mostrati i \"fedelissimi\" collaboratori di Kurosawa, tra i quali il tecnico del suono Fumio Yanoguchi, scomparso poco tempo dopo, alcune riprese del dietro le quinte incentrate su alcune comparse alle prese con i costumi, nonch\u00e9 estratti audio di riflessioni dello stesso Kurosawa, tratti da una conversazione con l'autore francese."}
{"id": "570128", "revid": "1543377", "url": "https://it.wikipedia.org/wiki?curid=570128", "title": "Cantone di Moncontour (C\u00f4tes-d'Armor)", "text": "Il Cantone di Moncontour era una divisione amministrativa francese dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "570129", "revid": "118587255", "url": "https://it.wikipedia.org/wiki?curid=570129", "title": "Mauro Numa", "text": "Esordi.\nMauro Numa intraprese l'attivit\u00e0 schermistica giovanissimo, nel 1968, presso il Circolo Scherma Mestre sotto la guida del maestro Livio Di Rosa. Dai racconti familiari sappiamo che furono i vicini di casa, a convincere i genitori ad iscrivere il bambino Mauro alla palestra di scherma. I dirimpettai pensavano \"cos\u00ec di sfogher\u00e0 e smetter\u00e0 di fare tutto quel baccano nel cortile condominiale\". Da allora il futuro campione si \u00e8 divertito a giocare tutti i giorni in palestra di scherma. All'et\u00e0 di quindici anni vinse il suo primo titolo italiano, nella categoria \"Allievi\". L'anno seguente si ripet\u00e9 in categoria \"Giovanetti\", aggiudicandosi con la squadra di Mestre anche il titolo italiano assoluto. Notato a livello nazionale, vinse il primo titolo mondiale nel 1978 a Madrid, nella categoria \"Giovani\". Nello stesso anno vince la sua prima gara di coppa del mondo assoluta a Parigi nel celebre trofeo Rommel.\nNel 1977 il sedicenne Numa entr\u00f2 in nazionale maggiore. Vince il suo primo campionato italiano assoluto individuale nel 1979 non ancora diciottenne. Nel frattempo prosegu\u00ec l'attivit\u00e0 nelle nazionali giovanili, conquistando il terzo posto ai mondiali di categoria di Southbend.\nNel decennio successivo raggiunse l'apice della carriera. Nel 1980 si aggiudic\u00f2 la medaglia di bronzo ai mondiali giovanili di Venezia, ma non prese parte alle Olimpiadi di Mosca a causa del boicottaggio dei paesi occidentali (l'Italia partecip\u00f2 ai giochi, ma solo con atleti non militari, e Numa era entrato appunto nel Centro Sportivo Carabinieri).\nNel 1981 conquist\u00f2 sia il campionato italiano under 20, sia gli assoluti, oltre al secondo titolo mondiale nella categoria \"Giovani\" a Losanna.\nL'anno seguente Numa disput\u00f2 i campionati mondiali assoluti, ospitati a Roma, e si piazz\u00f2 al secondo posto, battuto dal campione sovietico Aleksandr Roman'kov; l'\"impresa\" dell'italiano rest\u00f2 tuttavia adombrata dal drammatico incidente che cost\u00f2 la vita al campione uscente Vladimir Smirnov, campione olimpio in carica, durante l'incontro con il tedesco Mathias Behr nella prova a squadre. Per Numa il 1982 fu comunque un anno prodigo di successi, con la vittoria agli europei di M\u00f6dling e la conquista della classifica a punti di Coppa del Mondo di scherma di fioretto.\nNel 1983, mentre incombevano le Olimpiadi, il campione mestrino ottenne la medaglia d'oro alle Universiadi di Edmonton e ai Giochi del Mediterraneo, quindi la Coppa del Mondo di specialit\u00e0.\nI due successi olimpici (1984).\nNel 1984 il giovane Mauro Numa si era gi\u00e0 formato una notevole esperienza e, grazie ai successi dell'ultimo quadriennio, si presentava da favorito ai Giochi olimpici di Los Angeles; mancava, per altro verso, il fuoriclasse Roman'kov, a causa del controboicottaggio sovietico delle Olimpiadi statunitensi.\nSuperato il primo girone senza sconfitte, venne battuto al secondo turno dal belga Stefan Joos, ma recuper\u00f2 vincendo i tre assalti successivi. Chiuse la \"poule\" dei quarti di finale con tre vittorie e due sconfitte (queste ultime inflitte dall'israeliano Itzhak Hatuel e dal connazionale Stefano Cerioni). Nell'eliminazione diretta si vendic\u00f2 di Hatuel (10-2) e con la vittoria 10-6 sul tedesco Matthias Gey raggiunse la finale a 8. Qui sconfisse, nell'ordine, il francese Philippe Omn\u00e8s (10-8) e Cerioni (11-9), trovando in finalissima Matthias Behr, per un assalto molto teso, deciso all'ultimo minuto con il tedesco avanti di quattro stoccate. Numa riusc\u00ec a riequilibrare il risultato accedendo ai supplementari e aggiudicandosi infine l'incontro per 12-11.\nTre giorni dopo arriva la vittoria nel torneo a squadre (assieme ai compagni di club Andrea Cipressa e Andrea Borella, a Stefano Cerioni, e al livornese Angelo Scuri). La nazionale azzurra, dopo aver agevolmente superato Egitto e Stati Uniti nel girone eliminatorio (con Numa a riposo in entrambi i match), supera nei quarti la Gran Bretagna 9-2 (3 vittorie per Numa). Nella dura sfida di semifinale contro la Francia, Numa \u00e8 autore di 2 vittorie nei 4 assalti disputati, e l'Italia vince per 9-7 grazie, soprattutto, alle 4 vittorie del livornese Scuri. La finale vede la squadra italiana prevalere di stretta misura (8-7) sulla Germania Ovest, con la squadra trascinata dalla grande prestazione di Numa che oltre a vincere tutti e 4 gli incontri, con un parziale complessivo di 20 stoccate a 5 garantisce all'Italia la vittoria matematica senza la disputa dell'ultimo match.\nI successi iridati (1985-1987).\nAlle Olimpiadi seguirono le vittorie in campionato del mondo, dove Numa torn\u00f2 a confrontarsi anche con gli atleti del blocco orientale. Qualora ci fossero stati dubbi, sul valore assoluto di questo giovane fiorettista, per l'assenza dei russi alle Olimpiadi di Los Angeles, vennero spazzati via dal successo del mondiale successivo. A Barcellona 1985, l'atleta italiano conquist\u00f2 il titolo individuale battendo in finale il concittadino Andrea Cipressa, contribuendo anche al successo della rappresentativa nazionale nella gara a squadre. Lo stesso anno ottenne anche la terza vittoria in carriera nella classifica di Coppa del Mondo. Probabilmente con questo biennio d'oro il mestrino si \u00e8 mostrato come il pi\u00f9 brillante fiorettista degli anni ottanta.\nSeguiranno, a Sofia 1986, il podio individuale (medaglia di bronzo) e una nuova affermazione nel fioretto a squadre.\nNel 1987 lo schermidore italiano si aggiudic\u00f2 il campionato mondiale \"Master\".\nDa Seul 1988 a Barcellona 1992.\nAlle Olimpiadi di Seul l'atleta mestrino non riusc\u00ec a ripetere il successo di quattro anni prima. Chiuso il girone di qualificazione con quattro vittorie e una sconfitta, Numa super\u00f2 il secondo turno (tre vittorie e due sconfitte) e la \"poule\" di semifinale (tre vittorie e una sconfitta). Nel primo turno a eliminazione diretta batt\u00e9 il giapponese Koji Emura (10-6) e, nell'assalto per i quarti di finale, il sempre forte Roman'kov (10-7). A norma del regolamento, che prevedeva ripescaggi di atleti battuti nel tabellone principale, Numa e Roman'kov si ritrovarono nuovamente di fronte per l'assalto che valeva l'accesso alla zona medaglie; in questo caso, tuttavia, l'esito fu favorevole al sovietico (11-9). L'italiano si piazz\u00f2 al sesto posto. Nella gara a squadre, la nazionale italiana (campione uscente) venne invece eliminata ai quarti di finale dalla Polonia (9-7), e chiuse in settima posizione, sconfitta nello spareggio per il quinto posto dalla Germania occidentale.\nNel 1989 ai Mondiali di Denver Mauro Numa ottenne un altro bronzo individuale, mentre nella gara a squadre la nazionale azzurra si piazz\u00f2 al 4\u00ba posto sconfitta nella finalina dalla Francia. Sempre nel 1989 giunse anche il secondo titolo alle Universiadi, questa volta a Duisburg.\nNel 1990 ai Mondiali di Lione Numa conquist\u00f2 con la squadra italiana il suo ultimo titolo mondiale assoluto, assieme a Andrea Borella, Federico Cervi, Andrea Cipressa e Alessandro Puccini batt\u00e9 nella finale per l'oro la nazionale polacca. Nella gara individuale venne sconfitto nell'assalto di ripescaggio prima dei quarti di finale.\nNel 1991 partecip\u00f2 al Mondiali di Budapest alla sua ultima rassegna iridata. Nella gara a individuale chiuse con il 30\u00ba posto, mentre con la squadra giunse al 5\u00ba posto. Con la vittoria ai Giochi del Mediterraneo conquist\u00f2 la sua ultima medaglia con la nazionale assoluta.\nA loro volta, le terze Olimpiadi consecutive (Barcellona 1992) non dispensarono nuovi successi n\u00e9 nella gara individuale n\u00e9 in quella a squadre. La prima, iniziata con quattro vittorie e una sconfitta al girone eliminatorio, prosegu\u00ec con la vittoria sullo spagnolo Andr\u00e9s Garc\u00eda e sul russo Dmitrij \u0160ev\u010denko. Nell'assalto per accedere ai quarti di finale dal tabellone principale arriv\u00f2 tuttavia la sconfitta da parte dell'austriaco Joachim Wendt, gi\u00e0 vittorioso su Numa nel girone del primo turno; nel tabellone del ripescaggio venne l'eliminazione definitiva per mano del tedesco Udo Wagner. La squadra italiana di fioretto, invece, chiuder\u00e0 le Olimpiadi al sesto posto, eliminata dalla Polonia per differenza stoccate; Numa, comunque, avrebbe tirato solo i primi due assalti contro la nazionale cinese.\nCarriera dirigenziale.\nChiusa l'attivit\u00e0 agonistica, della quale vanno ricordati anche i due successi nella \"Coppa Citt\u00e0 di Venezia\" (1983 e 1988), nonch\u00e9 la vittoria in Coppa Europa per club ottenuta nel 1981 con il Centro Sportivo Carabinieri, Mauro Numa intraprese la carriera da dirigente sportivo, e nel 1994 venne eletto vicepresidente del consiglio federale della FIS. \nNel 2017 ha fondato l\u2019Antoniana Scherma con sede a Camposampiero(pd) dove ricopre la carica di presidente e di Maestro.\nAttualmente \u00e8 anche inserito come tecnico nello staff della Nazionale Under 20 di fioretto.\nAmatorialmente continua anche l'attivit\u00e0 di schermidore, cimentandosi nella specialit\u00e0 della sciabola nel circuito Master (riservato agli atleti che hanno compiuto 23 anni), della Federazione Italiana Scherma, dove ha vinto anche un titolo europeo individuale.\nRiconoscimenti.\n\u00c8 altres\u00ec inserito nella Walk of Fame della Federazione Internazionale Scherma tra i migliori schermidori di tutti i tempi."}
{"id": "570131", "revid": "4506", "url": "https://it.wikipedia.org/wiki?curid=570131", "title": "Vanitas vanitatum, et omnia vanitas", "text": ""}
{"id": "570133", "revid": "767487", "url": "https://it.wikipedia.org/wiki?curid=570133", "title": "Cantone di Moncontour (Vienne)", "text": "Il Cantone di Moncontour era una divisione amministrativa dell'Arrondissement di Ch\u00e2tellerault.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "570136", "revid": "1543377", "url": "https://it.wikipedia.org/wiki?curid=570136", "title": "Cantone di Paimpol", "text": "Il Cantone di Paimpol \u00e8 una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 10 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "570137", "revid": "767487", "url": "https://it.wikipedia.org/wiki?curid=570137", "title": "Cantone di Pl\u00e9neuf-Val-Andr\u00e9", "text": "Il Cantone di Pl\u00e9neuf-Val-Andr\u00e9 \u00e8 una divisione amministrativa dell'Arrondissement di Dinan e dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 10 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "570138", "revid": "110157", "url": "https://it.wikipedia.org/wiki?curid=570138", "title": "Cantone di Pl\u00e9rin", "text": "Il Cantone di Pl\u00e9rin \u00e8 una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 4 comuni. Dal 1\u00ba gennaio 2016 per effetto di una fusione i comuni sono tornati a 3.\nComposizione.\nI 3 comuni facenti parte prima della riforma del 2014 erano:\nDal 2015 al cantone \u00e8 stato aggiunto il comune di Tr\u00e9m\u00e9loir che poi dal 1\u00ba gennaio 2016 si \u00e8 fuso con il comune di Pordic."}
{"id": "570140", "revid": "1543377", "url": "https://it.wikipedia.org/wiki?curid=570140", "title": "Cantone di Pl\u0153uc-sur-Li\u00e9", "text": "Il Cantone di Pl\u0153uc-sur-Li\u00e9 era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "570142", "revid": "1543377", "url": "https://it.wikipedia.org/wiki?curid=570142", "title": "Cantone di Ploufragan", "text": "Il Cantone di Ploufragan \u00e8 una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende 5 comuni:"}
{"id": "570149", "revid": "14691", "url": "https://it.wikipedia.org/wiki?curid=570149", "title": "Sesamo", "text": ""}
{"id": "570154", "revid": "110157", "url": "https://it.wikipedia.org/wiki?curid=570154", "title": "Cantone di Plouguenast", "text": "Il Cantone di Plouguenast era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 5 comuni:"}
{"id": "570156", "revid": "110157", "url": "https://it.wikipedia.org/wiki?curid=570156", "title": "Cantone di Plouha", "text": "Il Cantone di Plouha \u00e8 una divisione amministrativa dell'Arrondissement di Saint-Brieuc e dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 18 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 18, ridottisi poi ai seguenti 17 dal 1\u00ba marzo 2016 per la fusione dei comuni di Binic ed \u00c9tables-sur-Mer:"}
{"id": "570162", "revid": "2201479", "url": "https://it.wikipedia.org/wiki?curid=570162", "title": "Antro del Corchia", "text": "LAntro del Corchia \u00e8 un vasto sistema di grotte di cavit\u00e0 di origine carsica, che si sviluppa all'interno del Monte Corchia (Alpi Apuane, Toscana).\nIl sistema comprende tre grandi grotte collegate tra di loro: L\"Abisso Claude Fighiera\", l\"Abisso Rodolfo Farolfi\" e l\"Antro del Corchia.\" Con una profondit\u00e0 di 1.210m, oltre 20 ingressi dislocati lungo tutta la montagna e una estensione superiore agli 80\u00a0km, \u00e8 una delle pi\u00f9 grandi e profonde d'Italia.\nStoria.\nL\"Antro del Corchia\" era noto col nome di \"Buca del Vento\" o \"Ventaiola\" o \"Buca di Eolo,\" per via del forte vento che si pu\u00f2 percepire al suo ingresso (fino a 85\u00a0km/h), e venne scoperto casualmente verso la met\u00e0 del XIX secolo durante le ricerche effettuate sul versante meridionale del Monte Corchia per rintracciare vene marmifere. Nel 1840 il Prof. Emilio Simi, naturalista, esplor\u00f2 i primi metri della grotta e ne tracci\u00f2 una pianta molto dettagliata. Nel 1865 o '66 il Prof. Igino Cocchi, durante le sue ricerche geologiche e paleontologiche, ne percorse il tratto iniziale. A queste seguirono diverse altre esplorazioni, tra cui quella di L.V. Bertarelli nel 1912 e quella del Cap. Ferrari, che scesero per pochi metri il profondo pozzo chiamato poi \"Pozzo Bertarelli\". Nel 1923 alcuni studenti fiorentini - che costituiranno poi il Gruppo Speleologico Fiorentino - riusc\u00ec a percorrere un profondo meandro, il \"Canyon\", e a raggiungere l'orlo del \"Pozzacchione\", profondo una cinquantina di metri. Poi per alcuni anni l\"Antro del Corchia\" divenne impraticabile, essendone l'ingresso ostruito dai detriti delle cave sovrastanti. Nel 1933 i cavatori riuscirono a sgombrare dai massi franati l'imbocco della voragine, rendendola nuovamente praticabile.\nNell'agosto del 1933 alcuni membri del Gruppo Speleologico Fiorentino percorsero il \"Canyon\", scesero per primi il \"Pozzacchione\" e scoprirono la grandiosa caverna sottostante, il \"Salone Manaresi\", che ha una superficie di circa 2.000 m\u00b2. Proseguirono poi lungo gallerie molto inclinate (\"Gli Scivoli\") e, dopo un centinaio di metri, incontrarono un pozzo di 20 metri (\"Pozzo delle Lame\"), che discesero fino a un'ampia piattaforma a quota - 228, nella quale si apre un altro pozzo (\"Pozzo del Portello)\", profondo 30 metri. Il Dr. Aldo Berzi pubblic\u00f2 una nota sui risultati di questa esplorazione. Nel 1934 il Gruppo Speleologico Fiorentino riprese l'esplorazione: sotto il \"Pozzo del Portello\" scopr\u00ec quattro enormi sale intercomunicanti, costituenti la \"Galleria Alta\", in una delle quali si incontra un torrentello. Gli speleologi avanzarono seguendo il corso del torrente, lungo la \"Galleria Bassa\", fino al \"Pozzo della Gronda\"; lo discesero e proseguirono, superando strettoie e salti di pochi metri, fino a giungere sul ciglio del colossale \"Pozzo a L\", profondo 42 metri. Sotto il \"Pozzo a L\" il torrente precipita in numerose cascatelle; in qualche tratto particolarmente angusto si dovettero abbattere diverse stalattiti e stalagmiti che ostruivano il passaggio. Finalmente, al termine di una galleria e dopo aver superato una strettoia, gli esploratori entrarono in un'ampia sala (\"CavernaTerminale\"), occupata in parte da un lago dalle acque profonde e limpidissime (\"Lago Terminale\"): qua si arrest\u00f2 l'11 settembre 1934 la spedizione del Gruppo Speleologico Fiorentino, comunicando poi di aver raggiunto il fondo della voragine che, dal rilevamento topografico effettuato, risult\u00f2 essere a quota - 541 metri rispetto all'ingresso. Pertanto l\"Antro del Corchia\" divenne uno dei pi\u00f9 profondi abissi esplorati in tutto il mondo, secondo solo alla \"Spluga della Preta\" (Monti Lessini, Veneto), che vantava - erroneamente - 627 metri di profondit\u00e0.\nIn una successiva spedizione membri del Gruppo Speleologico Fiorentino discesero il \"Pozzo Bertarelli\", che si apre in una diramazione secondaria a 40 metri di profondit\u00e0 ed \u00e8 profondo 120 metri. La discesa di questo pozzo \u00e8 stata ripetuta nel 1955 dal Gruppo Grotte Milano e nel 1961 da membri del Gruppo Speleologico Bolognese del C.A.I.e del Gruppo Speleologico Piemontese del C.A.I.-U.G.E.T.\nUlteriori esplorazioni dell\"Antro del Corchia\" vennero effettuate dalla Sezione Geo-Speleologica della Societ\u00e0 Adriatica di Scienze Naturali di Trieste, che nel 1956 vi raggiunse la profondit\u00e0 di circa 390 metri. Nel 1958 gli speleologi triestini si spinsero fino a - 535 metri, senza arrivare al punto estremo toccato dalla spedizione del 1934. Nel 1959 i triestini giunsero alla \"Caverna Terminale\" - occupata dal \"Lago Terminale\", a 541 metri di profondit\u00e0 -, che gli speleologi fiorentini avevano ritenuto essere il fondo della voragine: avanzando verso nord ovest i triestini trovarono un \"lago-sifone\" profondo circa 5 metri, ma proseguendo verso sud est scoprirono, dietro una quinta rocciosa, che la \"Caverna Terminale\" \u00e8 semplicemente l'inizio di un'ampia galleria percorsa da un grosso e impetuoso torrente sotterraneo (\"Torrente \u00c9mile Vidal\"), emissario del \"Lago Terminale,\" galleria inspiegabilmente sfuggita agli speleologi fiorentini 25 anni prima. Questo lago, oltre ad essere il collettore del torrentello che si incontra per la prima volta sotto il \"Pozzo del Portello\" e che si segue per gran parte della voragine, \u00e8 il \"lago-sifone\" d'origine di un secondo corso d'acqua, di portata molto maggiore, in cui il torrentello affluisce come immissario. Quindi la \"Caverna Terminale\" costituisce il punto d'incontro di due sistemi ipogei, scavati da due differenti corsi d'acqua nelle viscere del Monte Corchia. I triestini riuscirono ad avanzare nella nuova galleria per oltre 150 metri, superando laghi e rapide violente; ma ad un certo punto incontrarono uno stretto pozzo in cui si gettava una cascata, occupandolo quasi interamente e rendendone impossibile la discesa; calcolarono di essere arrivati a 585 metri di profondit\u00e0.\nNel 1960 il Gruppo Speleologico Bolognese del C.A.I. e lo Speleo Club Milano effettuarono tre spedizioni all\"Antro del Corchia\". In marzo allestirono il campo sotterraneo nel \"Salone Manaresi\" e raggiunsero l'orlo del \"Pozzo della Gronda\", a 330 metri di profondit\u00e0. In aprile il campo sotterraneo venne installato nella meravigliosa \"Galleria delle Stalattiti\", a 300 metri di profondit\u00e0: questa galleria, ricca di bellissime stalattiti e stalagmiti multicolori, spesso congiunte a formare colonne ciclopiche, \u00e8 uno dei tratti pi\u00f9 spettacolari della cavit\u00e0. La voragine venne discesa fino alla \"CavernaTerminale\", dove fu rinvenuta una bottiglia contenente un foglietto di carta con un messaggio, scritto a matita l'11 settembre 1934 (26 anni prima) dagli speleologi fiorentini. Proseguendo dalla \"Caverna Terminale\" verso sud est gli esploratori trovarono la grande galleria percorsa dal \"Torrente Vidal\" e arrivarono all'orlo della cascata che aveva arrestato la spedizione triestina del 1959 (\"Prima Cascata\"); notarono nella parete destra, al di sopra della cascata, un'ampia \"finestra\" che si apriva qualche metro pi\u00f9 in alto e che raggiunsero con una non facile arrampicata (\"Passaggio Zuffa\"); la finestra era l'imbocco di una breve galleria fossile, che terminava a valle della cascata: l'ostacolo che aveva fermato un anno prima i triestini era stato aggirato. Da qui gli speleologi bolognesi e milanesi seguirono la titanica galleria per un altro centinaio di metri, fino al ciglio di una cascata alta 5-6 metri che si gettava in un ampio lago. Avendo esaurito il materiale, non poterono andare oltre.\nLa terza spedizione del Gruppo Speleologico Bolognese del C.A.I. e dello Speleo Club Milano ebbe luogo nell'agosto del 1960 e install\u00f2 il campo sotterraneo ancora nella \"Galleria delle Stalattiti\". In poco pi\u00f9 di un giorno gli speleologi raggiunsero l'inizio del \"Torrente Vidal\" e in breve tempo arrivarono alla cascata sul cui bordo si erano arrestati nella precedente spedizione; da qui scesero nel lago sottostante (\"Lago Marika\"), utilizzando un canotto, e incontrarono poco pi\u00f9 avanti un pozzo di 50 metri, nel quale precipitava un'altra fragorosa cascata (\"Grande Cascata\"). Dopo aver disceso un paio di ulteriori cascate, gli speleologi raggiunsero una piccola caverna dal suolo ricoperto da blocchi calcarei e detriti minuti, tra cui notarono lastre di uno scisto verde scuro; la cavernetta termina con un restringimento che d\u00e0 adito ad un'altra sala poco pi\u00f9 ampia, seguita da una strettissima fenditura orizzontale, e il \"Torrente Vidal\" scompare in un crepaccio impraticabile: non si pu\u00f2 andare oltre. Gli speleologi del Gruppo Speleologico Bolognese del C.A.I. e dello Speleo Club Milano avevano raggiunto per primi il vero fondo dell\"Antro del Corchia\", a 668 metri di profondit\u00e0, dopo 120 anni di esplorazioni.\nNel 1978, dopo aver risalito un dislivello di oltre 300 metri, gli speleologi del Gruppo Speleologico Bolognese scoprirono due nuovi ingressi dell\"Antro del Corchia\", che ne portarono la profondit\u00e0 a 950 metri: la cavit\u00e0 divenne allora la pi\u00f9 profonda d'Italia.\nNel 1929 gli speleologi del Gruppo Speleologico Fiorentino esplorarono per primi la \"Buca del Cacciatore\", una piccola cavit\u00e0 nota da tempo ai valligiani che si apre presso la vetta del Monte Corchia, a 1.637 metri di quota.; a - 30 metri la cavit\u00e0 era ostruita da una frana che impediva l'avanzamento. Nel 1976 membri del Gruppo Speleologico Fiorentino prima e del Gruppo Speleologico Piemontese poi disostruirono la \"Buca del Cacciatore\", e i piemontesi poterono entrare in un complesso e vastissimo sistema carsico che fu chiamato chiamato \"Abisso Claude Fighiera\". Tale abisso si trova proprio al di sopra dell\"Antro del Corchia,\" per cui nacque ovviamente la speranza che i due sistemi carsici fossero collegati. L'esplorazione dell\"Abisso Fighiera\" fu condotta dal Gruppo Speleologico Piemontese del C.A.I.- U.G.E.T. dapprima in collaborazione col Club M\u00e9diterran\u00e9en de Sp\u00e9l\u00e9ologie di Nizza, poi con speleologi faentini, versiliesi, maremmani, pisani, spezzini e bolognesi. Nel 1980 scesero nell\"Abisso Fighiera\" anche speleologi polacchi. Per anni i piemontesi cercarono con i collaboratori il passaggio tra l\"Abisso Fighiera\" e l\"Antro del Corchia\" scendendo dall\"Abisso Fighiera\", mentre i fiorentini e i bolognesi lo cercarono risalendo per centinaia di metri nell\"Antro del Corchia\" . Finalmente, nel marzo del 1983, una squadra composta da G. Badino, U. Lovera, F. Marantonio, del Gruppo Speleologico Piemontese, e da G. Pasini, del Gruppo Speleologico Bolognese, percorse i cunicoli noti come i \"Castighi di Dio\" - nel ramo \"Omar Khayy\u00e2m\" dell\"Abisso Fighiera\" - e arriv\u00f2 ad un pozzo inequivocabilmente raggiunto dagli speleologi fiorentini nelle loro risalite, come stava a dimostrare il rinvenimento alla base del pozzo di una sacchetta contenente chiodi da roccia con la sigla G.S.F.: la giunzione \"Abisso Fighiera - Antro del Corchia\" era stata effettuata.\nNell'agosto del 1980 Marco Genovesi del Gruppo Speleologico Pisano scopr\u00ec lo stretto ingresso dell\"Abisso Rodolfo Farolfi\", che si apre circa 700 metri a nord ovest della vetta del Monte Corchia, alla quota di 1.240 metri s.l.m. Nello stesso anno il Gruppo Speleologico Archeologico Versiliese ne inizi\u00f2 l'esplorazione, che prosegu\u00ec in collaborazione con speleologi pisani, spezzini, pontederesi e faentini. Nel febbraio del 1981 speleologi pisani e massesi effettuarono, percorrendo il \"Ramo M. Giulia\", la giunzione dell\"Abisso Farolfi\" con l\"Abisso Claude\" \"Fighiera\".\nL\"Abisso Claude Fighiera\", l\"Abisso Rodolfo Farolfi\" e l\"Antro del Corchia\" costituiscono oggi un unico ed enorme complesso carsico, della lunghezza stimata di oltre 80\u00a0km (57 ufficialmente mappati e rilevati) e della profondit\u00e0 di 1.210 metri. Nell'ottobre 2016 tale complesso era, in Italia, il 3\u00b0 per lunghezza e il 4\u00b0 per profondit\u00e0.\nNel 2001 una diramazione dell\"Antro del Corchia\" \u00e8 stata aperta al pubblico, che ne pu\u00f2 percorrere un tratto di circa 1.020 metri, includente la bellissima \"Galleria delle Stalattiti\"."}
{"id": "570165", "revid": "125811259", "url": "https://it.wikipedia.org/wiki?curid=570165", "title": "Pietro Ziani", "text": "Biografia.\nFiglio di Sebastiano Ziani, doge a sua volta dal 1172 al 1178, e della sua seconda moglie Froyza, nacque poco dopo la met\u00e0 del XII secolo.\n\u00c8 citato per la prima volta, assieme al fratello Giacomo, nel gennaio del 1173, a pochi mesi dall'elezione del padre. Negli anni successivi i due fratelli sostituirono Sebastiano nella gestione degli affari di famiglia, essendo questi assorbito dagli impegni politici; tuttavia gi\u00e0 1177 decisero di dividersi i beni immobili e nel 1185 anche quelli mobili, diversamente dal tradizionale modello della \"fraterna compagnia\" in cui i parenti stretti condividevano il patrimonio familiare per non comprometterne l'unit\u00e0.\nImpegnato nei traffici commerciali con il Levante dal 1174 e fino al 1202, nello stesso periodo intraprese una brillante carriera nella vita pubblica. Dopo aver partecipato, sembra, all'assedio di Ancona (1173), nel 1177 fu scelto, assieme al fratello, per accogliere papa Alessandro III in occasione della pace di Venezia e lo accompagn\u00f2 dal monastero di San Nicol\u00f2 del Lido a Venezia in corteo. Morto il padre nel 1178, l'anno successivo risulta tra i consiglieri del successore Orio Mastropiero (che era peraltro amico di famiglia). Nel 1181 combatt\u00e9 nella guerra contro Zara.\nNel 1184 fu in missione diplomatica a Costantinopoli, assieme ad Enrico Dandolo e a Domenico Sanudo, per ricucire i rapporti con Bisanzio, gravemente deteriorati dopo che Manuele I Comneno, nel 1171, aveva arrestato tutti i Veneziani presenti nell'Impero confiscandone i beni. L'iniziativa fu un successo e l'anno successivo fu sancita la pace tra le due parti. \u00c8 probabile che, mentre si trovava in Oriente, si fosse occupato anche dei propri affari; di certo, cur\u00f2 quelli di monastero di San Giorgio Maggiore in qualit\u00e0 di \"advocator\". Ebbe stretti rapporti anche con il monastero di San Zaccaria.\nDal 1186 al 1203 \u00e8 attestato in diversi documenti come giudice. Nel 1187 prest\u00f2 allo Stato 90 lire (ma il fratello ne offr\u00ec 1000) per finanziare un nuovo attacco contro Zara. Dal 1189 al 1205 ricopr\u00ec la carica di conte di Arbe, succedendo a Nicol\u00f2 di Vitale II Michiel.\nNel 1192 risult\u00f2 tra gli elettori del doge Enrico Dandolo. Dal giugno 1201 al giugno 1202 fu podest\u00e0 di Padova e, tornato a Venezia, ebbe incarichi militari, ma non prese direttamente parte alla quarta crociata. Nel 1205, essendo al potere Ranieri Dandolo in vece del padre Enrico, impegnato in guerra, fece parte del Minor Consiglio. Nel giugno dello stesso anno il vecchio doge mor\u00ec lontano dalla patria e lo Ziani fu eletto al suo posto il 5 agosto, da un collegio di quaranta elettori, senza che emergessero particolari opposizioni.\nDogato.\nPolitica interna.\nSotto il suo dogato si assist\u00e9 a una completa riforma dell'apparato amministrativo della Repubblica, con l'istituzione di nuovi uffici (ad esempio la cancelleria) e di due nuovi consigli (la Quarantia e il Senato). Parallelamente, lo Ziani adegu\u00f2 il sistema legislativo, riprendendo e completando le norme scritte dai predecessori (1213) e iniziando la stesura di una raccolta organica di statuti che fu conclusa nel 1223 e nel 1226. Verso la fine del suo governo comparvero, per la prima volta nella storia veneziana, norme inerenti al diritto marittimo.\nNel 1207, con l'avallo dei giudici, del Minor Consiglio e del Maggior Consiglio, promulg\u00f2 una legge con cui veniva rivista la formazione e la composizione delle principali magistrature grazie a un meccanismo di elezione a due gradi che fino ad allora era stato utilizzato solo per la nomina del doge.\nPolitica estera.\nDurante il suo governo Venezia cominci\u00f2 a godere effetti positivi derivanti dalla quarta crociata. Favorita dalle ricchezze ottenute dai saccheggi, ma soprattutto dalla decadenza di Bisanzio che le permise di estendere i propri commerci, inizi\u00f2 per la citt\u00e0 un periodo di grande sviluppo economico.\nSi assist\u00e9, inoltre, alla formazione dell'impero coloniale veneziano: secondo quanto stabilito tra i vincitori, la Serenissima assunse il controllo di numerose localit\u00e0 costiere e isole. Nel 1206 una flotta comandata da Ranieri Dandolo e da Ruggero Premarino occup\u00f2 Corf\u00f9 e, l'anno successivo, Corone e Modone, per poi proseguire verso Creta. Quest'ultima rappresent\u00f2 la conquista pi\u00f9 consistente, anche se non fu un'impresa facile data l'opposizione degli abitanti (appoggiati dai Genovesi); tentativi di rivolta si verificarono anche nei tempi successivi.\nIl doge, tuttavia, non riusc\u00ec a imporre la propria autorit\u00e0 su tutti i territori assegnati. Da Negroponte e Morea ottenne solo dei giuramenti di fedelt\u00e0, mentre la gran parte delle isole dell'Egeo divenne dominio di famiglie veneziane poco disposte a riconoscere la sovranit\u00e0 della madrepatria (piuttosto riconoscevano formalmente l'autorit\u00e0 dell'imperatore latino).\nIn questo contesto si inserisce il caso dei Veneziani residenti a Bisanzio che, all'indomani della morte del Dandolo, avevano eletto come proprio rappresentate Marino Zeno, assegnandogli poteri che sarebbero invece spettati al doge. Ziani, in risposta, eman\u00f2 un decreto con cui dava diritto a qualunque cittadino veneziano o alleato di occupare qualsiasi territorio preso ai Bizantini, rispondendo direttamente a lui stesso, mentre l'autorit\u00e0 dello Zeno doveva limitarsi alla sola Costantinopoli. Nella primavera del 1207, poco prima della scadenza del mandato biennale dello Zeno, invi\u00f2 al suo posto Ottaviano Querini, evitando cos\u00ec che il rappresentante a Bisanzio non fosse scelto direttamente dai veneziani. I titoli che erano stati assegnati allo Zeno al momento dell'elezione (\u00abpodest\u00e0 e dominatore di una quarta parte e mezza dell\u2019impero di Romania\u00bb) furono trasferiti allo Ziani, e i dogi li conservarono fino alla met\u00e0 del Trecento.\nI tentativi di riconquista dei sovrani bizantini (che si erano ritirati nel despotato d'Epiro e nell'Impero di Nicea) non destarono particolari preoccupazioni, ma ben pi\u00f9 gravi furono le minacce di Pisani e Genovesi, che spesso ricorrevano alla guerra di corsa. Le ostilit\u00e0 cessarono per\u00f2 quando, nel 1206 e poi ancora nel 1214, lo Ziani concluse un accordo con Pisa e nel 1218 con Genova, assicurando a Venezia piena libert\u00e0 di traffico in Oriente.\nSotto il suo governo fu offerto scarso aiuto all'Impero latino d'Oriente, bench\u00e9 Venezia avesse contribuito alla formazione di questa nuova realt\u00e0 politica. Invece, si ebbero buone relazioni con i reami islamici del Mediterraneo orientale. Nel 1220 il podest\u00e0 di Costantinopoli Jacopo Tiepolo, a nome del doge, raggiunse un accordo con il sultano di Rum Kayqubad I e altri trattati furono stipulati con il sultanato di Aleppo (dal 1208) e il sultanato del Cairo (1217). Questo permise ai mercanti veneziani di commerciare indisturbati nella zona.\nFu per questa ragione che lo Ziani, nonostante quanto promesso a suo tempo a papa Innocenzo III, non volle aderire alle crociate promosse dal successore Onorio III e dall'imperatore Federico II di Svevia, limitandosi a sospendere i traffici in tempo di guerra.\nQuestioni ben pi\u00f9 gravose si presentavano nella zona adriatica. Durante il suo dogato continuava la decennale lotta per il controllo di Zara, citt\u00e0 che, nel 1183, si era sottomessa al Regno d'Ungheria pur di sottrarsi all'egemonia veneziana. Nel 1216 lo Ziani riusc\u00ec a concludere una pace con re Andrea II, convincendolo ad abbandonare la sua politica antiveneziana. Ma solo nel 1225 la Serenissima riusc\u00ec a prendere il pieno possesso dell'Adriatico orientale dall'Istria a Corf\u00f9.\nCon il Sacro Romano Impero riusc\u00ec a rinnovare i secolari privilegi, sia con Ottone IV (1209), sia con Federico II (1220). Con i comuni della terraferma e della costa ebbe invece dei rapporti conflittuali, dovuti principalmente ai tentativi veneziani di far passare tutte le merci attraverso il mercato di Rialto, isolando i porti rivali, come Ancona, e bloccando gli accessi alle vie fluviali con navi da guerra.\nAltri attriti si originarono dalle sempre pi\u00f9 frequenti acquisizioni fondiarie nell'entroterra da parte di monasteri e cittadini veneziani. Questo processo fu favorito dallo stesso Ziani: grazie alla sua esperienza nelle realt\u00e0 di terraferma (era stato podest\u00e0 a Padova), riusc\u00ec a insediare nei principali Comuni dei podest\u00e0 veneziani. Ne scaturirono trattati con le pi\u00f9 importanti citt\u00e0 venete, con alcuni centri romagnoli e marchigiani e con il Patriarcato di Aquileia, talvolta decisamente sbilanciati a favore di Venezia. Questa situazione entrer\u00e0 in crisi con la morte dello Ziani, essendo il suo successore Jacopo Tiepolo pi\u00f9 dedito alla politica marittima che continentale.\nMorte e discendenza.\nSul principio dell'autunno del 1228 si ammal\u00f2 gravemente e nel settembre fece testamento. Nomin\u00f2 erede universale il figlio Marco, ancora bambino, ma destin\u00f2 grandi somme di denaro anche a istituti religiosi, parenti e amici. Nell'ottobre, ormai incapace di adempire ai propri impegni, nomin\u00f2 vice doge Teofilo Zeno, per poi abdicare il 26 febbraio 1229. Secondo una notizia infondata originatasi in epoca posteriore, lo Ziani avrebbe rifiutato di ricevere il neoeletto doge Jacopo Tiepolo, ritenendo non valida la sua elezione mediante sorteggio; tra i due, invece, vi era una collaborazione che perdurava da quasi quarant'anni.\nSpir\u00f2 il 14 marzo e fu inumato nel monastero di San Giorgio Maggiore, accanto al padre.\nDalla prima moglie Maria (che secondo l\"'Historia ducum\" scritta poco dopo la morte del doge aveva cognome Basilio) non ebbe figli. Rimasto vedovo in et\u00e0 avanzata (probabilmente nel 1221), si rispos\u00f2 con Costanza, figlia del re Tancredi di Sicilia; gli diede un figlio maschio, Marco, morto circa trentenne nel 1254, e due femmine, Maria e Marchesina. La prima contrasse matrimonio con un Barozzi, ma mor\u00ec prima del fratello; l'altra, divenuta unica erede della grande fortuna degli Ziani, spos\u00f2 Marco Badoer e risultava ancora viva all'inizio del XIV secolo."}
{"id": "570166", "revid": "12109", "url": "https://it.wikipedia.org/wiki?curid=570166", "title": "Progettazione architettonica", "text": "La progettazione architettonica consiste in un processo logico-artistico-scientifico in grado di individuare forme, organizzazioni e processi atti alla creazione di spazi dedicati in cui l'uomo possa svolgere specifiche attivit\u00e0 quali abitare, lavorare, rilassarsi, curarsi ecc.\nStoria.\nGli obiettivi di questa azione si sono modificati nel tempo. Questo era gi\u00e0 stato rilevato da Jean Baptiste Le Rond d'Alembert che nel 1752 affermava: \".\"... l'architettura, arte sorta dalla necessit\u00e0 e perfezionata dal lusso... \u00e8... pervenuta gradualmente dalle capanne ai palazzi...\",\". Questo, nei fatti, contribuisce a sottolineare che nel tempo si \u00e8 registrata una sua marcata evoluzione determinata da un lato da fabbisogni sempre pi\u00f9 numerosi da soddisfare e dall'altro da una maggiore richiesta di qualit\u00e0 del prodotto, dettata da pi\u00f9 numerose e articolate esigenze da soddisfare: in altri termini, si \u00e8 evoluta passando dal compito di creare un habitat minimale con le condizioni per ripararsi dal freddo e dalle intemperie alla complessit\u00e0 dell'edificare di oggi.\nIl progetto architettonico.\nIl progetto architettonico deve rispecchiare, interpretare e risolvere sia artisticamente che tecnicamente ogni aspetto relativo all'abitare inteso nell'accezione pi\u00f9 ampia del termine.\nRenzo Piano, ebbe a dire che \"l'architettura \u00e8 il secondo mestiere pi\u00f9 antico del mondo\".\nNell'istruzione universitaria.\nLa progettazione architettonica \u00e8 insegnata all'interno dei corsi di laurea delle Facolt\u00e0 di Architettura di solito agli ultimi anni del corso, e non \u00e8 da confondersi con i corsi di composizione architettonica che si tengono per gli studenti dei primi anni."}
{"id": "570168", "revid": "1543377", "url": "https://it.wikipedia.org/wiki?curid=570168", "title": "Cantone di Quintin", "text": "Il Cantone di Quintin era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "570170", "revid": "767487", "url": "https://it.wikipedia.org/wiki?curid=570170", "title": "Basket Case 2", "text": "Basket Case 2 \u00e8 un film del 1990, il secondo capitolo della trilogia di film \"Basket Case\" diretti da Frank Henenlotter. Anche questo film, come il suo predecessore e il suo , non \u00e8 mai stato distribuito ufficialmente in Italia.\nTrama.\nIl film inizia esattamente dove era finito il precedente, utilizzando anche un breve clip del finale di quello per riallacciarsi agli avvenimenti. Creduti morti dopo il volo da una finestra dell'hotel Broslin, Duane Bradley e il mostruoso fratello Belial vengono soccorsi e portati in ospedale: qui si risvegliano e scappano, ma vengono intercettati da un'anziana signora e una ragazza che dicono di volerli aiutare. I due, piuttosto malridotti, accettano e si trasferiscono nella magione della signora. La donna, soprannominata \"Nonna Ruth\", ha una missione nella vita: trasformare la sua casa isolata in un rifugio per tutti i \"freak\" esiliati dalla societ\u00e0 e creare cos\u00ec una sorta di mondo ospitale per questi individui. Belial \u00e8 solo l'ultimo di una lunga lista di esseri dalle pi\u00f9 bizzarre deformit\u00e0 a entrare in quella casa: uno di essi, Eve, \u00e8 una sua versione femminile e Belial inizia a provare qualcosa per lei. Da parte sua Duane, che inizia a sentirsi fuori posto in una comune di \"freak\", si innamora di Susan (la ragazza) e cerca di convincerla a scappare da l\u00ec con lui per iniziare una nuova vita insieme, senza successo.\nIntanto, i collaboratori di un tabloid scandalistico cercano notizie sui fratelli Bradley per imbastirci un articolo, e chiedono informazioni all'anziano proprietario di un \"freak show\". L'uomo non sa nulla, per\u00f2 ha gi\u00e0 provveduto a sfruttare la fama dei Bradley nel suo spettacolino. Nonna Ruth, la cui dedizione alla causa sfocia nel fanatismo, si offende moltissimo nello scoprire che i suoi amici \"diversi\" sono oggetto di scherno e manda Belial a uccidere l'uomo.\nI collaboratori del giornale finiscono con lo scoprire dove si nascondono Duane e Belial: il fotografo del tabloid si intrufola nella casa, solo per avere uno spiacevole incontro con tutti i \"freak\" e finire massacrato da Belial. In seguito, il direttore del giornale con un ricatto riesce a convincere Duane a incontrarlo in un bar per discutere sull'articolo che vorrebbe scrivere su di lui e il fratello. In una sequenza da commedia, si scopre che il barista e tutti gli altri avventori del locale sono i vari \"freak\" (malamente) mascherati da \"normali\", e presto anche il direttore segue lo stesso destino del fotografo per mano di Belial. Rimane ormai solo l'articolista, colei che aveva scoperto il nascondiglio dei Bradley: Duane arriva ad affrontarla faccia a faccia direttamente a casa di lei, dove presto arrivano anche tutti gli altri \"freak\" e anche Belial, che uccide la donna.\nTornati alla magione, i mostri festeggiano per essere riusciti a mantenere il segreto sulla loro esistenza, facendo sparire \"misteriosamente\" tutti quelli che sapevano qualcosa e Duane cerca di convincere Susan a fare l'amore. Scopre il motivo per cui lei si rifiutava di andarsene: anche lei \u00e8 un \"freak\", in quanto \u00e8 incinta di una creatura mostruosa (che ricorda vagamente un \"chestburster\" di \"Alien\"); terrorizzato, l'uomo inizia a litigare con lei e involontariamente la spinge gi\u00f9 dalla finestra, uccidendola. Nonna Ruth, furiosa, ordina ai \"freak\" di cercare Duane e portarglielo.\nDuane, frustrato per non essere riuscito a vivere da persona normale, sconvolto per la morte di Susan e spaventato per ci\u00f2 che gli pu\u00f2 succedere, casualmente scopre Belial che fa l'amore con Eve (non \u00e8 ben chiaro come). Questa visione lo fa impazzire del tutto: folle di gelosia e di egoismo, non sopporta che suo fratello sia felice mentre lui \u00e8 distrutto e lo tramortisce. Quando Nonna Ruth e i \"freak\" lo trovano, scoprono che Duane si \u00e8 ricucito Belial al fianco in un eccesso di follia, non potendo pi\u00f9 sopportare che fossero diventati due entit\u00e0 autonome.\nRapporto con il primo film.\n\"Basket Case 2\" rispetto al primo film ha un'impronta da commedia in diverse scene, soprattutto quelle corali con i vari mostri e quelle relative al loro bizzarro aspetto (tra di essi ci sono anche un gargoyle vivente, un uomo-rana e un uomo con la faccia a mezzaluna). Per il resto, l'andamento della trama ricalca in alcuni punti il predecessore e in altri punti la riprende ribaltandola. Nel primo caso la sequenza degli eventi \u00e8 identica (ci sono tre persone da trovare e uccidere: dottori nel primo film, giornalisti nel secondo); nel secondo caso, se nel primo film era la gelosia di Belial verso Duane a scatenare la tragedia, qui \u00e8 esattamente l'opposto. Duane si ritrova suo malgrado normale in un mondo di mostri, cerca inutilmente di uscirne per vivere come vivrebbe chiunque, e questa frustrazione gli rende insopportabile la felicit\u00e0 di Belial, il quale da parte sua sghignazza quando il fratello gli rivela le sue intenzioni di andarsene, e sembra iniziare a considerarlo una parte inutile della sua vita."}
{"id": "570171", "revid": "767487", "url": "https://it.wikipedia.org/wiki?curid=570171", "title": "Lorenzo Fago", "text": "Sebbene fosse nato a Napoli da Nicola e Caterina Speranza Grimaldi, fu soprannominato come il padre \"Il Tarantino\". Dopo aver studiato presso il Conservatorio della Piet\u00e0 dei Turchini, dove il padre insegnava, divent\u00f2 organista della Cappella del Tesoro del Duomo di Napoli. Il 26 giugno 1731 Lorenzo Fago succedette al padre nella direzione della cappella della cattedrale napoletana. Il 26 luglio 1736 sposa Angela Albina Gleinod. Nel 1737 fu nominato \"secondo maestro\" alla Piet\u00e0 dei Turchini e assistette prima il padre fino al 1740, anno in cui si ritir\u00f2 dal Conservatorio, e poi Leonardo Leo fino alla morte dello stesso, avvenuta il 1\u00ba novembre 1744. Divent\u00f2 quindi \"primo maestro\" della famosa scuola napoletana, carica che mantenne sino al suo ritiro avvenuto gennaio del 1793.\nFu autore di una notevole produzione operistica sacra e da camera.\nA differenze del padre, l'attivit\u00e0 compositiva di Lorenzo Fago ha scarsa importanza rispetto a quella didattica, senza contare che si limita a un solo componimento drammatico e ad un numero esiguo di cantate e lavori sacri.\nTra i suoi figli si ricorda Pasquale Fago, che, come il padre e il nonno, intraprese l'attivit\u00e0 di compositore."}
{"id": "570173", "revid": "278406", "url": "https://it.wikipedia.org/wiki?curid=570173", "title": "Sergej Stani\u0161ev", "text": "\u00c8 stato primo ministro della Bulgaria dal 17 agosto 2005 al 27 luglio 2009 ed \u00e8 il leader del Partito Socialista Europeo dal 29 settembre 2012.\nBiografia.\nStani\u0161ev \u00e8 nato in Ucraina quando questa faceva ancora parte dell'Unione Sovietica. Ha frequentato l'Universit\u00e0 di Mosca dove ha ottenuto nel 1994 il dottorato in storia. \u00c8 stato delegato delle relazioni internazionali alla London School of Economics and Political Science nel 1998. Ha anche lavorato come giornalista mentre nel 1995 era diventato un componente dello staff del Dipartimento per gli Affari Esteri del BSP.\n\u00c8 stato a capo del Dipartimento di Politica Estera e Relazioni Internazionali del BSP dal 1996 al 2001. Nel maggio 2001 era stato eletto membro del Concilio supremo del BSP e del Dipartimento Amministrativo. Nel giugno dello stesso anno venne eletto al Parlamento come rappresentante della regione di Ruse o Russe.\nNel dicembre 2001 Stani\u0161ev \u00e8 stato eletto Presidente del BSP al Congresso dei partiti, ed \u00e8 anche diventato il leader del Gruppo Parlamentare di Coalizione per la Bulgaria in seguito alle dimissioni di Georgi P\u0103rvanov, gi\u00e0 detentore di queste due cariche, dopo la sua vittoria alle elezioni presidenziali del 2001. Dall'aprile 2004 Stani\u0161ev \u00e8 membro della direzione del Partito del Socialismo Europeo. Anche se, all'inizio, i membri pi\u00f9 anziani del partito lo guardavano con un pizzico di superiorit\u00e0 per la sua mancanza di esperienza, Stani\u0161ev \u00e8 gradito a molti per le sue grandi abilit\u00e0 intellettuali e per gli sforzi per modernizzare il BSP.\nNelle elezioni generali del 25 giugno 2005, Stani\u0161ev venne rieletto al Parlamento, questa volta per rappresentare la regione di Burgas. Con la sua leadership, la Coalizione per la Bulgaria (dove predomina il BSP di Stani\u0161ev) guadagna il 31% dei voti. Lui disse: \"Il prossimo governo dovrebbe essere guidato dal leader dal partito che otterr\u00e0 il maggior numero di voti alle elezioni.\" Il 20 luglio, dopo circa un mese di incertezza politica, diede anche il suo assenso per formare un nuovo governo. Il 27 luglio, il Parlamento bulgaro lo scelse per l'incarico di Primo Ministro in un governo di coalizione, il Movimento per i Diritti e Libert\u00e0. Vinse per 120 voti a 119; ma lo stesso Parlamento rifiut\u00f2 la sua proposta di governo con 119 voti a 117.\nCi\u00f2 fu seguito da altre due settimane di stallo politico. Finalmente il 15 agosto Stani\u0161ev riusc\u00ec a formare una grande coalizione di tre partiti comprendente quello del primo ministro uscente Simeon Sakskoburggotski e quello del Movimento per i Diritti e Libert\u00e0, partito della minoranza turca. Stani\u0161ev disse che le priorit\u00e0 della coalizione erano l'integrazione in Europa, la responsabilit\u00e0 sociale e la crescita economica. \u00c8 stato eletto Primo Ministro dal parlamento bulgaro il 16 agosto con 168 voti a favore e 67 contrari. Il 17 agosto, con una cerimonia al numero 1 di Dondukov Boulevard, Sergej Stani\u0161ev ha preso ufficialmente la carica di Primo Ministro.\nStani\u0161ev, secondo pi\u00f9 giovane presidente del BSP, \u00e8 un politico non convenzionale. Sebbene non sia sposato, vive da molto tempo con l'importante giornalista Elena Jon\u010deva. Nel 2002 sbalord\u00ec i membri del partito quando, prendendo parte ad un raduno, si mostr\u00f2 a bordo di una motocicletta con una giacca da rocker sulla cui parte dietro era attaccato un cartello che recitava: \"Se state leggendo questo cartello, significa che Elena deve essere caduta durante il tragitto.\" Inoltre, Stani\u0161ev, \u00e8 un assiduo utilizzatore di internet. Divent\u00f2 socio della Societ\u00e0 Internettiana Bulgara il 22 aprile 2001 e da immediatamente dopo le elezioni che lo nominarono leader del BSP nel 2001 ha un ICQ-chat con centinaia di utenti.\nAlle elezioni parlamentari del 5 luglio 2009 la coalizione, guidata dal partito socialista da lui presieduto, venne sconfitta e Stani\u0161ev perse l'incarico di primo ministro, rimanendo per\u00f2 alla guida del partito all'opposizione.\nIl 29 settembre 2012 \u00e8 stato eletto Presidente del Partito Socialista Europeo con il 91 % dei voti ottenuti dai 350 delegati di 34 partiti europei."}
{"id": "570174", "revid": "984922", "url": "https://it.wikipedia.org/wiki?curid=570174", "title": "Cantone di Saint-Brieuc-Nord", "text": "Il Cantone di Saint-Brieuc-Nord era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solamente parte della citt\u00e0 di Saint-Brieuc."}
{"id": "570176", "revid": "984922", "url": "https://it.wikipedia.org/wiki?curid=570176", "title": "Cantone di Saint-Brieuc-Ovest", "text": "Il Cantone di Saint-Brieuc-Ovest era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solamente parte della citt\u00e0 di Saint-Brieuc."}
{"id": "570177", "revid": "28057", "url": "https://it.wikipedia.org/wiki?curid=570177", "title": "Legge del prezzo unico", "text": "La legge del prezzo unico in economia \u00e8 nata per spiegare l'effetto delle transazioni internazionali nei singoli paesi; essa afferma che, in assenza di barriere commerciali (costi di trasporto, dazi doganali, ecc.) tra paesi in condizioni di concorrenza perfetta (una economia con prezzi in grado di variare liberamente in funzione della domanda ed offerta, assunte elastiche), se i prezzi di uno stesso bene di due paesi diversi vengono confrontati riportandoli entrambi nei termini di una stessa valuta, allora quei prezzi, in equilibrio, dovranno uguagliarsi. Laddove \"E\" \u00e8 il tasso di cambio , formula_1 \u00e8 il prezzo del bene \"Y\" nel \"paese 1\" e formula_2 \u00e8 il prezzo del bene \"Y\" nel \"paese 2\", allora si pu\u00f2 scrivere:\nQuando si dovesse verificare un aumento del prezzo del bene nel \"paese 1\", allora caler\u00e0 la domanda di quel bene e il suo prezzo (che in questo caso non \u00e8 \"sticky\", vischioso) scender\u00e0 fino a quando non andr\u00e0 ad eguagliare, in equilibrio, il prezzo del bene all'interno del \"paese 2\" (sempre riportando i prezzi nei termini di una stessa valuta). \nDato che la legge del prezzo unico richiede troppe condizioni difficilmente riscontrabili nella realt\u00e0 empirica, \u00e8 stata formulata una teoria detta teoria della parit\u00e0 dei poteri di acquisto secondo la quale a modificarsi non sono i prezzi dei beni nei singoli paesi ma il tasso di cambio (ossia il prezzo delle divise)."}
{"id": "570178", "revid": "984922", "url": "https://it.wikipedia.org/wiki?curid=570178", "title": "Cantone di Saint-Brieuc-Sud", "text": "Il Cantone di Saint-Brieuc-Sud era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solamente parte della citt\u00e0 di Saint-Brieuc."}
{"id": "570180", "revid": "1543377", "url": "https://it.wikipedia.org/wiki?curid=570180", "title": "Cantone di Uzel", "text": "Il Cantone di Uzel era una divisione amministrativa dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "570181", "revid": "125211591", "url": "https://it.wikipedia.org/wiki?curid=570181", "title": "Andrew Fletcher", "text": "\u00c8 noto per essere un membro del gruppo musicale inglese dei Depeche Mode.\nNel 2020 \u00e8 stato inserito nella Rock and Roll Hall of Fame come membro dei Depeche Mode.\nBiografia.\nFiglio di Joe e John Fletcher (deceduto), ha tre sorelle minori. Nasce a Nottingham, ma si trasferisce con la famiglia a Basildon quando aveva due anni.\nHa fondato i Depeche Mode insieme al tastierista/percussionista Vince Clarke (inizialmente leader e mente del gruppo) suonando il basso, ma pass\u00f2 presto alle tastiere e ai sintetizzatori, anche se pi\u00f9 in l\u00e0 continuer\u00e0 a suonare il basso ma solamente in studio. Presto si uniranno alla band il tastierista/chitarrista Martin Gore (futuro leader e compositore/paroliere del gruppo) e il carismatico cantante Dave Gahan.\nSin dal nucleo originario, dall'album \"Speak &amp; Spell\" (1981), Andrew si \u00e8 spesso occupato della parte manageriale della band, e non ha mai scritto canzoni, ma partecipava comunque all'arrangiamento finale dei brani. Nel corso degli anni, \u00e8 diventato produttore discografico per l'etichetta Mute, fondando agli inizi degli anni Novanta una propria etichetta chiamata \"Toast Hawaii\", dal nome del suo toast preferito, nonch\u00e9 titolo di un fantomatico album contenente cover che venne registrato solo su una cassetta, durante la produzione dell'album dei Depeche Mode \"Some Great Reward\", a Berlino nel 1984.\nLa toast Hawaii ha prodotto il duo elettronico femminile \"Client\".\nSin dall'ingresso di Alan Wilder nei Depeche Mode nel 1982, Fletch, essendo il membro pi\u00f9 loquace e rilassato, si \u00e8 sempre occupato di essere il portavoce del gruppo, partecipando alle conferenze stampa o le interviste legate alla promozione di un nuovo album. \u00c8 stato il collante negli anni bui dei Depeche Mode, nonostante depressioni e esaurimenti nervosi che lo colpirono durante le registrazioni degli album \"Violator\" e \"Songs of Faith and Devotion\". In quel periodo (1993-1995) il cantante Dave Gahan tent\u00f2 il suicidio a causa dell'abuso di droghe, mentre si trovavano in California (dove il tentato suicidio \u00e8 reato), Martin Gore ebbe numerosi problemi legati all'abuso di alcol, e Alan Wilder lasci\u00f2 il gruppo a causa della situazione e delle crescenti tensioni con Gore e Fletcher. Quest'ultimo ha dichiarato: \"Non andavo pi\u00f9 d'accordo con lui. Avevo detto che non avrei registrato un altro album con lui nel gruppo...\". Tuttavia nel 2010 Alan Wilder si \u00e8 unito ai suoi ex compagni per un concerto di beneficenza, suonando con Gore il brano \"Somebody\", e ha avuto l'occasione di riabbracciarsi con i due superando le tensioni che avevano avuto in passato. La cosa non riguardava Dave Gahan, con il quale Wilder continua a frequentarsi nella vita privata.\nIn ogni caso, Wilder non ha mai speso parole negative nei confronti dei suoi ex compagni durante le interviste, mostrando sempre rispetto per loro. Dall'altra parte anche Gore e Fletch hanno sempre mostrato rispetto nei confronti del loro ex compagno.\nFletch nella band copre da sempre il ruolo di tastierista e talvolta bassista, inoltre aiuta Martin Gore nelle armonie vocali (fino al 1994 con Alan Wilder, poi con Peter Gordeno, turnista della band sin dal 2001).\nDurante i concerti, \u00e8 rimasto memorabile per il suo \"clap\" (clappismo o battito di mani) rigorosamente a tempo con il ritmo di ogni pezzo eseguito, e per i suoi simpatici incitamenti al pubblico.\nNel corso del tempo Fletcher si \u00e8 ritagliato anche una discreta carriera \"solista\" come deejay, proponendo i suoi DJ-set in varie discoteche e festival dance internazionali, compresa l'Italia (ad esempio la serata al festival \"Vivilago\" a Riva del Garda (Trento) il 20 agosto 2011, con un ottimo riscontro di pubblico); nel repertorio dei dischi suonati vi sono naturalmente varie canzoni dei Depeche, compresi i remix degli ultimi 20 anni, ma anche tracce dance, techno e drum 'n bass.\nVita privata.\nFletcher spos\u00f2 la sua fidanzata di lunga data Gr\u00e1inne Mullan il 16 gennaio 1991 e la coppia ha due figli, Meghan e Joe.\nDurante gli anni novanta, Fletcher ha posseduto un ristorante chiamato Gascogne in Blenheim Terrace nel quartiere di St John's Wood a Londra.\n\u00c8 un abile giocatore di scacchi, ed \u00e8 stato pubblicamente riconosciuto come tale all'inizio degli anni '80."}
{"id": "570189", "revid": "729019", "url": "https://it.wikipedia.org/wiki?curid=570189", "title": "Vought V-173", "text": "Il Vought V-173 era un aereo sperimentale realizzato nell'ambito del programma di sviluppo del caccia con capacit\u00e0 STOL Vought XF5U. Sviluppato dalla statunitense Vought sul finire degli anni trenta, da una precedente idea di Charles H. Zimmerman, adottava una caratteristica ala discoidale, che gli valse i soprannomi \"Flying Pancake\" e \"Fying Flapjack\".\nRealizzato in un solo esemplare, fu utilizzato per una serie di oltre 190 voli, per circa 132 ore complessive di volo.\nStoria del progetto.\nIl progetto del Vought V-173 nacque sulla scia di una serie di studi effettuati da Charles Zimmerman, teorico di aerodinamica presso il National Advisory Committee for Aeronautics.\nIl lavoro di Zimmerman, incentrato sulla realizzazione di aerei con profilo alare circolare, arriv\u00f2 a prevedere un aereo a elica in grado di volare a elevate velocit\u00e0 tanto quanto di rimanere in hovering come un elicottero. Il progetto fu considerato \"troppo avanzato\" dalla stessa NACA, ma dest\u00f2 l'interesse della Vought e della marina statunitense: nel 1937 Zimmerman lasci\u00f2 pertanto il lavoro alla NACA per diventare consulente della Vought dedicandosi inizialmente ad un modello di ala volante propulso elettricamente (designato Vought V-162) che mise in mostra considerevoli caratteristiche di manovrabilit\u00e0.\nIl V-162 fu presentato all'USAAC nel 1938, senza ottenerne l'interessamento ma Zimmerman non si arrese e prosegu\u00ec le proprie ricerche su un progetto analogo ma di maggiori dimensioni, il Vought V-170: questo prevedeva inizialmente che l'equipaggio di tre persone trovasse posto in posizione prona nell'abitacolo ricavato all'interno dello spessore alare, ma tale soluzione fu abbandonata prevedendo problemi di comfort e di scarsa visibilit\u00e0. Il V-170 prevedeva l'utilizzo di due motori bicilindrici Cleone E-30 che avrebbero dovuto azionare contemporaneamente due diverse eliche disposte alle opposte estremit\u00e0 del piano alare, ma che non fu mai possibile condurre ad un movimento tra loro sincronizzato.\nGli sviluppi di questo progetto furono sottoposti alla \"Civil Aeronautics Authority\" (con la denominazione V-171) e di nuovo all'USAAC sia come aereo da collegamento e per impieghi generici (V-170) che in versione da attacco al suolo (V-172), ma ancora con esiti negativi.\nNel frattempo, per\u00f2, prove di volo effettuate in un hangar con il V-162 vincolato ed azionato mediante controlli remoti, attirarono l'interesse dell'U.S. Navy e nei primi mesi del 1939 furono completati il progetto (denominato V-173) e gli studi aerodinamici (finanziati dalla marina). Nell'agosto del 1939 la Vought propose la realizzazione (a proprie spese) di un prototipo la cui sperimentazione nella galleria del vento della NACA fu approvata dalla marina nel mese di ottobre.\nLe prove effettuate in galleria evidenziarono la necessit\u00e0 di ampliare le superfici di controllo allora presenti sull'aereo e condussero Zimmerman ad intervenire, nella primavera del 1940, dotando il velivolo di equilibratori e poi, nel mese di ottobre, aggiungendo alettoni e stabilizzatori.\nNei mesi successivi venne perfezionato il sistema di trasmissione del moto dai motori alle eliche mediante una serie di alberi e prima della fine del 1941 il V-173 fu consegnato per i test finali nella galleria del vento della NACA cui fecero seguito i preparativi per portare in volo l'aereo con prove di rullaggio e test a terra, mentre procedeva l'iter burocratico con il quale l'U.S. Navy chiedeva la realizzazione di due prototipi di un aereo da caccia derivato dal V-173, denominato XF5U secondo il sistema all'epoca in vigore.\nIl 23 novembre del 1942 il Vought V-173 stacc\u00f2 per la prima volta le ruote dal suolo, condotto in volo da Boone Guyton pilota collaudatore della Vought, per la quale era gi\u00e0 impegnato nelle prove di collaudo del Corsair.\nTecnica.\nCellula.\nIl Vought V-173 era un velivolo dalla struttura interamente in legno con rivestimento in tela; l'aereo era un'ala volante dall'inusuale forma discoidale con bordo d'attacco leggermente ricurvo, profilo simmetrico NACA 0015 e ridotto allungamento.\nLe superfici di controllo mobili erano ricavate nella zona posteriore del corpo del velivolo: fin dal primo progetto erano presenti due piani verticali nella consueta conformazione con deriva e timone. Le prove in galleria del vento dimostrarono che l'assenza di stabilizzatori ed equilibratori non avrebbe consentito il corretto controllo del V-173: vennero quindi aggiunti due piani orizzontali interamente mobili ai lati, nella zona posteriore, poco prima dei due piani verticali.\nLa cabina di pilotaggio, monoposto, era ricavata all'interno dello spessore alare; era sormontata da un cupolino vetrato sostenuto da montanti, scorrevole verso il posteriore, raccordato posteriormente al corpo del velivolo da una corta struttura con funzione aerodinamica. L'accesso alla cabina avveniva da una botola disposta nella parte ventrale dell'aereo.\nIl carrello d'atterraggio era fisso, di tipo classico. Le gambe anteriori insolitamente lunghe ricordavano quelle di una cicogna e permettevano il posizionamento dell'aereo con un angolo di 22\u00b0 rispetto al terreno, necessario ad impedire alle eliche di toccare il suolo. Le gambe, formate da tre montanti collegati al ventre dell'ala, avevano ruota singola ed inizialmente erano prive di carenatura, comparsa (nella caratteristica forma a goccia) nel corso delle sperimentazioni. Al centro del bordo posteriore del velivolo era presente un singolo ruotino.\nMotore.\nIl Vought V-173 era equipaggiato con due motori Continental A-80: si trattava di motori a cilindri contrapposti, raffreddati ad aria. Capaci di sviluppare la potenza di ciascuno, i due motori erano annegati nello spessore alare ed azionavano eliche tripala, anche se il progetto inizialmente prevedeva l'utilizzo di eliche bipala.\nI motori erano disposti nella zona centrale del velivolo, ai fianchi della cabina di pilotaggio, ed azionavano le eliche (situate alle estremit\u00e0 del bordo d'attacco del piano alare) tramite un complesso sistema di alberi di trasmissione. Le eliche erano predisposte per ruotare in senso opposto rispetto ai vortici d'aria che vengono a crearsi ad ognuna delle estremit\u00e0 delle ali, allo scopo di prevenirne o ridurne la formazione, aumentando cos\u00ec l'efficienza aerodinamica del velivolo.\nIl sistema di trasmissione del movimento alle eliche costituiva l'elemento di maggior difficolt\u00e0 da mettere a punto nel V-173 e lo stesso Zimmerman ammise che non era stato possibile testarlo e svilupparlo tanto a fondo quanto avrebbe voluto, prima che il velivolo fosse portato in volo.\nIl raffreddamento dei motori era garantito da prese d'aria disposte sul bordo d'entrata alare mentre i condotti di sfogo dell'aria calda erano ricavati nella parte superiore del piano alare.\nImpiego operativo.\nIn poco meno di cinque anni il Vought V-173 effettu\u00f2 un totale di circa 131 ore di volo, per lo pi\u00f9 condotto da Boone Guyton che tuttavia fu costretto a terra per un lungo periodo, a causa delle ferite riportate a seguito di un incidente occorsogli mentre era ai comandi di un F4U Corsair. I collaudi furono proseguiti da Richard Burroughs e da diversi altri piloti della U.S. Navy e collaudatori della Vought; in almeno un'occasione il V-173 fu condotto anche dal famoso pilota Charles Lindbergh.\nFin dal primo volo il V-173 mise in chiara luce le peculiarit\u00e0 che ne avevano caratterizzato il lungo processo di progettazione e che avevano portato la U.S. Navy ad investire le proprie risorse: il decollo richiese una corsa di soli e l'atterraggio, compiuto alla velocit\u00e0 di , ma altra fonte indica , richiese circa di pista prima del completo arresto del velivolo. Malgrado la potenza relativamente ridotta dei suoi motori, grazie al peso contenuto della struttura lignea, il V-173 era in grado di decollare nello spazio di in assenza di vento, ma in presenza di vento (contrario) a , poteva alzarsi in volo verticalmente. Questi dati, per quanto espressi da una macchina sperimentale e dotata di serbatoi contenenti soli di carburante, evidenziano chiaramente quali sarebbero stati i vantaggi derivanti dall'utilizzo di un simile velivolo partendo dal ponte di una portaerei.\nI voli di prova, oltre alle caratteristiche V/STOL dell'aereo, evidenziarono anche la presenza di alcuni problemi che richiesero anche modifiche di rilievo: in cabina di pilotaggio comparvero fastidiose vibrazioni causate dal flusso d'aria asimmetrico generato dalle eliche in particolari condizioni di volo mentre alle basse velocit\u00e0 si manifest\u00f2 la necessit\u00e0 di applicare forze elevate ai comandi della barra di comando unitamente alla lenta risposta dei comandi.\nIl V-173 fu protagonista anche di almeno due atterraggi d'emergenza: in un primo caso l'aereo atterr\u00f2 su un campo da golf nei pressi di Stratford, mentre in una seconda occasione il velivolo prese terra su di una spiaggia lungo il Long Island Sound, rovesciandosi sulla sabbia senza conseguenze per il pilota. Poich\u00e9 l'aereo era un progetto segreto, in queste occasioni fu presto celato alla vista del pubblico sotto teli di protezione ed anche i suoi voli sono ritenuti la causa primaria di avvistamenti di UFO segnalati in quei giorni nei cieli del Connecticut.\nLa carriera del V-173 ebbe termine nel 1947 ed il suo ultimo volo fu effettuato in coincidenza con le celebrazioni per il trentottesimo anniversario di fondazione della Vought. In seguito il velivolo divenne propriet\u00e0 della Smithsonian Institution e attualmente \u00e8 esposto presso il museo \"Frontiers of Flight\" di Dallas, Texas."}
{"id": "570190", "revid": "254401", "url": "https://it.wikipedia.org/wiki?curid=570190", "title": "Alicante (vitigno)", "text": "L'Alicante \u00e8 un vitigno a bacca nera. \n\u00c8 considerato originario e diffuso dalla Spagna, coltivato anche in alcune regioni dell'Italia meridionale, nella Maremma grossetana e nella provincia di Savona dove prende il nome di Granaccia. In Spagna \u00e8 conosciuto col nome di Garnacha, in Francia \u00e8 Alicante o Grenache.\nDescrizione.\nDeve il suo nome alla omonima citt\u00e0 di Alicante, ed \u00e8 tuttora uno dei vini pi\u00f9 popolari della Penisola Iberica.\nNonostante l'uva nera di questa vite produca un vino rosso, ne esistono versioni vinificate in rosato e di gradazione minore.\nL'Alicante prende nomi diversi nelle varie regioni in cui si coltiva, ad esempio in Sardegna diventa Cannonau, nelle marche Vernaccia di Serrapetrona o Vernaccia Nera, Alicante Nero nella Maremma Grossetana, in Francia Grenache (componente maggiore dello chateau neuf du pape), in Liguria Granaccia, in Veneto Tai, nella zona del Trasimeno prende il nome di Gamay del Trasimeno.\nLe espressioni pi\u00f9 conosciute e classiche di questo vitigno sono vini di intenso colore rosso e di corpo intenso, ma alcuni produttori stanno dando nuova vita a questo vitigno con espressioni pi\u00f9 leggere e delicate. \u00c8 presente anche in Maremma dove all'inizio fu usato per la produzione del Morellino di Scansano, assieme al Sangiovese. Attualmente \u00e8 poco presente nei Morellini moderni, mentre lo si trova in grandi vini rossi nella zona del Montecucco (GR). Sempre in Maremma, nella zona intorno Roccatederighi, lo si trova sporadicamente in vecchie vigne, una volta abbandonate ma che ora si stanno mano a mano recuperando grazie al lavoro di giovani vignaioli del posto.\nIn Sardegna \u00e8 coltivata un'uva chiamata Alicante, ma \u00e8 diversa dal Cannonau, cio\u00e8 dalla Garnacha spagnola, poich\u00e9 l'Alicante italiana \u00e8 stata ottenuta come incrocio tra 2 vitigni: la Grenache e il Petit Bouschet."}
{"id": "570192", "revid": "984922", "url": "https://it.wikipedia.org/wiki?curid=570192", "title": "Cantone di Dourdan", "text": "Il Cantone di Dourdan \u00e8 una divisione amministrativa dell'Arrondissement di \u00c9tampes e dell'Arrondissement di Palaiseau.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 28 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "570198", "revid": "767487", "url": "https://it.wikipedia.org/wiki?curid=570198", "title": "Cantone di \u00c9tampes", "text": "Il Cantone di \u00c9tampes \u00e8 una divisione amministrativa dell'Arrondissement di \u00c9tampes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 45 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 45:"}
{"id": "570203", "revid": "481349", "url": "https://it.wikipedia.org/wiki?curid=570203", "title": "Peugeot 304", "text": "La 304 era un'autovettura di classe media prodotta tra il 1969 ed il 1980 dalla Casa automobilistica francese Peugeot.\nStoria.\nGenesi e debutto.\nAlla fine del 1966, la 204 era gi\u00e0 in commercio da oltre un anno ed era gi\u00e0 in fase avanzata il progetto che avrebbe portato alla 504, vettura concepita per affiancare l'ormai anziana 404, rispetto alla quale andava persino a porsi un gradino pi\u00f9 in alto. L'anzianit\u00e0 della 404 fece in modo che i potenziali acquirenti della 404 andassero progressivamente scemando, per cui si pens\u00f2 che il divario tra la 204 e la futura 504 sarebbe stato troppo marcato. Ci sarebbe voluta pertanto una vettura intermedia che andasse ad interporsi tra la 404 e la 204. Tale vettura doveva essere caratterizzata da un prezzo contenuto.\nFu cos\u00ec che nel 1967 fu avviato il progetto D18, che avrebbe portato alla realizzazione del nuovo modello. La direttiva principale era la seguente: per contenere i costi, la vettura avrebbe dovuto essere derivata dalla 204, della quale doveva conservare essenzialmente la parte centrale del corpo vettura, quella dell'abitacolo, mentre muso e coda dovevano essere ridisegnati in funzione di una maggior eleganza, maggiori dimensioni ed un aspetto pi\u00f9 importante. Anche la parte meccanica doveva essere ripresa pari pari dalla berlina di fascia pi\u00f9 bassa.\nLa nuova Peugeot venne presentata nel settembre del 1969 al Salone di Parigi: in tale occasione la 304 riscosse un buon successo, anche se non mancarono i detrattori, che la soprannominarono \"la 504 dei poveri\". Ciononostante, pi\u00f9 numerosi furono quelli che rimasero catturati dal suo frontale importante e che videro nella 304 la possibilit\u00e0 di avere una berlina relativamente grande e comoda ad un prezzo ridotto.\nDesign ed interni.\nCome gi\u00e0 anticipato, la 304 berlina era una versione pi\u00f9 elegante della 204: gran parte della componentistica era interscambiabile con la 204. Il telaio e molti lamierati erano gli stessi, cos\u00ec come pure il parabrezza e molti organi meccanici. Se la 204 era caratterizzata da una linea quasi a due volumi e mezzo per via della sua coda tonda e sfuggente, la 304 poteva considerarsi una 204 a tre volumi. La linea a tre volumi confer\u00ec slancio ed eleganza alla vettura, aspetti che aumentavano ulteriormente osservando il frontale da berlina importante, ispirato strettamente a quello della 504. Tale caratteristica cattur\u00f2 l'interesse di una nutrita schiera di pubblico e imped\u00ec alla 304 di risultare un fiasco commerciale. La coda era caratterizzata da fari sdoppiati in due met\u00e0 sottili a sviluppo verticale, un po' come quelli della \"nostra\" Fiat 125. Altre caratteristiche la collegavano direttamente alla 204: la forma del cofano anteriore, per esempio, tradiva la chiara parentela con la Peugeot pi\u00f9 piccola della gamma di allora, cos\u00ec come pure il disegno del padiglione. La stampa dell'epoca definiva la linea della 304 come meno armoniosa rispetto a quella della 204, poich\u00e9 meno riuscita nelle proporzioni.\nPer quanto riguarda gli interni, la 304 offriva un'apprezzabile abitabilit\u00e0 per l'epoca, buona anche per cinque persone. Inoltre, altrettanto apprezzabile era la capacit\u00e0 del vano bagagli, tra l'altro anche di forma regolare e quindi ben sfruttabile.\nAlla fine del 1972, un restyling alla vettura comprese anche l'adozione di nuovi fari posteriori di forma rettangolare a sviluppo orizzontale. Buono anche il livello di comfort e la capacit\u00e0 di assorbire le asperit\u00e0 del terreno, anche se nel complesso risultava ancora piuttosto vicino a quello della 204. Il posto guida era abbastanza comodo per le persone di quasi tutte le stature. Il volante era a due razze, mentre la strumentazione aveva un disegno semplice e razionale, ma piuttosto completa considerando l'epoca e la fascia di mercato della vettura. Era infatti raccolta in un unico elemento comprendente tachimetro, contachilometri totale e parziale (quest'ultimo azzerabile), spia luci, spia indicatori di direzione, indicatore del livello carburante ed indicatore di carica della batteria. Purtroppo mancava la spia delle riserva carburante. Nella prima serie, la leva del cambio era al volante.\nMeccanica e motore.\nDella 204 riprendeva gran parte della componentistica: il telaio, le sospensioni, le porte, i sedili, gli attacchi del cruscotto e della plancia, le ruote, e persino il parabrezza. La struttura generale era quindi assai simile, e cambiava solo per il rinforzo della scocca. Presente anche il telaietto ausiliario di supporto del motore.\nL'impostazione meccanica era del tipo \"tutto avanti\", con motore in posizione trasversale, cambio in blocco e trazione anteriore. La meccanica telaistica prevedeva un avantreno di tipo McPherson con triangolo inferiore trasversale ed un retrotreno a bracci oscillanti. Su entrambi gli assi erano previsti: ammortizzatori idraulici telescopici, molle elicoidali e barre stabilizzatrici. L'impianto frenante prevedeva dischi all'avantreno e tamburi a retrotreno. Si trattava quindi di un impianto frenante misto dotato di servofreno e compensatore di frenata al retrotreno. Lo sterzo era a cremagliera, ma senza servosterzo.\nAl suo esordio, la \"304\" era disponibile in un'unica motorizzazione, della cilindrata di 1288 cm\u00b3, con alimentazione a carburatore e della potenza massima di 70 CV SAE (equivalenti a 65\u00a0CV DIN). Tale motore era accoppiato con un cambio a 4 marce che trasferiva il moto all'avantreno mediante una frizione monodisco a secco.\nEvoluzione.\nAl suo debutto, la \"304\" fu proposta in un solo livello di allestimento, denominato GL (Grand Luxe), ed unicamente con carrozzeria berlina tre volumi a 4 porte. La gamma verr\u00e0 estesa solo qualche mese dopo la presentazione, al Salone di Ginevra del 1970, quando furono svelate le due versioni sportiveggianti, vale a dire la 304 Coup\u00e9 e la 304 Cabriolet.\nAl Salone di Parigi dello stesso anno, fu presentata invece la 304 Break, con carrozzeria station wagon, che fu prodotta parallelemante alla \"204 Break\": mentre quest'ultima rimase in listino fino al 1976, la \"304 Break\" fu prodotta e commercializzata fino al termine della carriera della 304 stessa.\nIl 1971 vide alcuni aggiornamenti di dettaglio, specie per quanto riguarda le componenti dell'impianto elettrico, mentre alla fine del 1972, il motore delle \"304 Coup\u00e9 S\" e \"Cabriolet S\", nel frattempo entrate in produzione, fu montato anche sulle 304 berlina. In tale versione, denominata 304 S, la potenza massima raggiungeva gli 80\u00a0CV (corrispondenti a 74.5\u00a0CV DIN). Per l'occasione gli interni della 304 furono sottoposti ad una decisa rivisitazione: il cruscotto adott\u00f2 tre quadranti tondi di stampo sportivo, i sedili furono rivestiti in skai e vi fu un nuovo volante. La leva del cambio, prima al volante, fu spostata sul pavimento (cambio a cloche). Anche esternamente si ebbero delle variazioni: leggera rivisitazione alla calandra, con un Leone dorato al centro, e nuovi fari posteriori, non pi\u00f9 consistenti in una coppia di fari sdoppiati in due parti sottili a sviluppo verticale, ma dal pi\u00f9 semplice disegno rettangolare a sviluppo orizzontale. Per quanto riguarda gli anni dal 1973 al 1975, vi furono solo leggerissimi aggiornamenti di dettaglio.\nNel 1976, con il pensionamento della \"sorellina\" 204, la gamma 304 ricevette sostanziosi aggiornamenti: per cominciare, la 304 in versione base fu sdoppiata in due nuovi livelli di allestimento: nacquero cos\u00ec una nuova 304 GL e la 304 SL (Super Luxe). La 304 S, invece mut\u00f2 la propria denominazione in 304 SLS. Cambiarono anche i motori, sempre 1.3 in due livelli di potenza, ma della cilindrata di 1290\u00a0cm\u00b3 anzich\u00e9 1288. A dispetto del valore quasi identico a prima, la nuova cilindrata fu ottenuta in realt\u00e0 aumentando l'alesaggio e diminuendo la corsa, e quindi operando molto in profondit\u00e0 per ottenere nuove caratteristiche di erogazione. A partire sempre dal 1976, la 304 fu resa disponibile anche con motore Diesel, lo stesso da 1357\u00a0cm\u00b3 e 45\u00a0CV gi\u00e0 presente sulle 204. La Break ricever\u00e0 anche il 1.1 a benzina gi\u00e0 montato sulla 204 appena pensionata. Su tale base fu creata anche una 304 Fourgonette. Nel 1978, la 304 Fourgonette fu equipaggiata anche con il 1.3 a benzina delle 304 di base: all'inizio dello stesso anno, la 304 non fu pi\u00f9 importata in alcuni Paesi europei, tra cui anche l'Italia, dove per\u00f2 continu\u00f2 a rimanere in listino in modo da smaltire le giacenze rimaste in stock.\nNel 1979 la 304 berlina fu tolta di produzione, lasciando in listino solo la \"304 Break\", che le sopravvisse di un anno. Nel luglio dello stesso anno, la \"304 Break\" fu equipaggiata anche con un motore diesel aspirato da 1.5 litri in grado di erogare 50\u00a0CV, lo stesso motore XIDL gi\u00e0 montato sulle Peugeot 305, che intanto erano andate a sostituire la 304 berlina. L'arrivo della \"305 Break\", avvenuto nel 1980, sanc\u00ec anche il pensionamento definitivo della 304 Break.\nLe buone intenzioni commerciali della 304 furono invece il motivo del suo parziale successo: oltre a chi la considerava una \"504 dei poveri\", vi fu chi la considerava troppo costosa, in rapporto alle sue umili origini. Ci\u00f2 penalizz\u00f2 il successo della 304.\nLe 304 Coup\u00e9 e Cabriolet.\nIntrodotte nel marzo del 1970 al Salone di Ginevra, queste due versioni andarono a sostituire le 204 coup\u00e9 e cabriolet, uscite di listino da poco tempo. Di fatto, come nel caso delle versioni berlina, si trattava di 204 coup\u00e9 e cabriolet ristilizzate con l'adozione del frontale della 304. Anche in questo caso, le due versioni nascevano sul pianale accorciato della berlina e della Break. L'allestimento iniziale era lo stesso \"GL\" delle altre versioni. Anche la meccanica ed il motore utilizzato erano gli stessi della berlina e durante la loro carriera, coup\u00e9 e cabriolet non ricevettero mai motori a gasolio, all'epoca considerati universalmente poco adatti per una vettura sportiveggiante.\nNel 1972 le 304 coup\u00e9 e cabriolet furono disponibili anche in versione S, ossia Sport. In queste versioni, il motore fu rivisto in modo da fornire 80\u00a0CV anzich\u00e9 70, il cambio fu rinforzato e l'alimentazione era affidata ad un carburatore doppio corpo. Queste versioni riscossero un successo maggiore rispetto alle versioni meno potenti, poich\u00e9 maggiormente in linea con lo spirito della vettura. Nel luglio del 1975 le 304 coup\u00e9 e cabriolet furono tolte di produzione: la loro commercializzazione durer\u00e0 fino ai primi mesi dell'anno seguente. Non vi saranno pi\u00f9 per lungo tempo delle coup\u00e9 o cabriolet Peugeot di fascia medio-bassa. Si arriver\u00e0 alla 306 Cabriolet solo 18 anni dopo, nel 1994, mentre per rivedere una coup\u00e9 compatta vera e propria (escludendo la 307 CC del 2003), si dovr\u00e0 fare un salto in avanti di ben 34 anni, quando addirittura nel 2010 verr\u00e0 lanciata la RCZ, tecnicamente e stilisticamente distantissima.\nLe 304 Break e Fourgonette.\nIntrodotta nel settembre del 1970, la 304 Break non sostitu\u00ec la corrispondente versione della 204, al contrario di quanto avvenne invece con le versioni coup\u00e9 e cabriolet, ma l'affianc\u00f2 come variante stilisticamente pi\u00f9 moderna e con motore pi\u00f9 potenti. Il propulsore a benzina utilizzato fu inizialmente solo il 1.3 XL3 da 1288\u00a0cm\u00b3. Solo a partire dal 1976 arriver\u00e0 anche per la Break l'aggiornamento di tale motore, sostituito dall'unit\u00e0 XL5 della cilindrata di 1290\u00a0cm\u00b3. In quell'anno vi sar\u00e0 anche l'introduzione della variante a gasolio, con motore da 1357\u00a0cm\u00b3 e potenza massima di 45\u00a0CV. Nello stesso anno, la \"304 Break\" fu proposta anche con la piccola motorizzazione da 1.1 litri gi\u00e0 presente sulla 204, e questo per compensare l'uscita di produzione della \"204 Break\", avvenuto proprio nel 1976. Nel 1979, il propulsore a gasolio verr\u00e0 sostituito dal motore XIDL da 1547\u00a0cm\u00b3 in grado di erogare 50\u00a0CV. La carriera della \"304 Break terminer\u00e0\" l'anno seguente con l'arrivo della giardinetta su base \"305\".\nSimile alla Break, ma destinata esclusivamente a scopi commerciali, la \"304 Fourgonette\" si differenziava dalla Break essenzialmente per l'assenza dei vetri laterali centrali e posteriori e del lunotto, ma anche per l'assenza della panca posteriore, in modo da avere un piano di carico per contenere merci o attrezzature da lavoro. La \"Fourgonette\" fu introdotta nel 1976 in sostituzione della \"204 Fourgonette\". Anche questa vettura fu inizialmente proposta con il motore diesel da 1.4 litri e 45\u00a0CV o in alternativa con il 1.1 a benzina di origine \"204\". Nel settembre del 1978 la gamma della \"Fourgonette\" si estese con l'arrivo del motore 1.3 da 65\u00a0CV DIN, mentre nel luglio dell'anno seguente anche questa versione vedr\u00e0 il proprio motore diesel da 1.4 litri sostituito dal nuovo 1.5 litri diesel da 49\u00a0CV.\nPer poter alloggiare il nuovo motore diesel da 1.5 litri, le 304 Break e Fourgonette ricevettero un nuovo cofano motore maggiormente bombato. Nel maggio del 1980 anche la \"304 Fourgonette\" verr\u00e0 pensionata a favore della versione commerciale della 305.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma 304. I prezzi riportati sono in franchi e si riferiscono al momento del debutto nel mercato domestico. I valori di potenza e coppia motrice sono del tipo DIN."}
{"id": "570206", "revid": "984922", "url": "https://it.wikipedia.org/wiki?curid=570206", "title": "Cantone di \u00c9tr\u00e9chy", "text": "Il Cantone di \u00c9tr\u00e9chy era una divisione amministrativa dell'Arrondissement di \u00c9tampes.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "570207", "revid": "2044650", "url": "https://it.wikipedia.org/wiki?curid=570207", "title": "Matthew Perry", "text": "Ha all'attivo diverse nomination agli Emmy Award, ed \u00e8 famoso soprattutto per aver partecipato alla serie televisiva \"Friends\" nella quale ha interpretato per dieci anni il personaggio di Chandler Bing.\nBiografia.\nMatthew Perry \u00e8 figlio di John Bennett Perry (attore) e Suzanne Marie Morrison Langford (ex segretaria stampa del primo ministro canadese Pierre Trudeau), che per\u00f2 divorziarono prima del suo primo compleanno; il piccolo Matthew, nato nel Massachusetts, fu quindi cresciuto da sua madre a Ottawa, Ontario (Canada). Da parte del nonno paterno, Alton L. Perry (1902\u20132003), Matthew ha anche delle lontanissime origini portoghesi, siccome un suo antenato, il reverendo John Perry (1558\u20131621), nato in Inghilterra, era figlio di Joseph Pereira e Gertrude Condida, nativi delle isole Azzorre.\nDurante la scuola si interess\u00f2 al tennis e divenne un giocatore di successo tra gli juniores; fu ammesso alla \"Rockcliffe Park Public School\" e poi all'\"Ashbury College\", dove fece la sua prima esperienza attoriale in una produzione scolastica durante l'equivalente della nostra seconda media. A 15 anni Perry si trasfer\u00ec da Ottawa a Los Angeles per andare a vivere con il padre e intraprendere la carriera di attore. Dopo qualche trascurabile partecipazione sporadica in televisione alla fine degli anni 1980, stava per iscriversi alla \"University of Southern California\", quando gli venne offerto il ruolo di Chazz Russell nel programma televisivo \"Second Chance\" e cominci\u00f2 a essere conosciuto nell'ambiente.\nLa sua esperienza in \"Second Chance\", per\u00f2, dur\u00f2 una sola stagione e presto Perry torn\u00f2 alle brevi comparse. All'inizio degli anni novanta, tent\u00f2 di partecipare a un provino per l'episodio pilota \"Six of One\" di Marta Kauffman e David Crane, con entrambi i quali aveva gi\u00e0 lavorato in \"Dream On\"; tuttavia, in base ai suoi risultati nel pilota \"LAX 2194\", non fu ammesso all'audizione. Quando da \"Six of One\" si decise di trarre la situation comedy \"Friends\" fu per\u00f2 ammesso al provino e ottenne il ruolo che lo avrebbe reso famoso, quello di Chandler Bing.\nPartecipa a \"Beverly Hills 90210\" nella prima stagione, come campione della West Beverly High. Nel 1995 prende parte, insieme con la collega Jennifer Aniston, ad una serie di sketch promozionali per il sistema Microsoft Windows 95. Ad accrescere la fama raggiunta con \"Friends\", Perry \u00e8 comparso accanto a importanti attori di Hollywood e non, come Tomas Milian, Salma Hayek (\"Mela e Tequila - Una pazza storia d'amore con sorpresa\"), Dylan McDermott (\"Appuntamento a tre\") e Bruce Willis (' e ').\nSebbene noto principalmente per le sue interpretazioni pi\u00f9 umoristiche, Perry ha affrontato con successo anche ruoli drammatici, come il Consigliere Associato della Casa Bianca Joe Quincy in \"West Wing - Tutti gli uomini del Presidente\"; le sue tre apparizioni in quella serie (due nella quarta stagione e una nella quinta) gli hanno valso due nomination agli Emmy Award come \"Outstanding Guest Actor in a Drama Series\", nel 2003 e nel 2004.\nPartecipa anche a tre puntate della quinta stagione di \"Ally McBeal\". Dopo la fine di \"Friends\", Perry ha fatto il suo debutto da regista in un episodio di \"Scrubs - Medici ai primi ferri\" (puntata 11, stagione 4) a cui ha preso anche parte come attore, insieme al padre. Il 13 agosto 2006 \u00e8 uscito negli Stati Uniti \"The Ron Clark Story\", in cui interpreta il ruolo del protagonista Ron Clark, un insegnante di una piccola cittadina a cui viene affidata la classe pi\u00f9 difficile del paese. Nel 2006 ha partecipato alla sitcom di Aaron Sorkin \"Studio 60 on the Sunset Strip\", che va in onda sulla NBC.\nPerry interpreta Matt Albie, insieme a Bradley Whitford che interpreta Danny Tripp, due scrittori che cercano di salvare uno spettacolo sull'orlo del fallimento. Nel 2007 \u00e8 uscito il film \"Numb\", una commedia su uno scrittore cronicamente depresso. Nel 2009 \u00e8 \"17 Again - Ritorno al liceo\" in cui recita al fianco del teen-idol Zac Efron.\nVita privata.\nMatthew Perry ha frequentato l'attrice Lauren Graham. Nel 1996 ha avuto una relazione con l'attrice Julia Roberts, mentre dal 2006 al 2012 ha avuto una relazione con l'attrice Lizzy Caplan.\nDoppiatori italiani.\nNelle versioni in italiano dei suoi film, Matthew Perry \u00e8 stato doppiato da:\nDa doppiatore \u00e8 sostituito da:"}
{"id": "570212", "revid": "6066", "url": "https://it.wikipedia.org/wiki?curid=570212", "title": "Porfirio di Tiro", "text": ""}
{"id": "570214", "revid": "729019", "url": "https://it.wikipedia.org/wiki?curid=570214", "title": "Castel Monteleone", "text": "Castel Monteleone o Castel Lebenberg (ted.: Schloss Lebenberg) \u00e8 un castello che si trova a Cermes (BZ).\nStoria.\nFu costruito verso la met\u00e0 del '200 dai signori di Marlengo.\nIl nome originario tedesco \u00e8 \"Lebenberg\" (letteralmente \"monte del leone\"), attestato nel 1271 come \"Lewenberch\", nel 1308 come \"Lewenberg\" e nel 1340 come \"Lebenberch\" e composto dal alto tedesco medio \"lewe\" (\"L\u00f6we\" = leone) e \"berg\" (monte). Durante il fascismo il nome \u00e8 stato italianizzato in \"Monteleone\", ma solo nel 1940.\nScomparsa questa famiglia, il maniero pass\u00f2 ai Fuchs von Fuchsberg (1426). Nella sala dei cavalieri si trova l'albero genealogico della famiglia, con 264 ritratti che coprono 12 generazioni. Sotto i \"Fuchs\" ha preso l'aspetto di maniero ampio e imponente che ha ancora. Caratteristici sono i cortili cinquecenteschi e il giardino all'italiana. Le stanze sono completamente arredate. Notevoli sono gli affreschi, recentemente ritrovati, dei Santi ausiliatori (\"Nothelfer\").\nNel XVI secolo fu rifatta la cappella (originaria del XIV secolo). Pi\u00f9 tardi di circa un secolo sono i soffitti (a stucco e in legno) delle diverse sale.\nNel 1828 anche i \"Fuchs\" si estinsero, poi per matrimonio pass\u00f2 come dote ai Miagro e ai Miagro von Fuchs, fino al tempo della guerra quando la famiglia si trasfer\u00ec in Piemonte, e il castello pass\u00f2 di mano in mano, prima di essere acquistato nel 1924 dall'olandese Adrian van Rossem van Sinoutskerke, i cui discendenti vi abitano ancora oggi.\nVengono organizzate visite guidate da aprile a ottobre, tranne la domenica."}
{"id": "570216", "revid": "33888", "url": "https://it.wikipedia.org/wiki?curid=570216", "title": "Scuola archeologica italiana di Atene", "text": "La Scuola archeologica italiana di Atene (in acronimo SAIA) \u00e8 l'ente che dirige e coordina le missioni archeologiche in territorio greco promosse dalle universit\u00e0 e dagli istituti di ricerca italiani. La SAIA \u00e8 uno dei 17 istituti archeologici stranieri operanti oggi ad Atene.\nFinalit\u00e0.\n\u00abScopo della Scuola \u00e8 di promuovere l'alta cultura archeologica della nazione, di fornire ai licenziati della Real scuola di archeologia di Roma e ai laureati nelle discipline classiche delle Universit\u00e0 e degli Istituti superiori d'istruzione italiani il mezzo di perfezionarsi negli studi di archeologia in generale e delle antichit\u00e0 greche in particolare, e di prendere parte all'esplorazione dell'Oriente ellenico con viaggi, ricerche e scavi. Essa servir\u00e0 inoltre come centro e stazione agli archeologi italiani che si recheranno in Grecia per studi speciali, sar\u00e0 il punto di convegno fra dotti italiani e dotti greci, il mezzo per favorire e cementare i rapporti scientifici fra le due nazioni che hanno comuni i vincoli e le tradizioni della civilt\u00e0 classica\u00bb (art.2 del regolamento annesso alla legge istitutiva della Scuola).\nStoria.\nPrima che la scuola inizi ufficialmente le sue attivit\u00e0 scientifiche e formative nel 1909 bisogna registrare un lungo periodo di frequentazione di studiosi italiani con la Grecia e le sue antichit\u00e0, fin dal XV secolo (basti citare per tutti il nome di Ciriaco d'Ancona).\nNel 1884, quando ormai gi\u00e0 gli allievi del III anno della Scuola di specializzazione di Roma andavano regolarmente a formarsi in Grecia, a Creta Federico Halbherr, allievo di Domenico Comparetti, con la scoperta della Grande Iscrizione delle leggi di Gortina, d\u00e0 ufficialmente inizio alla moderna stagione archeologica italiana in Grecia.\nCos\u00ec il 9 maggio 1909, il parlamento approv\u00f2 il R.D. n. 373, con il quale \"\u00c8 istituito in Grecia, con sede in Atene, un Istituto italiano di archeologia col nome di \u00abR. scuola archeologica italiana di Atene\u00bb\" (G.U. 30 giugno 1909, n. 151), che andava a sostituire la precedente Missione archeologica italiana di Creta istituita dieci anni prima. Il primo direttore \u00e8 un allievo di Halberr, Luigi Pernier.\nI primi lavori della Scuola si concentrano ovviamente su Creta, e soprattutto su Gortyna, Prini\u00e0s, Fest\u00f2s e Haghia Triada.\nDopo il primo conflitto mondiale, il nuovo direttore della Scuola, lo storico dell'arte Alessandro Della Seta, inaugura una nuova stagione dell'impegno italiano nell'Egeo, con l'apertura dei nuovi cantieri di scavo sull'isola di Lemno: la citt\u00e0 classica di Hefestia, e soprattutto il grandioso insediamento dell'et\u00e0 del Bronzo di Poliochni.\nDopo il periodo della II guerra mondiale, segnato dalla rimozione di Della Seta perch\u00e9 ebreo, e dall'arresto del successore Luciano Laurenzi da parte dei tedeschi, un nuovo periodo della storia della Scuola \u00e8 caratterizzato dalla direzione, lunga trent'anni, di Doro Levi. Continuano gli scavi al grande palazzo minoico di Fest\u00f2s, si conducono indagini a Iasos (Turchia).\nDal 1977 al 2000 la direzione passa ad Antonino Di Vita, segnata dall'approfondimento degli studi sulla colonizzazione greca e i rapporti tra la Grecia, l'Italia Meridionale e la Sicilia nei primi secoli della civilt\u00e0 greca, dalla ripresa in grande dell'esplorazione archeologica di Gortyna, e dal recupero della grande messe di studi che derivavano dalla attivit\u00e0 degli archeologi italiani durante l'occupazione italiana del Dodecanneso (fra cui un posto particolare occupa Mario Segre). Fra gli insegnanti si annoverano, tra gli altri, il Vicedirettore Vincenzo La Rosa ed Edoardo Tortorici. Dal 2016 il direttore della Scuola \u00e8 Emanuele Papi, subentrato a Emanuele Greco.\nDal 1987 la Scuola tiene anche corsi di specializzazione biennali e corsi di perfezionamento annuali a cui si accede per concorso nazionale bandito con cadenza annuale.\nSedi.\nHa la sua sede amministrativa a Roma, nel Complesso monumentale di San Michele a Ripa Grande, in via di San Michele 22, e quella scientifica direttamente ad Atene, in Odos Parthenonos 14.\nMissioni di scavo.\nAttualmente la Scuola svolge attivit\u00e0 nei seguenti luoghi: Gortyna, Lemno, Egialea, Thour\u00eca.\nPubblicazioni.\nL\"'Annuario della Scuola archeologica italiana di Atene e delle missioni italiane in Oriente\", pubblicato sin dal 1914, \u00e8 il principale organo di pubblicazione del lavoro compiuto direttamente o indirettamente dalla Scuola. In esso vengono pubblicate le relazioni scientifiche sulle campagne di scavo della Scuola, una nutrita serie di articoli scientifici, recensioni delle principali novit\u00e0 editoriali in campo archeologico. La rivista \u00e8 internazionalmente apprezzata per l'alto livello dei contributi alla ricerca scientifica che offre.\nDal 2002 viene pubblicato semestralmente anche un notiziario che informa brevemente delle attivit\u00e0 di scavo e di studio svolte dalla Scuola."}
{"id": "570221", "revid": "16758", "url": "https://it.wikipedia.org/wiki?curid=570221", "title": "Castel Lebenberg", "text": ""}
{"id": "570231", "revid": "1305772", "url": "https://it.wikipedia.org/wiki?curid=570231", "title": "Marco Aurelio (disambigua)", "text": ""}
{"id": "570239", "revid": "15756", "url": "https://it.wikipedia.org/wiki?curid=570239", "title": "Thomas Mun", "text": "Mun inizia la sua carriera commerciando nel Mar Mediterraneo. Successivamente si stabilisce a Londra, accumulando una larga fortuna. Nel 1622, diventa membro della Commissione Permanente sul Commercio e del Comitato della Compagnia Inglese delle Indie Orientali, di cui diventer\u00e0 anche Capo. La sua direzione della Compagnia coincide con un periodo di forte scarsit\u00e0 di argento in Inghilterra. Paradossalmente, Mun si trover\u00e0 a difendere fra forti polemiche proprio la pratica della Compagnia di esportare ampie quantit\u00e0 di argento.\nNel 1621 pubblica \"A Discourse of Trade from England unto the East Indies\", un lavoro che in larga parte \u00e8 una difesa delle consuetudini della Compagnia. Mun \u00e8 per\u00f2 ricordato soprattutto per il suo \"England's Treasure by Foreign Trade\": probabilmente scritto intorno al 1630, viene dato alle stampe solo nel 1664, \"pubblicato per il bene comune da suo figlio John\" (come recita l'intestazione) e dedicato al Conte Thomas di Southampton, l'allora Tesoriere del Re.\nNonostante Mun sia spesso comparato al mercantilista Josiah Child, \"England's Treasure\" \u00e8 considerato un ripudio delle idee di Gerard de Malynes. Mun considera il commercio come l'unico modo utile per l'Inghilterra per incrementare la propria ricchezza e suggerisce alcune politiche per raggiungere l'obbiettivo, come:\n\"England's Treasure by Foreign Trade\" \u00e8 inoltre il primo testo in cui viene enunciata la teoria del pareggio nel commercio internazionale e in cui viene riconosciuta l'esportazione di servizi (o \"beni invisibili\") come voce importante del commercio."}
{"id": "570246", "revid": "4", "url": "https://it.wikipedia.org/wiki?curid=570246", "title": "Turlough O' Carolan", "text": ""}
{"id": "570251", "revid": "22475", "url": "https://it.wikipedia.org/wiki?curid=570251", "title": "Alessandro Vitali (1945)", "text": "Carriera.\nCentravanti cresciuto nelle giovanili del Bologna all'ombra di due compagni come Harald Nielsen ed Ezio Pascutti, venne ceduto in Serie B prima al e poi al Catania per fare esperienza.\nEbbe occasione di mettersi in mostra e suscitare l'interesse del L.R. Vicenza che lo acquist\u00f2 nel 1968. La sua migliore stagione in biancorosso \u00e8 stata quella 1969-1970, dove segn\u00f2 17 reti laureandosi vice capocannoniere del campionato alle spalle di Gigi Riva.\nL'anno successivo la squadra veneta lo cedette alla Fiorentina per la cifra di 600 milioni. A Firenze la piazza lo vide protagonista, assieme alla squadra, di un campionato negativo nel quale la Fiorentina si salv\u00f2 solo all'ultima giornata. A sua parziale giustificazione una seria pubalgia che lo torment\u00f2 a lungo condizionandone notevolmente il rendimento.\nLa Fiorentina lo gir\u00f2 al Cagliari l'anno successivo (1971-1972) ma anche nell'isola non gioc\u00f2 bene. Non c'era pi\u00f9 la pubalgia a creargli problemi ma l'intesa con Gigi Riva non decoll\u00f2 mai.\nRitorna a Vicenza nella stagione 1972-1973 segnando 4 gol in 28 partite. L'anno successivo si fece espellere alla prima giornata di ritorno del campionato durante la partita Lazio-Vicenza (3-0) per aver picchiato l'arbitro della gara, il signor Branzoni, un gesto che gli cost\u00f2 otto giornate di squalifica, poi ridotte a sei. La squadra retrocesse poi in Serie B.\nAlla vigilia del campionato 1976-1977 abbandon\u00f2 il ritiro di Rovereto in aperto contrasto con la Societ\u00e0 che gli imponeva di abitare a Vicenza, concludendo la sua carriera. Chiuse con il calcio professionistico ma non con il calcio. And\u00f2 a giocare infatti nella Centese in Serie D.\nIl 26 agosto 1977, all'et\u00e0 di 32 anni, alla guida della sua Alfa Romeo 2000 si schiant\u00f2 sui platani di una strada alle porte di San Giovanni in Persiceto, morendo sul colpo insieme al calciatore della Centese Giorgio Lazzari.\nIn carriera ha totalizzato complessivamente 169 presenze e 43 reti in serie A e 97 presenze e 27 reti in serie B."}
{"id": "570254", "revid": "287204", "url": "https://it.wikipedia.org/wiki?curid=570254", "title": "Sapekhburto K'lubi T'orp'edo Kutaisi", "text": "La Sapekhburto K'lubi Torpedo Kutaisi (), meglio nota come T'orp'edo Kutaisi \u00e8 una societ\u00e0 calcistica georgiana con sede nella citt\u00e0 di Kutaisi. Milita nella Erovnuli Liga, la massima divisione del campionato georgiano di calcio, della quale ha vinto quattro edizioni.\nStoria.\nIl club venne fondato nel 1946 come Dinamo Kutaisi e come squadra amatoriale della fabbrica di automobili cittadina, la KAZ. Nel 1949 vinse il campionato georgiano sovietico. Nel 1957 cambi\u00f2 denominazione in Lokomotiv Kutaisi, mentre nel 1959, con i dirigenti non pi\u00f9 in grado di gestire la squadra, si riorganizz\u00f2 e cambi\u00f2 denominazione in Torpedo Kutaisi. Nel 1959 la Torpedo Kutaisi disput\u00f2 il campionato di Klass B, secondo livello del campionato sovietico di calcio. Nel 1960 vinse prima il suo girone e poi lo spareggio contro la , ma non venendo promosso in massima serie. Nel 1961 vinse nuovamente il proprio girone e vinse gli spareggi promozione, venendo cos\u00ec promosso per la prima volta in Klass A, il primo livello del calcio sovietico. Mantenne la categoria nella massima serie sovietica per nove stagioni consecutive, raggiungendo il miglior risultato (un dodicesimo posto) nel 1963, anno in cui venne registrata un'affluenza di circa spettatori nella partita casalinga contro la . Nel 1970 venne retrocesso in Pervaja Liga, categoria in cui rimase per undici stagioni consecutive. Nel 1981 la Torpedo Kutaisi concluse il campionato al secondo posto e torn\u00f2 in Vys\u0161aja Liga. Disput\u00f2 due stagioni in massima serie, per poi essere retrocesso in Pervaja Liga. Nel 1984 riguadagn\u00f2 la promozione in Vys\u0161aja Liga e vi rimase nuovamente due sole stagioni, raggiungendo per\u00f2 il suo miglior piazzamento nel massimo livello del calcio sovietico nel 1985 con un undicesimo posto. Due retrocessioni consecutive relegarono la Torpedo Kutaisi in Vtoraja Liga, terza serie, per poi conquistare subito la promozione in Pervaja Liga per la stagione 1989, che risult\u00f2 poi essere l'ultima nel campionato sovietico.\nNel 1990 la Torpedo Kutaisi prese parte alla prima edizione della Umaglesi Liga, primo livello del campionato georgiano di calcio. Per le prime tre stagioni cambi\u00f2 denominazione in Sapekhburto K'lubi Kutaisi, per poi cambiare in Sapekhburto K'lubi T'orp'edo Kutaisi nel 1992. Sin dalle prime edizioni della Umaglesi Liga si attest\u00f2 tra le posizioni di alta classifica, arrivando a disputare la prima competizione a livello europeo nel 1998 con la partecipazione alla Coppa Intertoto. Al termine della stagione 1998-1999 concluse il campionato al secondo posto e vinse la coppa nazionale per la prima volta, battendo il dopo i tiri di rigore. Nel 2000 la Torpedo Kutaisi, allenata da Davit Q'ipiani, seppe interrompere la serie di dieci campionati consecutivi vinti dalla Dinamo Tbilisi andando a vincere il suo primo campionato georgiano. La Torpedo Kutaisi si ripet\u00e9 nelle due stagioni successive, arrivando a tre campionati vinti consecutivamente. In particolare, nel 2001 realizz\u00f2 un \"double\", vincendo sia il campionato sia la coppa nazionale. Grazie alle vittorie in campionato venne ammesso alla UEFA Champions League per tre edizioni consecutive, venendo sempre eliminato al secondo turno preliminare. Al termine della stagione 2004-2005 concluse al secondo posto a due soli punti di distacco dalla Dinamo Tbilisi, ma due stagioni dopo, nonostante un settimo posto finale, venne retrocesso in Pirveli Liga a causa di problemi finanziari. Nel 2010 riconquist\u00f2 nuovamente la promozione in Umaglesi Liga, conquistando subito posizioni di alta classifica. Grazie a due terzi posti nel biennio 2012-2013 conquist\u00f2 l'accesso alla UEFA Europa League, senza per\u00f2 riuscire ad andare oltre il primo turno preliminare. Nel 2016 conquist\u00f2 la sua terza coppa nazionale, battendo in finale il .\nOrganico.\nRosa 2019.\nRosa e numeri come da sito ufficiale."}
{"id": "570260", "revid": "599013", "url": "https://it.wikipedia.org/wiki?curid=570260", "title": "Paccelis Morlende", "text": "\u00c8 il fratello di Kris Morlende.\nCarriera.\nNella stagione 2006-07 ha giocato con il club francese del BCM Gravelines. Sul parquet ricopriva il ruolo di play.\nHa giocato anche in Italia, con la Benetton Basket e con Roseto.\nNel 2002-03 non ha potuto giocare con la Virtus Bologna, a causa di un infortunio."}
{"id": "570261", "revid": "1372005", "url": "https://it.wikipedia.org/wiki?curid=570261", "title": "Erigerio di Lobbes", "text": "Biografia.\nMonaco a Liegi, fu legato d'amicizia col celebre erudito Notker Labeone. Divenne abate di Lobbes nel 990, svolgendovi pure gli uffici di maestro di arti liberali e di musica. Fece abbellire la chiesa abbaziale costruendovi anche un oratorio dedicato a san Benedetto da Norcia.\nFu autore di \"Gesta episcoporum Leodiensium\" (storia di Liegi dalla predicazione dei messaggeri apostolici mandati da San Pietro fino al 667) e di vari scritti agiografici (\"Vita S. Remacli, Vita S.Usmari, Vita Landoaldi\").&lt;br&gt;\nSi occup\u00f2 anche di problemi di matematica (\"Regulae numerorum super abbacum\") e di cronologia, con una \"Epistola ad Hugonem de quibusdam quaestionibus\" (intorno alle differenze tra Beda e Dionigi il piccolo) e un perduto \"Dialogus de dissonantia de adventu Domini\".\nMor\u00ec nel 1007."}
{"id": "570265", "revid": "86599", "url": "https://it.wikipedia.org/wiki?curid=570265", "title": "Cratere Franklin", "text": "Franklin \u00e8 un cratere lunare di 55,92 km situato nella parte nord-orientale della faccia visibile della Luna, a sud-sudovest del pi\u00f9 piccolo cratere Cefeo e nord-nordest del cratere Berzelius.\nIl bordo di Franklin \u00e8 di forma grossomodo circolare, con una coppia di rigonfiamenti rivolti all'esterno nella parete occidentale. Le pareti interne sono terrazzate, e nel punto centrale del fondo si trova una formazione a picco. Un crepaccio attraversa il fondo a partire da ovest-sudovest, passando a nord del picco centrale.\nIl cratere \u00e8 dedicato allo scienziato americano Benjamin Franklin.\nCrateri correlati.\nAlcuni crateri minori situati in prossimit\u00e0 di Franklin sono convenzionalmente identificati, sulle mappe lunari, attraverso una lettera associata al nome."}
{"id": "570266", "revid": "13833", "url": "https://it.wikipedia.org/wiki?curid=570266", "title": "Auvergne", "text": ""}
{"id": "570267", "revid": "599013", "url": "https://it.wikipedia.org/wiki?curid=570267", "title": "Gy\u00f6rgy Garics", "text": "Biografia.\nParla correttamente cinque lingue, tra cui l'italiano.\nCaratteristiche tecniche.\nLa sua collocazione naturale \u00e8 nel ruolo di terzino destro ma, come ha fatto spesso in Nazionale, pu\u00f2 ricoprire anche il ruolo di centrocampista laterale destro.\nCarriera.\nClub.\nRapid Vienna.\nCresciuto nelle giovanili dell'Halad\u00e1s squadra della sua citt\u00e0 nel 1998 passa al Rapid Vienna, ha esordito in prima squadra nella stagione 2002-2003, rimanendo con la compagine viennese sino all'agosto del 2006 disputando 81 partite in campionato e siglando una rete.\nHa disputato anche tre partite di Champions League nella stagione 2005-2006 e una di Coppa UEFA nel 2004-2005. Ha vinto il Campionato austriaco nel 2004-2005.\nNapoli.\nIl 29 agosto 2006 si \u00e8 trasferito in Italia, al Napoli, per 500.000 euro, con cui ha disputato un ultimo campionato di Serie B. Esordisce in campionato con la maglia azzurra il 23 settembre 2006 in Napoli- (1-1). L'11 maggio 2008, nell'ultima gara casalinga del campionato di Serie A 2007-2008 contro il Milan finita 3-1 per il Napoli, segna il suo primo e unico gol in maglia azzurra e in Serie A.\nAtalanta.\nIl 1\u00ba luglio 2008 viene ceduto a titolo di compartecipazione all'Atalanta per 1,8 milioni di euro. Con i bergamaschi viene impiegato come terzino destro di spinta. Il 5 ottobre 2008, contro la Sampdoria, realizza il suo primo gol nelle file dell'Atalanta. Al termine della stagione diviene un giocatore atalantino a tutti gli effetti nell'ambito dell'operazione che porta Luca Cigarini al Napoli.\nBologna.\nIl 9 agosto 2010, dopo aver disputato per intero il ritiro con la squadra nerazzurra, viene ceduto a titolo definitivo al Bologna per una cifra intorno ai 3 milioni.\nEsordisce con la nuova maglia il 30 agosto, nel posticipo serale contro l'Inter (0-0). Il 4 febbraio in allenamento si rompe il legamento crociato anteriore del ginocchio destro, venendo perci\u00f2 operato e saltando il finale della stagione.\nDopo sette mesi torna in campo contro il ChievoVerona. Il 9 luglio 2013 viene ufficializzato il prolungamento del contratto fino al 30 giugno 2016. Il 30 ottobre 2013 segna il goal che apre le marcature, e il suo secondo con la maglia dei felsinei, nel match contro il Cagliari, incontro terminato con il risultato di 0-3 a favore degli emiliani. Al termine della stagione 2013/2014 la squadra felsinea retrocede in Serie B. In estate viene nominato vice-capitano dei rossobl\u00f9.\nDarmstadt.\nIl 14 agosto 2015 viene acquistato a titolo definitivo dai tedeschi del Darmstadt, compagine neopromossa in Bundesliga, lasciando cos\u00ec dopo cinque anni il Bologna. Il 30 agosto 2016 si svincola dal club tedesco.\nImolese.\nIl 13 luglio 2017 sigla un contratto annuale con l'Imolese, club militante in Serie D.\nA fine stagione non gli viene rinnovato il contratto e decide di ritirarsi dal calcio.\nNazionale.\n\u00c8 stato il capitano della Nazionale austriaca Under-21, e ha esordito nella Nazionale maggiore il 6 ottobre 2006 contro il Liechtenstein segnando anche un gol.\n\u00c8 stato convocato per il Campionato europeo di calcio 2008 e ha esordito nella manifestazione partendo titolare nella partita Austria-Polonia del 12 giugno terminata col risultato di 1-1. Termina la sua avventura europea con l'Austria di Josef Hickersberger con una sconfitta subita dalla Germania per 1-0.\nPartecipa alle qualificazioni per i mondiali sudafricani, ma l'infortunio nella stagione 2010 lo mette fuori causa temporaneamente, successivamente rientra nelle convocazioni e riconquista il posto da titolare per le qualificazioni ai mondiali 2014.\nViene convocato anche per la successiva rassegna a cui la nazionale austriaca si \u00e8 qualificata, ossia gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 18 ottobre 2017.\""}
{"id": "570268", "revid": "13833", "url": "https://it.wikipedia.org/wiki?curid=570268", "title": "Touraine", "text": ""}
{"id": "570270", "revid": "599013", "url": "https://it.wikipedia.org/wiki?curid=570270", "title": "Sh\u00f4gun", "text": ""}
{"id": "570271", "revid": "484362", "url": "https://it.wikipedia.org/wiki?curid=570271", "title": "Sh\u00f4gunato", "text": ""}
{"id": "570278", "revid": "63716", "url": "https://it.wikipedia.org/wiki?curid=570278", "title": "Shogunato", "text": ""}
{"id": "570283", "revid": "149726", "url": "https://it.wikipedia.org/wiki?curid=570283", "title": "Formule di prostaferesi", "text": "In trigonometria, le formule di prostaferesi permettono di trasformare somme e differenze di funzioni trigonometriche di due angoli in un prodotto di funzioni trigonometriche.\nLa parola \"prostaferesi\" deriva dalla giustapposizione di due parole greche, \"prosthesis\" (\u03c0\u03c1\u03cc\u03c3\u03b8\u03b5\u03c3\u03b9\u03c2) e \"aphairesis\" (\u1f00\u03c6\u03b1\u03af\u03c1\u03b5\u03c3\u03b9\u03c2), che significano rispettivamente \"somma\" e \"sottrazione\".\nLe formule di prostaferesi furono definite, nella forma attualmente nota, da Johann Werner agli inizi del XVI secolo, tuttavia \u00e8 probabile che, almeno in parte, fossero gi\u00e0 note in precedenza.\nQuesta categoria di formule trigonometriche viene utilizzata poich\u00e9, in genere, conduce a una semplificazione dell'espressione trigonometrica studiata. Sono in particolare utili nella descrizione dei battimenti.\nLe formule inverse delle formule di prostaferesi si chiamano formule di Werner, su cui si basa l'algoritmo di prostaferesi."}
{"id": "570286", "revid": "287204", "url": "https://it.wikipedia.org/wiki?curid=570286", "title": "Cratere Franz", "text": "Franz \u00e8 un cratere lunare intitolato all'astronomo tedesco Julius Heinrich Franz. Si trova su bordo orientale del Sinus Amoris, una baia che forma l'estensione nord del Mare Tranquillitatis. \u00c8 posto a sudovest del grande cratere Macrobio. A nord si trova il pi\u00f9 piccolo cratere Carmichael, mentre a nordovest si osserva il cratere Teofrasto.\nIl bordo di questo cratere \u00e8 stato eroso a causa di impatti successivi, tuttavia mantiene ancora in parte la sua originale forma circolare. Il fondale interno \u00e8 stato inondato dalla lava, lasciando soltanto delle strette pareti interne e una piccola parte del bordo. Il fondale ha la stessa albedo del terreno circostante, e non \u00e8 scuro come la superficie del mare lunare a nord e ad ovest. Confinante con la parte esterna del bordo orientale c'\u00e8 \"Proclus E\", una formazione dovuta alla fusione di due crateri. Il cratere Proclus si trova ad est della Palus Somni."}
{"id": "570287", "revid": "63716", "url": "https://it.wikipedia.org/wiki?curid=570287", "title": "Sh\u014dgunato", "text": ""}
{"id": "570294", "revid": "123316318", "url": "https://it.wikipedia.org/wiki?curid=570294", "title": "Luigi Manfredini", "text": "Biografia.\nManfredini fu uno degli incisori di monete e medaglie di spicco tra la fine del Settecento e l'inizio dell'Ottocento. Insegn\u00f2 all'Accademia di Belle Arti di Brera e tra il 1798 e il 1830 fu capo incisore della Imperiale Regia zecca di Milano.\nBuona parte delle monete del periodo napoleonico furono realizzate da lui in collaborazione con Gerolamo Vassallo o Giuseppe Salvirch, e in effetti i progetti riportano le sue iniziali sostituite per\u00f2 da una coppa nelle monete definitive. Di ogni moneta il Manfredini incideva il conio del dritto, mentre i suoi collaboratori si occupavano del rovescio.\nNel 1806 comincia l'attivit\u00e0 di fonditore dopo che il vicer\u00e9 Eugenio di Beauharnais aveva ordinato il trasferimento a Milano della fonderia precedentemente stabilita a Parigi dal fratello di Manfredini, il noto gioielliere Francesco Manfredini; dal 1803 la fonderia venne quindi spostata a Milano presso l'ex convento della Fontana, fuori da Porta Comasina. Dal 1810, data della morte di Francesco, il Manfredini si occup\u00f2 dell'officina insieme ai fratelli Giovanni e Antonio specializzandosi nella creazione di arredi in bronzo e di busti. Sotto la sua direzione la fonderia getta in bronzo una riduzione del celebre \"Napoleone Bonaparte come Marte pacificatore\" del Canova, del \"busto del Vicer\u00e9 Eugenio di Beauharnais\" del Comolli.\nFra i l810 e il 1814, secondo fonti non documentate, viene allontanato dalla zecca in quanto ritenuto responsabile della messa in circolazione di monete che, nella legenda, riportano la dicitura NATOLEONE anzich\u00e9 NAPOLEONE. La sua responsabilit\u00e0 nella vicenda \u00e8 dubbia: secondo alcuni autori infatti cerc\u00f2 di distruggere le monete con la leggenda incorretta non appena se ne accorse; altri sostengono invece che l'errore fosse dovuto ai gravi problemi di vista che iniziavano ad affliggerlo. \nSecondo un'altra versione la sua cacciata fu dovuta ad una medaglia da lui incisa in collaborazione con Gerolamo Vassallo per celebrare la vittoria di Napoleone a Ratisbona. La medaglia, con al rovescio un gigante schiacciato da una montagna, fu letta come un'allusione al dispotismo napoleonico.\nRitornato a Milano con la restaurazione, lavor\u00f2 per Francesco I d'Austria e collabor\u00f2 alla produzione delle monete per Maria Luigia come Duchessa di Parma, Piacenza e Guastalla."}
{"id": "570298", "revid": "86599", "url": "https://it.wikipedia.org/wiki?curid=570298", "title": "Cratere Fraunhofer", "text": "Fraunhofer \u00e8 un cratere lunare di 57,75 km situato nella parte sud-orientale della faccia visibile della Luna, nella parte sudoccidentale del cratere Furnerius. Il cratere appare di scorcio visto dalla Terra, ma in realt\u00e0 \u00e8 praticamente circolare.\nIl cratere \u00e8 stato eroso da alcuni impatti minori, in particolare lungo la parte settentrionale del bordo. Il cratere correlato \"Fraunhofer V\" si trova proprio nel bordo nordoccidentale, e si estende fino alle pareti interne. Una coppia di crateri pi\u00f9 piccoli si trovano anch'essi in quella zona. La parte restante dell'orlo \u00e8 relativamente intatta, con crateri minori lungo le pareti interne. Il fondale interno \u00e8 piuttosto livellato, e punteggiato da piccoli crateri. Due terzi del fondale, a sud, hanno un'albedo leggermente pi\u00f9 bassa della parte settentrionale.\nIl cratere \u00e8 dedicato al fisico ed astronomo tedesco Joseph von Fraunhofer.\nCrateri correlati.\nAlcuni crateri minori situati in prossimit\u00e0 di Fraunhofer sono convenzionalmente identificati, sulle mappe lunari, attraverso una lettera associata al nome."}
{"id": "570299", "revid": "253269", "url": "https://it.wikipedia.org/wiki?curid=570299", "title": "Oliver Reed", "text": "Attivo dalla fine degli anni cinquanta, vanta un'importante attivit\u00e0 di caratterista in film d'avventura e horror della Hammer, tra cui spiccano le pellicole col regista Terence Fisher (\"Il mostro di Londra\", \"Gli arcieri di Sherwood\", \"L'implacabile condanna\") tra il 1960 e il 1961. Fu uno dei protagonisti del cinema inglese degli anni sessanta grazie ai sodalizi con Michael Winner nei film \"Il complesso del sesso\" e \"I ribelli di Carnaby Street\", entrambi del 1967, e soprattutto con Ken Russell in \"Donne in amore\" (1969) e \"I diavoli\" (1971), in cui Reed diede le sue interpretazioni pi\u00f9 memorabili, mettendo il suo fisico e il suo volto sanguigno al servizio di ruoli sopra le righe.\nBiografia.\nReed nacque a Londra nel sobborgo di Wimbledon, figlio secondogenito del giornalista sportivo Peter Reed e di Marcia Beryl Andrews. Aveva un fratello maggiore, David (1936) e un fratellastro Peter (1947). Era nipote del noto regista Sir Carol Reed e dell'attore e impresario teatrale Herbert Beerbohm Tree e cugino dell'attore David Tree. Amante della vita, delle donne e dei pub, dal 1959 al 1969 fu sposato con Kate Byrne, dalla quale ebbe un figlio, Mark. Dalla sua lunga relazione con la ballerina Jacqueline Daryl ebbe una figlia, Sarah. Nel settembre del 1985 si spos\u00f2 con Josephine Burge, con cui visse fino alla morte.\nDopo aver svolto i lavori pi\u00f9 disparati esord\u00ec al cinema lavorando in diversi classici del cinema dell'orrore prodotti dalla Hammer Film Productions, in cui interpret\u00f2 ruoli da caratterista. Di questo suo primo periodo, si ricordano le pellicole \"Il mostro di Londra\" (1960) e \"L'implacabile condanna\" (1961), per la regia di Terence Fisher e \"Hallucination\" (1963) di Joseph Losey.\nReed divent\u00f2 un attore di fama nel periodo della Swinging London degli anni Sessanta, grazie ai ruoli nei film di Michael Winner quali \"Il complesso del sesso\" (1967), con Orson Welles, e \"I ribelli di Carnaby Street\" (1967). Diretto da suo zio Carol Reed, partecip\u00f2 nel ruolo di Bill Sikes al musical di grande successo \"Oliver!\" (1968), candidato a 11 Premi Oscar e vincitore di miglior film e miglior regia nell'edizione degli Oscar 1969.\nLa sua carriera decoll\u00f2 definitivamente grazie al sodalizio professionale col regista Ken Russell con cui recit\u00f2 nelle pellicole \"Donne in amore\" (1969), \"I diavoli\" (1971) e \"Tommy\" (1975). Nella sua produzione successiva, si ricorda il ruolo di Athos ne \"I tre moschettieri\" (1973) e nei due seguiti del 1975 e del 1989. Molto richiesto per la sua fisicit\u00e0 e l'aspetto burbero, continu\u00f2 a partecipare, come nel periodo d'esordio, a pellicole horror, tra cui sono da ricordare \"Ballata macabra\" (1976) e \"Brood - La covata malefica\" (1979), quest'ultimo per la regia di David Cronenberg.\nL'esistenza di Reed fu segnata dall'abuso di alcool; sono dozzine gli aneddoti, anche di colleghi del mondo del cinema, che ricordano situazioni ed eventi imbarazzanti e pericolosi causati dal suo alcolismo. Celebri alcune interviste televisive in cui l'attore si present\u00f2 visibilmente ubriaco, tra cui quella con Des O'Connor e con Johnny Carson durante il \"The Tonight Show\" (26 settembre 1975), nel corso della quale Shelley Winters gli vers\u00f2 un bicchiere d'acqua in testa, dopo che l'attore aveva affermato che le donne dovrebbero restare in cucina.\nReed mor\u00ec per un improvviso attacco cardiaco all'et\u00e0 di 61 anni, per una scommessa con alcuni marinai a chi beveva di pi\u00f9 durante una pausa nelle riprese del film \"Il gladiatore\", in cui interpretava il ruolo di Proximo, a La Valletta, Malta, mentre si trovava in un bar chiamato \"The Pub\". Da allora la proprietaria ha aggiunto la scritta \"Ollie's Last Pub\" (\"L'ultimo pub di Oliver\") all'insegna. Alcune scene de \"Il gladiatore\" dove \u00e8 presente il suo personaggio furono perci\u00f2 completate usando tecniche di computer grafica.\nLa salma di Reed \u00e8 stata inumata in Irlanda, nel Bruhenny Graveyard di Churchtown, Contea di Cork."}
{"id": "570303", "revid": "1798099", "url": "https://it.wikipedia.org/wiki?curid=570303", "title": "Campo petrolifero", "text": "Un campo petrolifero \u00e8 una zona in prossimit\u00e0 di un giacimento petrolifero adibita all'estrazione del petrolio dal sottosuolo grazie alla costruzione di pozzi e sistemi di estrazione.\nPoich\u00e9 le formazioni sotterranee che contengono petrolio si estendono in aree molto vaste (anche molte decine di chilometri), un campo petrolifero in genere comprende vari pozzi disseminati in un'area estesa. Inoltre sono presenti pozzi di esplorazione allo scopo di investigare i limiti del giacimento e oleodotti per il trasporto del petrolio.\nDescrizione.\nCaratteristiche.\nUna volta il tipico campo petrolifero era una piccola citt\u00e0 autosufficiente in mezzo ad un paesaggio puntellato prima da torri di perforazione (\"oil derrick\") e pompe meccaniche conosciute come \"nodding donkeys\" a causa del loro braccio in movimento oscillante. Varie imprese, come Baker e Halliburton, hanno organizzazioni specializzate nella costruzione in grande scala dell'infrastruttura necessarie per mettere in opera un campo economicamente sfruttabile.\nI campi petroliferi situati sotto il mare sono sfruttati tramite apposite piattaforme. Una piattaforma pu\u00f2 accogliere petrolio e gas naturale tramite condotte da svariati pozzi situati nel raggio anche di diversi chilometri. I pozzi sono trivellati da apposite navi. Sul fondo del mare viene installata la testa del pozzo, che in inglese viene chiamata \"Christmas Tree\" (albero di Natale). Il nome deriva dall'aspetto piramidale delle prime teste di pozzo degli anni '70. I pozzi sono comandati in remoto dalla sala di controllo della piattaforma cui fanno capo. Alla base delle piattaforme in genere si trovano uno o pi\u00f9 pozzi dai quali si estrae il petrolio e/o il gas naturale. Il termine estrazione \u00e8 improprio in quanto il petrolio arriva in superficie grazie alla pressione del giacimento sottostante. Al diminuire della pressione del giacimento diminuisce la sua produttivit\u00e0.\nIl petrolio o il gas naturale estratti dai pozzi possono o meno subire un primo trattamento sulla piattaforma, per poi essere trasportati tramite condotte a impianti situati sulla terraferma, quali per esempio le raffinerie. A giacimenti di petrolio \u00e8 quasi sempre associato del gas naturale. In passato il gas naturale non era facilmente commerciabile e veniva spesso bruciato 'a torcia'. Oggi in molti paesi questa pratica \u00e8 vietata (e inoltre il gas naturale \u00e8 sempre pi\u00f9 richiesto sul mercato). Tuttavia alle volte, se proprio il gas non \u00e8 commerciabile, non viene bruciato ma viene re-iniettato nel giacimento per mantenerne la pressione e quindi la produttivit\u00e0. Questa reiniezione pu\u00f2 essere fatta tramite un pozzo distinto, perforato a questo scopo, chiamato \"pozzo di iniezione\", oppure iniettando il gas nello spazio anulare del pozzo stesso. Alcune compagnie petrolifere usano acqua ad alta pressione in luogo del gas naturale al fine di aumentare la produttivit\u00e0.\nProblematiche.\nPoich\u00e9 un campo petrolifero spesso si trova parecchio lontano dalle aree urbane, renderlo operativo pu\u00f2 essere un compito estremamente complicato, soprattutto per la logistica e la necessit\u00e0 di installare infrastrutture partendo dal nulla. Ad esempio, i lavoratori che vi lavorano per mesi o anni richiedono abitazioni. Cos\u00ec gli ospedali e l'equipaggiamento richiedono elettricit\u00e0 ed acqua. Le tubazioni in zone fredde devono essere riscaldate. Un eccesso di gas naturale deve esser bruciato se non se ne fa uso, cos\u00ec che si necessita di un forno e tubazioni per trasportarlo dal pozzo al forno.\nNumeri.\nEsistono pi\u00f9 di 40.000 campi petroliferi in tutto il globo, in terra come in mare. I maggiori sono il Ghawar in Arabia Saudita ed il Great Burgan in Kuwait, con pi\u00f9 di 60 miliardi di barili (10\u00a0km\u00b3) stimati ciascuno. La maggior parte dei campi petroliferi sono molto pi\u00f9 piccoli. Secondo l'US Department of Energy (Energy Information Administration), nel 2003 gli USA da soli avevano pi\u00f9 di 30.000 campi.\nNell'epoca moderna, la localizzazione e le riserve conosciute dei campi petroliferi sono un fattore chiave in molti conflitti geopolitici.\nClassificazione in base alle dimensioni.\nSi riporta una divisione in classe dei giacimenti petroliferi (in larga parte tratta da quella fornita dall'American Petroleum Institute) in funzione delle loro dimensioni.\nPer i giacimenti di petrolio:\nPer i giacimenti di gas naturale:"}
{"id": "570304", "revid": "287587", "url": "https://it.wikipedia.org/wiki?curid=570304", "title": "MAGIC", "text": "MAGIC (acronimo per Major Atmospheric Gamma-ray Imaging Cherenkov Telescopes) \u00e8 un sistema di due telescopi a raggi gamma. Costruito ed operato da un consorzio di scienziati in prevalenza italiani, tedeschi e spagnoli, \u00e8 posto nell'Osservatorio del Roque de los Muchachos a La Palma nelle Isole Canarie. Con due grandi paraboloidi di 17 metri di diametro \u00e8 in grado di rivelare raggi gamma di origine extraterrestre per studiare l'origine dei raggi cosmici e fenomeni di fisica fondamentale e di astrofisica. \nIl primo paraboloide ha iniziato la raccolta dei dati nel 2004; il telescopio gemello, a 85\u00a0m dal primo, ha iniziato a prendere dati nel giugno 2009.\nFino alla costruzione di H.E.S.S. II era il pi\u00f9 grande telescopio a raggi gamma del mondo.\nScopo.\nMAGIC studia i fotoni di altissima energia in provenienza da:\nNei suoi quindici anni di attivit\u00e0 MAGIC ha scoperto numerosi nuovi tipi di sorgenti gamma dell'Universo. Fra i rivelatori di raggi gamma di altissima energia operanti, MAGIC \u00e8 quello che vede pi\u00f9 lontano.\nIstituti che collaborano a MAGIC.\nOltre 20 istituti in Italia, Germania, Spagna, Svizzera, Stati Uniti, Finlandia, Polonia, Bulgaria, Armenia. I gruppi principali sono:"}
{"id": "570306", "revid": "767487", "url": "https://it.wikipedia.org/wiki?curid=570306", "title": "Gerolamo Vassallo", "text": "Si forma come incisore alle dipendenze di Antoine Guillemard e successivamente di Giuseppe Salvirch. Fu capo incisore nella Zecca di Genova tra il 1797 e il 1805, ma nel 1808 si trasferisce alla Zecca di Milano in seguito alla sospensione delle attivit\u00e0 nella Zecca genovese da parte del governo francese.\nA Milano lavora con Luigi Manfredini e ancora con il Salvirch sia su monete che medaglie. In seguito all'esilio del Manfredini si occupa del dritto delle monete di Napoleone Re d'Italia ispirandosi alle monete del periodo consolare.\nMantiene la sua posizione anche con la Restaurazione sotto Francesco I.\nMuore suicida nel 1819 a causa di dissesti finanziari e problemi di salute."}
{"id": "570313", "revid": "287204", "url": "https://it.wikipedia.org/wiki?curid=570313", "title": "Cratere Fredholm", "text": "Fredholm \u00e8 un cratere lunare intitolato al matematico svedese Erik Ivar Fredholm. Si trova sul terreno accidentato ad ovest del Mare Crisium; \u00e8 posizionato a met\u00e0 strada fra il grande cratere Macrobio a nord e il cratere Proclus a sud.\n\u00c8 un cratere circolare e simmetrico di forma emisferica. Le pareti interne scendono gradualmente verso il piccolo fondale centrale, che costituisce meno di un quarto del diametro totale del cratere. Praticamente confinante con il bordo settentrionale \u00e8 il piccolo cratere \"Macrobio E\". Fredholm era considerato anch'esso un cratere correlato di Macrobio, denominato \"Macrobio D\", prima che gli venisse assegnato un nome dall'IAU."}
{"id": "570316", "revid": "712828", "url": "https://it.wikipedia.org/wiki?curid=570316", "title": "Dark Mousy", "text": ""}
{"id": "570318", "revid": "110157", "url": "https://it.wikipedia.org/wiki?curid=570318", "title": "Song to a Seagull", "text": "Song to a Seagull \u00e8 il primo album della cantautrice canadese Joni Mitchell, pubblicato nel marzo del 1968 dalla Reprise Records.\nIl disco.\nNei crediti dell'album David Crosby appare in veste di produttore, ma in realt\u00e0 a produrre il disco fu la Mitchell stessa. Originaria delle praterie canadesi, nel 1968 Joni Mitchell abitava nelle metropoli statunitensi; per questa ragione decise di dividere le dieci canzoni dell'album in due parti, la prima intitolata \"I Came to the City\" (\"Arrivai in citt\u00e0\") e la seconda \"Out Of the City and Down to the Seaside\" (\"Fuori dalla citt\u00e0 e gi\u00f9 sino al mare\").\nTracce.\nTutti i brani sono stati composti da Joni Mitchell\nMusicisti.\nNote aggiuntive"}
{"id": "570320", "revid": "287204", "url": "https://it.wikipedia.org/wiki?curid=570320", "title": "Cratere Freud", "text": "Freud \u00e8 un minuscolo cratere lunare intitolato allo psicoanalista austriaco Sigmund Freud. Si trova nella pianura interna all'Oceanus Procellarum, nella parte nordoccidentale della faccia visibile della Luna. \u00c8 situato a pochi chilometri ad ovest della Vallis Schr\u00f6teri, un'ampia e sinuosa valle che ha inizio a nord del cratere Erodoto, e quindi piega prima verso nord, poi a nordovest, ed infine verso sudovest, fino a raggiungere il confine del mare lunare."}
{"id": "570323", "revid": "1719883", "url": "https://it.wikipedia.org/wiki?curid=570323", "title": "Fattura (magia)", "text": "La fattura \u00e8 un rituale magico o occulto, in forma di incantesimo, finalizzato a sottrarre o accrescere l'energia vitale di un individuo.\nRituale.\nI metodi per \"lanciare\" una fattura sono molteplici, ma sono sempre necessari dei \"testimoni\" (come capelli, unghie, fotografie) della persona su cui si vuole lanciare la fattura e della cosiddetta \"dagida\", riproduzione simbolica della persona, a cui \u00e8 applicato un \"battesimo magico\". Le fatture possono essere sottrattive, se finalizzate ad arrecare un danno alla vittima, o accrescitive, se invece sono usate per migliorare le condizioni di colui che la fa o della persona sulla quale viene lanciata.&lt;br&gt;Le pi\u00f9 famose sono\nChi pratica questi rituali sostiene che, una volta lanciata, gli effetti si sentirebbero e si vedrebbero nel corso della giornata. Per spezzare la fattura, secondo coloro che credono nella magia, non basta distruggere l'oggetto che la veicola, ma serve l'intervento di un operatore che annulli il maleficio attraverso purificazione o benedizione appropriata."}
{"id": "570325", "revid": "767487", "url": "https://it.wikipedia.org/wiki?curid=570325", "title": "La Chaux (Svizzera)", "text": "La Chaux (ufficialmente La Chaux (Cossonay), fino al 1953 La Chaux VD; toponimo francese) \u00e8 un comune svizzero di 422 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "570328", "revid": "226458", "url": "https://it.wikipedia.org/wiki?curid=570328", "title": "Emiko Niwa", "text": ""}
{"id": "570330", "revid": "180559", "url": "https://it.wikipedia.org/wiki?curid=570330", "title": "Ettore Galli", "text": "Gi\u00e0 durante l'adolescenza dimostra notevoli capacit\u00e0 artistiche, sia come scultore che come musicista. Bench\u00e9 autodidatta come incisore di medaglie, un suo lavoro viene notato da Paolo Toschi che raccomanda il Galli presso la Duchessa di Parma Maria Luigia.\nGrazie ai buoni uffizi del Toschi, nel 1836, Ettore Galli viene mandato a spese dello stato a frequentare lo studio milanese dell'incisore Luigi Manfredini. \nDurante il suo soggiorno milanese, il Galli completa la sua preparazione come medaglista e produce svariate medaglie commemorative per conto di Maria Luigia.\nNel 1841, lascia Milano alla volta di Vienna dove intende frequentare lo studio dell'incisore austriaco Carl Friedrich Voigt al fine di apprendere i processi chimici di patinatura sviluppati dal Voigt. I disagi del viaggio unitamente al clima freddo aggravano le sue condizioni di salute e ne causano la morte solo dopo pochi giorni dal suo arrivo a Vienna.\nMedaglie di Ettore Galli.\nTra parentesi la data riportata sulla medaglia o la data del decreto di emissione:\nVa inoltre segnalato che il dritto delle medaglie per la costruzione dei ponti sul Nure e sull'Arda \u00e8 stato utilizzato anche per altre medaglie coniate successivamente alla sua morte come quella per la costruzione del ponte sul Tidone e, parzialmente, per quella per la costruzione del ponte sullo Stirone."}
{"id": "570331", "revid": "121614508", "url": "https://it.wikipedia.org/wiki?curid=570331", "title": "Il ladro di merendine", "text": "Il ladro di merendine \u00e8 un romanzo di Andrea Camilleri, pubblicato nel 1996, dalla casa editrice Sellerio.\n\u00c8 il terzo romanzo della serie incentrata sulle avventure del commissario Montalbano, dopo \"La forma dell'acqua\" e \"Il cane di terracotta\". \nDa esso \u00e8 stato tratto anche l'omonimo film TV, trasmesso dalla Rai nel 1999, con Luca Zingaretti nella parte del commissario.\nTrama.\nA Vigata, paese immaginario della Sicilia, si susseguono una serie di eventi: nella notte un peschereccio di Mazara del Vallo, il \"Santopadre\", viene intercettato e mitragliato, apparentemente in acque internazionali, da una motovedetta tunisina. I colpi esplosi uccidono un marinaio tunisino che si trovava a bordo dell'imbarcazione italiana. Sempre nella stessa giornata avviene l'assassinio dell'ex commerciante Aurelio Lapecora, accoltellato in un ascensore e la misteriosa scomparsa di Karima Moussa, una bellissima donna delle pulizie tunisina.\nMontalbano scopre che la ragazza lavorava anche nell'ufficio del commerciante assassinato di cui era l'amante e che questa aveva un figlio, Fran\u00e7ois, anch'esso scomparso.\nGrazie all'aiuto dell'anziana Aisha, una conoscente di Karima, Montalbano ritrova anche un libretto di risparmio di propriet\u00e0 della ragazza con depositati cinquecento milioni di lire, una somma troppo alta per una giovane immigrata che avrebbe dovuto avere solo quanto le proveniva dal suo umile lavoro.\nMentre torna in commissariato dalla visita alla casa di Karima, Montalbano vede davanti a una scuola elementare un gruppetto di madri che si lamentano con un vigile di alcuni furti di merendine, di cui accusano un piccolo extracomunitario. Montalbano intuisce che si tratta di Fran\u00e7ois: appostandosi insieme alla fidanzata Livia e ai suoi uomini, riesce a prendere il piccolo tunisino che si era rifugiato in una casa abbandonata.\nLivia, nel tranquillizzare il bambino portato in casa da Montalbano per proteggerlo, sentir\u00e0 nascere in s\u00e9 il proprio istinto materno e il desiderio di formare con Salvo un'unione pi\u00f9 intensa, adottando il bambino.\nIl commissario aderir\u00e0 al progetto di Livia ma nel frattempo le indagini si complicano perch\u00e9 ci mettono lo zampino i servizi segreti nella viscida figura del colonnello Lohengrin Pera...\nLa famiglia di Montalbano.\nNe \"Il ladro di merendine\" Montalbano viene a sapere da un collaboratore dell'azienda vinicola del padre che questi sta morendo di cancro. \nIl commissario aveva gi\u00e0 perso da piccolo la madre ed \u00e8 a Fran\u00e7ois, il bambino che ha avuto la madre assassinata, che confida quanto dolore anche lui abbia provato: \u00abGli confid\u00f2 cose che mai aveva detto a nessuno, manco a Livia. Il pianto sconsolato di certe notti, con la testa sotto il cuscino perch\u00e9 suo padre non lo sentisse; la disperazione mattutina quando sapeva che non c'era sua madre in cucina a preparargli la colazione o, qualche anno dopo, la merendina per la scuola. Ed \u00e8 una mancanza che non viene mai pi\u00f9 colmata, te la porti appresso fino in punto di morte.\u00bb (op. cit. pag. 155)\nIl padre attento e sollecito gli aveva fatto anche da madre e, rispettoso della vita del figlio, aveva voluto aspettare per risposarsi che questi si laureasse e diventasse autonomo. Montalbano non aveva preso bene la decisione del padre di risposarsi e si era quasi del tutto allontanato da lui \u00abforse c'era stata... una quasi totale mancanza di comunicazione, non riuscivano mai a trovare le parole giuste per esprimere vicendevolmente i loro sentimenti...\u00bb (op. cit. pag. 204).\nI due per\u00f2 continuavano a volersi, sia pure da lontano, molto bene. \nIl padre, che vive lontano da Vigata, rimasto vedovo della seconda moglie, colleziona gli articoli di giornale che scrivono dei successi investigativi del figlio e quando il commissario \u00e8 stato ferito, gli \u00e8 stato vicino telefonandogli ed \u00e8 andato una volta a visitarlo in ospedale. E ogni tanto arriva in commissariato una cassetta del suo buon vino.\nDurante l'indagine Montalbano riceve una lettera da un socio dell'azienda vinicola del padre che gli d\u00e0 notizia che questi \u00e8 da tempo gravemente ammalato di un tumore e che, sebbene consapevole della sua morte imminente, non ha voluto far sapere niente al figlio per risparmiargli lo strazio della sua sofferenza. Montalbano arriver\u00e0 nell'ospedale dov'\u00e8 ricoverato il padre quando questi \u00e8 ormai morto e si rimproverer\u00e0 amaramente del suo egoismo poich\u00e9 pur avendone intuito il malessere ha come voluto inconsciamente ignorarlo."}
{"id": "570332", "revid": "86599", "url": "https://it.wikipedia.org/wiki?curid=570332", "title": "Cratere Freundlich", "text": "Freundlich \u00e8 un cratere lunare di 83,16 km situato nella parte nord-occidentale della faccia nascosta della Luna, a met\u00e0 strada fra il cratere Trumpler a nord-nordovest e l'irregolare cratere Buys-Ballot a sud-sudest.\nFreundlich ha un bordo circolare maggiormente eroso nelle sezioni settentrionale e meridionale. Gruppi di crateri punteggiano il fondale a sudest e a nord, mentre altri crateri minori singoli si trovano nelle altre zone.\nIl cratere \u00e8 dedicato all'astronomo tedesco Erwin Finlay-Freundlich.\nCrateri correlati.\nAlcuni crateri minori situati in prossimit\u00e0 di Freundlich sono convenzionalmente identificati, sulle mappe lunari, attraverso una lettera associata al nome."}
{"id": "570333", "revid": "765341", "url": "https://it.wikipedia.org/wiki?curid=570333", "title": "Jigme Palbar Bista", "text": "Biografia.\n\u00c8 nato nel 1930 nel palazzo reale di Lo Manthang, terzogenito del re A-ham bsTan (Angun Tenzing Trandul). Questi sal\u00ec al trono due volte: dal 1935 al 1955 (quando abdic\u00f2 in favore del primo erede A-ham dBang, deceduto precocemente cinque anni dopo) e dal 1960 al 1964 (allorch\u00e9 gli succedette il trentacinquenne Jigme. Il secondo figlio, Ngag-dbang (morto nel 2000) era monaco, ma fu il padre di Jigme Singhe, ultimo della dinastia e attuale pretendente.\nHa compiuto gli studi privatamente a Shigatse nel Tibet, dove conobbe la futura consorte, e, nel 1959, \u00e8 stato riconosciuto come \"rGyal-chung\" (principe ereditario).\nNel 1964, alla morte del padre, ha assunto la carica di \"Lo rGyal-po\", re del regno del Mustang, venendo insignito nella medesima occasione del titolo di luogotenente colonnello dell'esercito nepalese.\nNel 1950 ha sposato a Shigatse \"Rani Sahiba\" Sidol Palbar Bista, una nobildonna tibetana di stirpe nobile, di Shigatse. Avendo avuto un solo erede, Angun, morto all'et\u00e0 di otto anni, aveva adottato come successore il nipote Zingme Singhe Palbar Bista (nato nel 1957), figlio del fratello maggiore monaco, Ngag-dbang 'Jigs-med thub-bstan rgya-mtsho.\nIl 7 ottobre 2008 il governo repubblicano nepalese, dopo aver abbattuto il regime monarchico del sovrano Gyanendra del Nepal, ha deciso di abolire la carica di re del Mustang. Jigme, tuttavia, ha conservato privatamente il suo rango ed era ricercato e amatissimo dagli ex sudditi. Riceveva amabilmente le visite dei turisti che si avventuravano fino alla remota Lo Manthang e si dedicava alla conservazione delle tradizioni culturali del Mustang, mentre il nipote risiedeva soprattutto a Katmandu."}
{"id": "570334", "revid": "84217", "url": "https://it.wikipedia.org/wiki?curid=570334", "title": "Forca di Presta", "text": "Forca di Presta \u00e8 un valico stradale dell'Appennino umbro-marchigiano, situato a 1.550 m s.l.m., sui monti Sibillini, ai piedi del monte Vettore, dividendo il territorio della provincia di Ascoli Piceno (Marche), da quello della provincia di Perugia (Umbria). \u00c8 uno dei luoghi montani pi\u00f9 caratteristici e famosi della provincia ascolana, meritevole di particolare attenzione paesaggistica, nonch\u00e9 uno dei punti di accesso ai Piani di Castelluccio: qui \u00e8 possibile infatti osservare da vicino la parete del versante arquatano del monte Vettore, che sale quasi verticalmente, e l'asperit\u00e0 del suo aspetto roccioso. La localit\u00e0 \u00e8 attraversata dal tracciato del Sentiero europeo E1.\nGeografia.\nToponimo.\nIl toponimo deriva dall'accostamento di due termini:\nAccessibilit\u00e0.\nLa zona \u00e8 facilmente raggiungibile seguendo la strada che si dirama dalla Salaria, all'altezza della frazione di Trisungo, ed arriva al paese di Borgo di Arquata. Da qui si percorre la via, che attraversa le frazioni di Piedilama e Pretare. Dopo circa 6\u00a0km, si giunge ad un bivio che si apre sulla sinistra e raggiunge il valico di Forca di Presta, lo supera, fino a ricongiungersi alla localit\u00e0 di Forca Canapine.\nStoria.\nIl passaggio di Giuseppe Garibaldi.\nCandido Augusto Vecchi, nelle sue memorie, racconta che questo valico fu attraversato dal generale Giuseppe Garibaldi all'alba del giorno 27 gennaio 1849. L'eroe dei due mondi dopo aver lasciato il paese di Arquata del Tronto, dove pernott\u00f2, si diresse verso Rieti percorrendo la strada che sale a Pretare e, oltrepassando questo valico ed i Piani di Castelluccio, raggiunse il piccolo borgo di San Pellegrino di Norcia dove sost\u00f2 per trascorrere la notte.\nFino alla cima di questo passo montano il generale fu scortato anche dal figlio del governatore arquatano che in suo onore port\u00f2 una bandiera tricolore di seta.\nTurismo.\nForca di Presta \u00e8 visitabile in tutti i periodi dell'anno, tenendo presente che in inverno \u00e8 possibile, a volte, che vi si formino banchi di fitta nebbia.\nDurante il periodo estivo \u00e8 meta di escursionisti ed appassionati di trekking. Da qui si possono intraprendere alcuni dei percorsi che conducono al monte Vettore, a Pizzo del Diavolo, alla Cima del Redentore e al lago di Pilato. Da giugno a settembre le favorevoli correnti ascensionali dei venti favoriscono i deltaplanisti e gli aeromodellisti che sono sempre numerosi.\nIn inverno le copiose nevicate consentono la pratica dello sci di fondo, mentre presso la vicina stazione sciistica di Forca Canapine si pratica lo sci alpino.\nSentiero per tutti.\nL'Ente Parco nazionale dei Monti Sibillini, realizzando il progetto \"Un parco per tutti\", ha finanziato la costruzione del \"Sentiero per tutti\" che inizia di fronte al Rifugio degli Alpini e si sviluppa per circa 3\u00a0km di lunghezza. Un percorso agevole e accessibile, anche a persone con difficolt\u00e0 motorie, costituito da un sentiero in cemento, che costeggia una strada carrabile sterrata, e si conclude con una passerella appoggiata sul prato, realizzata con listelli di legno, rialzata di 30\u00a0cm. Questa passatoia attraversa i prati e giunge ad una baita-rifugio con vicino un \"belvedere\" dal quale si possono osservare i monti della Laga, al confine con la regione Abruzzo, i paesi di: Faete, Spelonga, Colle di Arquata ed Arquata del Tronto, appartenenti al territorio delle Marche, e di Amatrice, in provincia di Rieti, nel Lazio. Vi sono installate anche due tabelle descrittive delle localit\u00e0 che \u00e8 possibile scorgere guardando il panorama. La fruibilit\u00e0 di questo sentiero \u00e8 limitata ai periodi in cui la neve non lo nasconde.\nRifugio Giovanni Giacomini.\nIl valico accoglie anche la sede del rifugio Giovanni Giacomini, punto di riferimento e di orientamento.\nEventi.\nNel 2012 Forca di Presta \u00e8 stata protagonista di due appuntamenti del Festival dell'Appennino, edizione estiva ed invernale: il 21 giugno vi \u00e8 stato festeggiato il Solstizio col concerto del gruppo mongolo degli Egschiglen. Il 29 dicembre \u00e8 stata tappa intermedia di una lunga ciaspolata tra i Monti Sibillini.\nMicologia.\nLa zona \u00e8 ricca di funghi quali: Macrolepiota procera, detto \"mazza di tamburo\", facilmente reperibile da agosto a settembre; Agaricus campestris, \"Prataiolo\", da luglio ad ottobre; il Tricholoma georgi o \"Spinarolo\", da aprile fino ai primi di giugno. Il Boletus edulis o \"porcino\", pi\u00f9 raro, per la limitata quantit\u00e0 che se ne trova, ma si pu\u00f2 cercare a settembre, presso un acquedotto detto \"la Botte\", fra Forca di Presta ed il sottostante paese di Arquata del Tronto."}
{"id": "570335", "revid": "547034", "url": "https://it.wikipedia.org/wiki?curid=570335", "title": "Ermanno di Salza", "text": "Biografia.\nHermann von Salza nacque da una famiglia nobile della Turingia (probabilmente originaria dell'attuale citt\u00e0 di Lagensalza), attorno al 1179. L'anno preciso della sua entrata nell'Ordine Teutonico \u00e8 sconosciuta, ma egli viene menzionato per la prima volta nel 1209, quando viene nominato Gran Maestro. Tuttavia egli doveva aver trascorso diversi anni nelle regioni del Mediterraneo durante i suoi primi anni di governo. Durante questo periodo le attivit\u00e0 dei cavalieri dell'ordine si espansero dalla Spagna alla Livonia.\nHermann fu amico e consigliere dell'Imperatore Federico II, presso il quale rappresentava la curia papale come mediatore, dal 1222 in poi. Famosi in quest'ottica gli incontri tra l'Imperatore e il Papa, che furono promossi da Hermann che fu garante di ambo le parti, effettuati tra 1222 e 1223 a Veroli e Ferentino, nel basso Lazio. Papa Onorio III inoltre riconobbe le sue capacit\u00e0 personali e la sua fedelt\u00e0, garantendo in conseguenza all'Ordine Teutonico uno stato eguale a quello dei Cavalieri Ospitalieri e ai Templari, dopo che la proposta era naufragata con i precedenti Gran Maestri dell'Ordine.\nAlla richiesta del re Andrea II d'Ungheria nel 1211, Hermann pose una sede dell'Ordine nel Burzenland, in Transilvania, in difesa dei Cumani. I nobili ungheresi, ad ogni modo, non vedevano di buon occhio l'Ordine, che venne costretto a lasciare i propri avamposti gi\u00e0 dal 1225. Nel frattempo, Hermann partecip\u00f2 nel corso della Quinta Crociata all'assedio di Damietta (1219) e venne decorato per il suo coraggio da Giovanni di Brienne, il Re titolare del Regno di Gerusalemme. Al suo ritorno in Europa, Hermann aiut\u00f2 Federico nelle sue questioni conseguenti alla scomunica subita ad opera del Papa: convinse Federico II a intraprendere la Sesta Crociata e fu probabilmente il responsabile del progetto del suo matrimonio (9 novembre 1225) con Jolanda di Brienne, erede del regno di Gerusalemme.\nVenne quindi chiamato da Corrado I di Masovia a combattere il paganesimo della regione della Vecchia Prussia. Hermann ottenne quindi l'autorizzazione dell'imperatore a cristianizzare la \"Vecchia Prussia\" e le terre ad est del corso inferiore della Vistola, chiamate Terra di Che\u0142mno (Bolla d'oro di Rimini del 1230), e quella di papa Gregorio IX (\"Pietati proximum\") del 1234.\nSuccessivamente Hermann ottenne dal Papa e dall'Imperatore nuovi privilegi per l'ordine. Egli ottenne anche l'incorporazione dell'Ordine dei Portaspada di Livonia nell'Ordine Teutonico, nel 1237.\nAll'interno dell'Ordine Teutonico, ad ogni modo, i cavalieri si mostrarono insoddisfatti delle continue assenze del Gran Maestro, richiamandolo perci\u00f2 dalla sua vita politica. Ad ogni modo, egli fu un capo politico e religioso di rilievo e negli ultimi anni della sua vita si ritir\u00f2 a Salerno, nel 1238. Qui mor\u00ec l'anno successivo, nel 1239. Le sue spoglie furono portate e seppellite nella casa teutonica di Barletta o, secondo una tesi alternativa, nella Chiesa del Santissimo Salvatore di Andria (oggi Chiesa di Sant'Agostino). con iscrizione in latino \u00e8 coperta dall'attuale pavimentazione.\nL'importanza del ruolo di Hermann come mediatore tra papa Gregorio IX e l'Imperatore .\nL'eredit\u00e0.\nDurante la seconda guerra mondiale, il reparto carri pesanti SS-Panzer-Abteilung 11 della divisione Waffen-SS \"Nordland\" fu intitolata ad \"Hermann von Salza\"."}
{"id": "570336", "revid": "17033", "url": "https://it.wikipedia.org/wiki?curid=570336", "title": "Jigme Parbal Bista", "text": ""}
{"id": "570341", "revid": "122125860", "url": "https://it.wikipedia.org/wiki?curid=570341", "title": "Campionato europeo femminile di pallacanestro 2007", "text": "Il 31\u00ba Campionato Europeo Femminile di Pallacanestro FIBA (noto anche come FIBA EuroBasket Women 2007) si \u00e8 svolto in Italia, dal 24 settembre al 7 ottobre 2007.\nChieti \u00e8 stata la sede principale, Ortona, Lanciano e Vasto sedi delle partite preliminari.\nL'Italia ha ospitato questa manifestazione in passato ben sette volte (1938, 1968, 1974, 1981, 1985, 1993), inclusa la prima edizione dei campionati nel 1938.\nI Campionati europei femminili di pallacanestro sono una manifestazione biennale tra le squadre nazionali del continente, organizzata dalla FIBA Europe.\nSquadre partecipanti.\nI sorteggi per la formazione dei gironi dei campionati europei, si sono tenuti a Chieti il 28 ottobre 2006. I gironi sono come seguono:\nQualificazioni olimpiche.\nLa squadra campione d'Europa parteciper\u00e0 di diritto alle Olimpiadi di Pechino 2008. Inoltre le squadre classificate dal secondo al quinto posto, parteciperanno al Torneo di Qualificazione Olimpica, dove si confronteranno con due nazionali africane, tre americane, due asiatiche e una oceanica.\nGironi di qualificazione.\nLe prime tre dei quattro gruppi passano ai due gironi di accesso ai quarti di finale, le ultime due di ogni girone disputano le gare per i posti dal tredicesimo al sedicesimo. Con la vittoria una squadra conquista 2 punti, mentre con la sconfitta 1 punto. Le squadre classificatesi dai gironi A e B formeranno il gruppo E, mentre quelle dai gruppi C e D il gruppo F.\nGironi di accesso ai quarti di finale.\nLe prime quattro dei due gruppi passano ai quarti di finale, le ultime due di ogni girone disputano le gare per i posti dal nono al dodicesimo. Le squadre si portano dietro i punti totalizzati nella prima fase a gironi, ma solo i punti conquistati contro le squadre dello stesso girone che sono passate al secondo turno, e si scontrano solo contro le squadre provenienti dall'altro girone.\nStatistiche.\n\"Dati aggiornati al 7 ottobre 2007, fine della manifestazione.\""}
{"id": "570344", "revid": "486946", "url": "https://it.wikipedia.org/wiki?curid=570344", "title": "Campionati Europei Femminili di Pallacanestro", "text": ""}
{"id": "570346", "revid": "1305772", "url": "https://it.wikipedia.org/wiki?curid=570346", "title": "Clouds", "text": "Clouds (nuvole in lingua inglese) pu\u00f2 riferirsi a:"}
{"id": "570351", "revid": "86599", "url": "https://it.wikipedia.org/wiki?curid=570351", "title": "Cratere Fridman", "text": "Fridman, o anche Friedmann \u00e8 un grande cratere lunare di 101,45 km situato nella parte sud-orientale della faccia nascosta della Luna, a sud del grande cratere Hertzsprung e confinante con l'orlo nordorientale del cratere Ioffe.\nIl cratere si trova nella parte meridionale dei piroclasti che circondano Hertzsprung, e nella parte a ovest-nordovest degli abbondanti piroclasti che circondano il fondale del Mare Orientale. Il bordo esterno del cratere \u00e8 pesantemente danneggiato, con numerosissimi crateri pi\u00f9 piccoli che l'hanno eroso. Una porzione relativamente intatta \u00e8 quella sul lato sudorientale.\nIl fondale sudovest \u00e8 parzialmente ricoperto dai bastioni esterni del cratere Ioffe. La parte settentrionale invece \u00e8 punteggiata da piccoli crateri, cos\u00ec come quella sudorientale. Questo cratere \u00e8 chiamato anche \"Friedmann\" da alcune fonti.\nIl cratere \u00e8 dedicato al cosmologo e matematico russo Aleksandr Aleksandrovi\u010d Fridman.\nCrateri correlati.\nAlcuni crateri minori situati in prossimit\u00e0 di Fridman (Friedmann) sono convenzionalmente identificati, sulle mappe lunari, attraverso una lettera associata al nome."}
{"id": "570354", "revid": "80598", "url": "https://it.wikipedia.org/wiki?curid=570354", "title": "Ladies of the Canyon", "text": "Ladies of the Canyon \u00e8 il terzo album della cantante canadese Joni Mitchell, pubblicato nell'aprile del 1970.\nIl disco.\n Con quest'album Joni Mitchell riceve la sua definitiva consacrazione: l'album arriva al 27\u00ba posto delle chart statunitensi. Nel disco \u00e8 contenuto uno dei suoi brani pi\u00f9 famosi dell'artista, \"Woodstock\", di cui fu incisa una cover da gruppi come i CSN&amp;Y (nell'album \"Deja Vu\") ed i Matthews Southern Comfort (nel loro omonimo album). Una cover della canzone \"Ladies of the Canyon\" \u00e8 stata realizzata dalla cantante Annie Lennox nel 1995 come b-side del suo singolo \"No More \"I Love You's\"\".\nTracce.\nTutti i brani composti da Joni Mitchell.\nMusicisti.\nNote aggiuntive:"}
{"id": "570355", "revid": "682087", "url": "https://it.wikipedia.org/wiki?curid=570355", "title": "Caribbean Stud Poker", "text": "Il Caribbean Stud costituisce una variante di Poker, tra le pi\u00f9 conosciute al mondo essendo presente in tutte le Case da Gioco dotate di tavoli all'americana.\nLa particolarit\u00e0 di questo gioco consiste nel fatto che i partecipanti giocano contro il banco e non l'uno contro l'altro. Altra caratteristica \u00e8 la possibilit\u00e0 di vincere il \"Jackpot\", un montepremi progressivo che aumenta in base alle puntate dei giocatori e che viene corrisposto alle combinazioni pi\u00f9 alte.\nRegole.\nSi gioca con un mazzo da 52 carte.\nIl gioco ha inizio quando il banco autorizza i partecipanti ad effettuare la puntata iniziale, detta \"Ante\".\nIl giocatore che desidera partecipare al \"Jackpot\", versa una puntata supplementare nell'apposito spazio sul tavolo (nei casin\u00f2 europei \u00e8 solitamente pari ad 1 Euro). Una volta completate le puntate, il croupier distribuisce in senso orario cinque carte coperte a ciascun giocatore e cinque carte, l'ultima delle quali scoperta, al banco.\nA questo punto il croupier d\u00e0 il permesso di raccogliere le carte ricevute dai giocatori, i quali devono decidere se continuare o abbandonare il gioco, sulla base delle combinazioni in loro possesso e in considerazione del fatto che non \u00e8 possibile scartare o ricevere carte supplementari.\nIl giocatore che decide di continuare, depone le proprie carte coperte nello spazio riservato alla puntata successiva ed effettua un rilancio, detto \"BET\", doppio rispetto alla propria \"Ante\".\nChi abbandona, deposita le carte, sempre coperte, accanto alla propria puntata iniziale, che viene persa e ritirata dal tavolo.\nUna volta presa da tutti i giocatori una decisione, il croupier scopre le quattro carte rimanenti del banco.\nNo hand.\nSe il banco non dovesse avere una \"high hand\", ossia una mano con almeno Asso e Re o una combinazione migliore, il croupier annuncia \"no hand\" (niente in mano).\nIn questo caso, i giocatori che hanno effettuato il rilancio vengono ripagati di un ammontare pari a una volta la loro puntata iniziale. In questa fase del gioco, viene richiesto al croupier di controllare le carte dei giocatori per una possibile mano di \"Jackpot\", il quale viene pagato per intero anche con una dichiarazione di \"no hand\".\nShowdown.\nSe il banco ha una \"high hand\", o una combinazione migliore, questa viene confrontata con la mano di ciascun giocatore.\nTale fase del gioco, durante la quale il solo autorizzato a toccare le carte \u00e8 il croupier, \u00e8 chiamata \"showdown\". Si possono verificare tre differenti situazioni:\nTabella dei pagamenti.\nDi seguito viene indicata la proporzione dei pagamenti in base alla combinazione realizzata:\nJackpot.\nViene anche definito montepremi progressivo, poich\u00e9 la sua caratteristica \u00e8 quella di essere costantemente in crescita.\nLe puntate relative al \"Jackpot\" sono dette \"side-bets\" (scommesse separate), nome che sottolinea il fatto che il corso normale del gioco, non influenza le possibilit\u00e0 di aggiudicarselo. Per tentare di vincerlo, il giocatore deve inserire, dopo aver effettuato la propria \"Ante\", l'equivalente richiesto nell'apposito spazio sul tavolo davanti a s\u00e9.\nA questo punto, dopo che il croupier dichiara chiuse le puntate, il tavolo inghiotte le fiche, l'attivarsi di particolari luci rosse indica quali giocatori hanno effettuato la scommessa e su un apposito display \u00e8 possibile vedere l'ammontare del \"Jackpot\" che cresce. Generalmente tutti i tavoli di Caribbean Stud Poker di uno stesso Casin\u00f2 sono collegati allo stesso \"Jackpot\", il quale continua ad incrementare finch\u00e9 uno dei giocatori non realizza una mano che d\u00e0 diritto al premio. Le vincite realizzate vengono dedotte dal contatore progressivo e se un giocatore realizza una \"Scala Reale\", il \"Jackpot\" viene azzerato e fatto ripartire da un montepremi base. Il \"Jackpot\" viene pagato anche nel caso il banco dichiari \"no hand\" ed in alcuni Casin\u00f2 sono presenti contatori progressivi per ogni combinazione vincente. Di seguito un esempio di come potrebbe essere assegnato un Jackpot in base alle combinazioni vincenti: "}
{"id": "570357", "revid": "1999847", "url": "https://it.wikipedia.org/wiki?curid=570357", "title": "Chocobo", "text": "Il \u00e8 un animale presente nella saga di videogiochi di ruolo \"Final Fantasy\" di cui \u00e8 elemento tipico e mascotte assieme al Moguri.\nCaratteristiche.\nI Chocobo sono enormi uccelli simili a gallinacei, facilmente addomesticabili dato il loro carattere mite, ma comunque intelligenti. Appaiono coperti da un denso e morbido piumaggio dal colore generalmente giallo, ma che in taluni videogiochi in cui essi sono presenti pu\u00f2 essere anche verde, blu, nero o color oro. Sono muniti di un vistoso becco e di ali (che per\u00f2 solitamente non usano per volare) ed emettono un particolare verso, simile ad un \"ku\u00e8\" derivante dallo starnuto della gallina. Solitamente li si pu\u00f2 trovare in prossimit\u00e0 o all'interno di boschi, che prendono il caratteristico nome di \"Chocobosco\" ma in molti episodi sono soliti abitare presso piane o radure; In altre occasioni ancora non mancheremo di trovarli in cattivit\u00e0 e avremo la possibilit\u00e0 di catturarli. I Chocobo hanno delle zampe abbastanza forti da sferrare potenti calci e che li rendono molto veloci nella corsa, motivo per cui sono spesso usati per le gare. Alcuni di questi animali possiedono delle abilit\u00e0 speciali (In taluni capitoli esplicitate dal colore dell'animale), che permettono di raggiungere luoghi altrimenti irraggiungibili, di non incontrare nemici casuali, di trovare oggetti rari scavando. I Chocobo si nutrono principalmente di \"Erba Ghisal\" ma mangiano anche semplici noci e semi. I cuccioli di Chocobo, presenti in Final Fantasy VIII, vengono chiamati \"Kochocobo\".\nRuolo del Chocobo.\nIl suo uso pi\u00f9 comune consiste nel cavalcarlo per girovagare nella mappa da gioco (a tal fine, l'animale \u00e8 munito di apposite briglie), anche se non mancano altri usi nella saga: come corridore, come cacciatore di tesori, come animale da soma o motore di astronavi. \u00c8 presente in quasi tutti gli episodi della serie \"Final Fantasy\" ed in alcuni titoli collegati:\nPer mettere ancor pi\u00f9 in risalto la sua importanza nella saga, il compositore Nobuo Uematsu ha creato per questo pennuto un tema musicale, la Chocodance, presente nella quasi totalit\u00e0 dei capitoli, dove il ritornello rimane invariato, mentre cambiano invece il ritmo e gli strumenti utilizzati.\nKochocobo.\nIl Kochocobo \u00e8 una sottospecie del Chocobo (o un suo cucciolo).\nLetteralmente, Kochocobo significa \"piccolo chocobo\". Esso infatti \u00e8 la versione pi\u00f9 piccola per dimensioni del chocobo. Le sue caratteristiche quindi, a parte le dimensioni, sono equivalenti a quelle del chocobo.\nLa sua presenza, in tutta la saga, \u00e8 pi\u00f9 marginale rispetto al chocobo.\nChocobo World.\nChocobo World \u00e8 un mini gioco presente in Final Fantasy VIII.\nEsso permette di controllare il piccolo chocobo Boko durante le sue avventure, nelle quali, oltre agli ormai consueti mostri, incontrer\u00e0 i suoi amici Mog e Kyactus.\nNella versione di Final Fantasy VIII per PlayStation \u00e8 possibile giocarci solo tramite PocketStation, accessorio per la console della Sony in vendita solo in Giappone."}
{"id": "570360", "revid": "86599", "url": "https://it.wikipedia.org/wiki?curid=570360", "title": "Cratere Froelich", "text": "Froelich \u00e8 un cratere lunare di 56,73 km situato nella parte nord-orientale della faccia nascosta della Luna, poco oltre il terminatore. A pochi chilometri di distanza verso nord si trova il cratere Lovelace, mentre pi\u00f9 lontano verso sud c'\u00e8 il cratere Merrill, e a sudest, proprio lungo il margine, si trova il pi\u00f9 grande cratere Brianchon.\nHa una forma circolare e abbastanza simmetrica; il bordo \u00e8 eroso e non \u00e8 molto esteso verso l'esterno. Le pareti interne sono prive di formazioni particolari, tranne che per alcuni crateri minori lungo i lati est e sud. Il fondale presenta un basso crinale nel quadrante nordest, e un modesto picco centrale.\nIl cratere \u00e8 dedicato allo scienziato statunitense Jack Froelich.\nCrateri correlati.\nAlcuni crateri minori situati in prossimit\u00e0 di Froelich sono convenzionalmente identificati, sulle mappe lunari, attraverso una lettera associata al nome."}
{"id": "570361", "revid": "466539", "url": "https://it.wikipedia.org/wiki?curid=570361", "title": "Paolo Frajese", "text": "Biografia.\nLa sua carriera di giornalista inizi\u00f2 nel 1961 alla Rai. Nel 1968 frequent\u00f2 un corso per radiotelecronisti e nel 1969 inizi\u00f2 prima a leggere le edizioni del telegiornale e poi a condurre trasmissioni televisive molto popolari come la \"Domenica Sportiva\" (1974-1976). Nel 1977 cre\u00f2 e condusse un programma per ragazzi dal titolo \"Apriti Sabato\". Nel 1978 \u00e8 rimasto famoso il racconto del rapimento di Aldo Moro direttamente da via Fani reso con un unico piano sequenza.\nFu sposato, negli anni sessanta, con la modella svedese Marina Hedman Bellis, da cui ebbe un figlio e una figlia, Paolo Attilio e Liselotte. La Hedman dopo il divorzio da Frajese \u00e8 poi divenuta una delle prime pornostar attive in Italia, dapprima con il nome di Marina Frajese e in seguito, dopo che nell'85 il giornalista vince una lunga vertenza giudiziaria per vietarle l'uso del suo cognome, con il nome di Marina Lotar. Nel 1982 Frajese pass\u00f2 a nuove nozze con Ester Vanni, giornalista senese, e anche da questa unione nacquero un maschio e una femmina.\nNegli anni ottanta \u00e8 stato corrispondente dagli Stati Uniti (1979-1982) e condusse trasmissioni di successo come \"Trent'anni della nostra storia\" (1983-1991), il TG1 della sera dal 1984 fino al 1994, quando divenne corrispondente Rai da Parigi. Fu anche telecronista, dal 2 luglio 1977 fino al 16 agosto 1993, del Palio di Siena. Nel 1990 diede i voti dell'Italia all'Eurofestival.\nNei documentari riguardanti le vicende del terrorismo degli anni settanta e del sequestro di Aldo Moro viene spesso riproposto il filmato con commento di Paolo Frajese accorso in via Fani dopo la sparatoria che uccise la scorta di Moro e dopo il rapimento di Moro da parte delle Brigate Rosse. Frajese fu il corrispondente che comment\u00f2 da Londra per la diretta del Tg1 il funerale di Diana Spencer il 6 settembre 1997. Celebre fu un suo litigio in diretta da Marsiglia durante un servizio sul Campionato mondiale di calcio 1998, quando egli allontan\u00f2 con decisione il noto disturbatore televisivo Gabriele Paolini, che cercava spazio nella diretta spingendo persone del pubblico. Frajese lo allontan\u00f2 prendendolo a calci, per poi continuare la diretta, non prima per\u00f2 di aver chiesto doverosamente scusa ai telespettatori.\nIl suo ultimo servizio, trasmesso dal TG1 delle ore 20 l'8 giugno 2000, riguardava il crollo di un vecchio edificio parigino degli anni sessanta. La sera seguente, dopo essere rientrato a casa da una cena con alcuni colleghi in un ristorante della capitale francese, mor\u00ec colpito da infarto. \u00c8 sepolto a Roma nel cimitero del Verano. A lui \u00e8 stata intitolata una via nel Parco botanico di Villa Fiorelli in Roma e la sala riunioni del TG1 di Saxa Rubra. Una via a lui dedicata si trova anche a Siena, citt\u00e0 della seconda moglie, nella quale godeva di popolarit\u00e0 per essere stato il telecronista di varie edizioni del Palio."}
{"id": "570364", "revid": "1034179", "url": "https://it.wikipedia.org/wiki?curid=570364", "title": "Blue (Joni Mitchell)", "text": "Blue \u00e8 il quarto album della cantautrice canadese Joni Mitchell, pubblicato nel giugno del 1971 dalla Reprise Records (MS 2038).\nFu sia un successo commerciale che di critica, raggiungendo la ventesima posizione nella Billboard Album Chart del settembre 1971. Il singolo \"Carey\" raggiunse la novantatreesima posizione della Billboard Hot 100 Chart. Nel 2003 \u00e8 stato inserito alla trentesima posizione nella lista dei 500 album pi\u00f9 importanti di tutti i tempi, compilata dalla rivista musicale \"Rolling Stone\". Ha, inoltre, raggiunto la quattordicesima posizione (la pi\u00f9 alta raggiunta da una donna) nella classifica \"100 Greatest Albums of All Time\" a cura del canale televisivo VH1.\nIl disco.\nDopo il successo dei suoi primi tre album e di canzoni come \"Woodstock\", nel 1970 Joni Mitchell decise di prendersi una pausa. Mentre viaggiava per l'Europa impar\u00f2 a suonare il dulcimer e scrisse molte delle canzoni che successivamente appariranno in \"Blue\".\nNel marzo del 1971 le registrazioni erano pronte per la produzione. Originariamente la scaletta comprendeva anche tre canzoni scartate dai progetti precedenti dell'artista. All'ultimo momento la Mitchell decise di rimuovere due delle tre canzoni cos\u00ec da poter aggiungere nuove incisioni: \"All I Want\" e \"The Last Time I Saw Richard\". Le canzoni eliminate sono \"Urge for Going\" portata al successo dal cantante country George Hamilton IV (pubblicata poi nel 1996 all'interno della raccolta \"Hits\") e \"Hunter (The Good Samaritan)\" la quale invece non \u00e8 mai stata ufficialmente pubblicata. \"Little Green\", scritta nel 1967, \u00e8 l'unica canzone vecchia che la Mitchell lasci\u00f2 comparire in \"Blue\".\nTra le prime pubblicazioni della Mitchell, questa malinconica e poetica collezione di canzoni autoreferenziali \u00e8 la pi\u00f9 acclamata, esplorando le varie sfaccetature delle relazioni sentimentali a partire dall'infatuazione, in \"A Case of You\", fino all'insicurezza, in \"This Flight Tonight\". Le canzoni presentano semplici accompagnamenti di pianoforte, chitarra e dulcimer degli Appalachi.\nTracce.\nTutti i brani composti da Joni Mitchell.\nMusicisti.\nNote aggiuntive:"}
{"id": "570366", "revid": "26601", "url": "https://it.wikipedia.org/wiki?curid=570366", "title": "Franz Cal\u00ec", "text": ""}
{"id": "570370", "revid": "86599", "url": "https://it.wikipedia.org/wiki?curid=570370", "title": "Cratere Frost", "text": "Frost \u00e8 un cratere lunare di 78,3 km situato nella parte nord-orientale della faccia nascosta della Luna, confinante con il bordo meridionale del cratere Landau. Poco ad est si trova il cratere Petropavlovskiy e, a nordest lungo il bordo di Landau, si trova il cratere Razumov. Il cratere Douglass \u00e8 posizionato a meno di un diametro del cratere a ovest-sudovest.\nIl bordo esterno di Frost \u00e8 eroso, ma sul lato nordest non \u00e8 completamente ricoperto dai crateri minori. Le pareti interne sono ripide e massicce lungo il lato settentrionale, dopo sono rinforzate anche dal bordo di Landau. La parte nord del fondale \u00e8 occupata da due crateri pi\u00f9 piccoli; il maggiore dei due \u00e8 proprio a ridosso della parete nordovest. La parte meridionale del fondale \u00e8 invece relativamente livellata e priva di formazioni.\nIl cratere \u00e8 dedicato all'astronomo americano Edwin Brant Frost.\nCrateri correlati.\nAlcuni crateri minori situati in prossimit\u00e0 di Frost sono convenzionalmente identificati, sulle mappe lunari, attraverso una lettera associata al nome."}
{"id": "570377", "revid": "287204", "url": "https://it.wikipedia.org/wiki?curid=570377", "title": "Cratere Fryxell", "text": "Fryxell \u00e8 un cratere lunare intitolato al geologo statunitense Roald Fryxell. Si trova nella parte occidentale dei Montes Rook, sulla faccia nascosta della Luna, proprio al limite delle regioni visibili dalla Terra grazie alle librazioni. Tuttavia, a causa dei monti, il cratere \u00e8 pressoch\u00e9 invisibile dalla Terra anche nelle migliori condizioni, ed \u00e8 osservato soprattutto dallo spazio.\nLa formazione \u00e8 grossomodo circolare, ma ha un aspetto vagamente simile a quello di un poligono. La sua forma \u00e8 emisferica, con un fondale interno pi\u00f9 scuro privo di formazioni degne di nota. Le pareti interne di Fryxell hanno un'albedo pi\u00f9 elevata del terreno circostante, ed appaiono quindi luminose.\nIl cratere era precedentemente designato \"Golitsyn B\", dunque come cratere correlato di Golytsin, prima che l'IAU gli assegnasse il suo nome attuale."}
{"id": "570386", "revid": "86599", "url": "https://it.wikipedia.org/wiki?curid=570386", "title": "Cratere Furnerius", "text": "Furnerius \u00e8 un grande cratere lunare di 135,03 km situato nella parte sud-orientale della faccia visibile della Luna, in prossimit\u00e0 del terminatore. Si trova nella parte sudest della Luna, in una zona vicina al margine. A causa della sua posizione, il cratere appare ovale a causa della visione di scorcio, ma in realt\u00e0 \u00e8 praticamente circolare. Crateri notevoli nelle vicinanze sono Stevinus a nordovest e Fraunhofer a sud-sudovest. Pi\u00f9 lontano verso nordovest c'\u00e8 il cratere Snellius e la Vallis Snellius.\nIl bordo di Furnerius \u00e8 eroso e butterato, con numerosi impatti lungo tutta la sua lunghezza. La maggior parte delle pareti sporge solo leggermente dal terreno circostante; le sezioni pi\u00f9 basse si trovano a nord e a sud, tuttavia il punto pi\u00f9 alto di tutto l'orlo si trova proprio a nord, dove raggiunge l'altezza di 3500 metri.\nIl fondale \u00e8 punteggiato di 14 crateri notevoli, fra i quali spicca il pi\u00f9 grande, \"Furnerius B\", situato nella met\u00e0 settentrionale, il quale presenta anche un picco centrale. Alcune tracce pi\u00f9 scure sul fondale indicano la presenza di lava fuoriuscita dall'interno della Luna. Nel settore nordest del fondo c'\u00e8 la Rima Furnerius, un crepaccio \u00e8 lungo circa 50\u00a0km che seguendo un percorso verso nordovest raggiunge il bordo settentrionale del cratere.\nNegli studi lunari compiuti da Johann Hieronymus Schr\u00f6ter \u00e8 sostenuta l'esistenza di una cupola tettonica nella met\u00e0 meridionale. Tale formazione non \u00e8 per\u00f2 stata rilevata dalle osservazioni successive.\nIl cratere \u00e8 dedicato al matematico francese Georges Fournier. \nIl satellite giapponese Hiten impatt\u00f2 nelle vicinanze di questo cratere nel 1993.\nCrateri correlati.\nAlcuni crateri minori situati in prossimit\u00e0 di Furnerius sono convenzionalmente identificati, sulle mappe lunari, attraverso una lettera associata al nome."}
{"id": "570387", "revid": "111373", "url": "https://it.wikipedia.org/wiki?curid=570387", "title": "Cossonay", "text": "Cossonay (toponimo francese) \u00e8 un comune svizzero di 3\u00a0642 abitanti del Canton Vaud, nel distretto di Morges.\nStoria.\nCossonay \u00e8 stato capoluogo dell'omonimo distretto dal 1798 fino alla sua soppressione.\nCossonay ospita resti archeologici risalenti al periodo romano e medioevale. La prima attestazione di un insediamento abitato risale al 1096, con il nome di \"Cochoniacum\". Nel 1164 appare come \"Cosonai\", e nel 1228 come \"Cossonai\". \nNel 1096, Ulrich von Cossonay don\u00f2 la chiesa locale al monastero di Romainm\u00f4tier. Nel 1224 fu ceduta nuovmaente al monastero benedettino di Lutry, che nella seconda met\u00e0 del secolo costitu\u00ec un priorato. \nLa cinta muraria, costruita nell'XI secolo, fu nuovamente edificata e ampliata nei secoli XIII e XIV. I Baroni di Cossonay si trovarono cos\u00ec a regnare su un territorio che si estendeva da La Chaux a Boussens e da Dizy a Gollion. Cossonay ricevette il titolo di citt\u00e0 nel 1264. \nVerso la fine del XIV secolo, un incendio distrusse gran parte della citt\u00e0 e dei suoi archivi storici. Morto il principe Ludovico nel 1418, tre pi\u00f9 tardi Cossonay fu assoggettata da Amedeo di Savoia alla signoria del Piemonte.\nQuando il cantone di Vaud fu conquistato dai bernesi nel 1536, la citt\u00e0 fu trasferita nel territorio amministrativo di Morges. Il Paese di Vaud continuer\u00e0 a far parte del Cantone di Berna per tre secoli fini all'ottenimento dell'indipendenza nel 1898.\nCon l'Atto di Mediazione del 1803, Vaud divenne un Cantone distinto della Confederazione Elvetica. Il 14 aprile 1803 il Gran Consiglio del cantone, presieduto dall'ex prefetto nazionale Henri Monod, indirizz\u00f2 al Proconsole Francese in Svizzera la richiesta di riconoscere il popolo di Vaud come libero e sovrano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCossonay \u00e8 servito dalla stazione di Cossonay-Penthalaz, sulla ferrovia Olten-Losanna. Dalla stazione parte una funicolare per Cossonay.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "570388", "revid": "93556", "url": "https://it.wikipedia.org/wiki?curid=570388", "title": "Turlough O'Carolan", "text": "Biografia.\nO'Carolan nacque a Nobber, nella contea di Meath, e all'et\u00e0 di 14 anni si spost\u00f2 con la sua famiglia a Ballyfarnan, nella contea di Roscommon, dove suo padre and\u00f2 a lavorare presso la famiglia MacDermott Roe.\nLa signora MacDermott gli diede un'educazione e lui mise subito in mostra il suo talento poetico. Il vaiolo lo rese cieco all'et\u00e0 di 18 anni. O'Carolan studi\u00f2 l'arpa per tre anni, poi prese un cavallo e una guida e cominci\u00f2 a percorrere l'Irlanda da un capo all'altro componendo canzoni per i nobili: avrebbe praticato il mestiere di arpista itinerante per cinquanta anni. \nSi spos\u00f2 con Mary Maguire e si stabil\u00ec in una fattoria nei pressi di Mohill, nella contea di Leitrim.\nDal matrimonio nacquero sei figlie ed un figlio.\nDi loro si sa poco. Dopo la sua morte, suo figlio pubblic\u00f2 le sue opere a Dublino e nel 1747 si stabil\u00ec a Londra come professore di arpa.\nCelebrato gi\u00e0 in vita, ma pi\u00f9 come poeta che come compositore, mor\u00ec nella casa del suo benefattore McDermott Roe nel 1738. In ossequio alla sua popolarit\u00e0, la veglia funebre dur\u00f2 quattro giorni. O'Carolan \u00e8 sepolto nel villaggio di Keadue, nella contea di Roscommon, dove si tiene il O'Carolan Harp Festival ed una scuola estiva in memoria della sua vita e del suo lavoro.\nLa musica di Carolan.\nMusicista e poeta, Carolan in contrapposizione alla pratica dell'epoca in Irlanda, usava scrivere la musica prima dei testi.\nTuttavia Carolan riteneva che la poesia avesse sempre precedenza sulla musica.\nRiusc\u00ec a combinare molto bene le due grandi correnti musicali dell'epoca, la musica classica e la musica popolare lasciandosi influenzare dalla musica barocca sia di Antonio Vivaldi che di Arcangelo Corelli. \nFu un grande ammiratore di Geminiani che incontr\u00f2 durante uno dei soggiorni a Dublino del compositore italiano.\nDella sua musica \u00e8 arrivata fino a noi una sola copia, sotto forma di una raccolta di arie con solamente la linea melodica.\nNon si sa quindi in quale modo accompagnava o armonizzava le sue composizioni.\nScrisse numerose arie in omaggio ai suoi ospiti e mecenati, che chiamava \"planxty\".\nIl termine \u00e8 stato ripreso dal gruppo irlandese omonimo, Planxty. Compose circa 220 arie molte delle quali sono suonate tutt'oggi.\nUna sezione non datata e non titolata di 23 delle sue opere \u00e8 conservata alla National Library d'Irlanda.\ned \u00e8 conosciuta sotto il nome \u201cdi composizioni di Carolan\u201e o anche \u201cestratto Carolan-Delaney\u201e.\nComposizioni.\nLista completa delle composizioni in ordine alfabetico"}
{"id": "570393", "revid": "1776051", "url": "https://it.wikipedia.org/wiki?curid=570393", "title": "Dizy (Svizzera)", "text": "Dizy (toponimo francese) \u00e8 un comune svizzero di 222 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "570397", "revid": "104458", "url": "https://it.wikipedia.org/wiki?curid=570397", "title": "Dizy", "text": ""}
{"id": "570399", "revid": "36426", "url": "https://it.wikipedia.org/wiki?curid=570399", "title": "Villa Demidov", "text": ""}
{"id": "570412", "revid": "287204", "url": "https://it.wikipedia.org/wiki?curid=570412", "title": "Affinit\u00e0 omologica", "text": ""}
{"id": "570417", "revid": "1372005", "url": "https://it.wikipedia.org/wiki?curid=570417", "title": "Turingi", "text": "I Turingi erano una trib\u00f9 germanica che, al seguito degli Unni di Attila, nel corso del V secolo si attest\u00f2 nella parte centrale dell'attuale Germania, dove form\u00f2 un regno fra Meno ed Elba. I Turingi diedero cos\u00ec il nome alla odierna regione della Turingia.\nNella seconda met\u00e0 del V secolo, il regno di Turingia confinava ad ovest con il regno dei Franchi, pi\u00f9 precisamente con i Franchi Ripuari.Verso il 460, secondo il vescovo Gregorio di Tours, il re dei Franchi Sali, Childerico I, detronizzato dal suo popolo e minacciato di morte, trov\u00f2 asilo presso i Turingi, alla corte del loro primo re, Basino. Dopo circa otto anni Childerico rientr\u00f2 nel suo regno e, sempre secondo Gregorio di Tours, fu seguito nel regno dei Franchi da Basina, la moglie del re Basino.\nNel 491, i Turingi furono sottomessi dal re dei Franchi Sali, Clodoveo, che li costrinse ad arruolarsi nel suo esercito.Nel 507, per\u00f2 i Turingi, seguendo le esortazioni del re ostrogoto d'Italia, Teodorico il Grande, non si schierarono al fianco dei Franchi nella guerra contro i Visigoti.\nGregorio di Tours narra che nel 531 i re franchi Teodorico I ed il fratellastro Clotario I invasero il regno di Turingia, deponendo il re Ermanafrido ed annettendo il suo regno a quello dei Franchi, specificando, in un altro passaggio delle cronache, che successivamente Ermanafrido, mentre discorreva con Teodorico fu accidentalmente spinto dalle mura della citt\u00e0 di Z\u00fclpich. I Turingi furono costretti per mezzo millennio a pagare la \"Schweinezins\" in conseguenza alla loro annessione.\nNel 738, Carlo Martello, Maggiordomo di Palazzo di Neustria e Austrasia, dei re merovingi, rilasci\u00f2 un salvacondotto al vescovo Bonifacio, per poter evangelizzare i Turingi. Circa tre anni dopo, poco prima di morire, Carlo assegn\u00f2 al figlio maggiore, Carlomanno, l'Austrasia, la Turingia, l'Alemannia e la Baviera, mentre al minore, Pipino il Breve, la Neustria, la Burgundia, la Provenza e l'Aquitania. \nI Turingi, durante il periodo merovingio, subirono invasioni da parte di popolazioni slave da est, perdendo progressivamente la loro identit\u00e0 etnica."}
{"id": "570421", "revid": "767487", "url": "https://it.wikipedia.org/wiki?curid=570421", "title": "Turoni", "text": "I Turoni erano un popolo gallico. Occupavano la regione della Turenna e diedero il loro nome alla citt\u00e0 di Tours.\nLa citt\u00e0 dei Turoni benefici\u00f2 di uno statuto di citt\u00e0 libera, come attestato sull'iscrizione visibile sulle fondazioni della cinta muraria del basso impero nel sottosuolo del Museo di belle arti: \"CIVITAS TURONORUM LIBERA\"."}
{"id": "570424", "revid": "287204", "url": "https://it.wikipedia.org/wiki?curid=570424", "title": "Affinit\u00e0 prospettiva", "text": ""}
{"id": "570425", "revid": "1305772", "url": "https://it.wikipedia.org/wiki?curid=570425", "title": "Turoni (disambigua)", "text": "L'origine di Turone/Turoni pare legato ai Galli Turoni e fu in uso presso i Franchi nel 600: "}
{"id": "570426", "revid": "290948", "url": "https://it.wikipedia.org/wiki?curid=570426", "title": "Prateria mediterranea", "text": "La prateria mediterranea, detta anche \"steppa mediterranea\" o \"prateria steppica mediterranea\", \u00e8 una formazione vegetale, tipica dei pendii rupestri soleggiati, caratterizzata in prevalenza da essenze erbacee xerofile, soprattutto graminacee cespitose.\nNell'area mediterranea queste formazioni sono molto diffuse dalle quote pi\u00f9 basse fino ai 1000 m.\nSpesso rappresenta lo stadio finale della degradazione di una preesistente macchia mediterranea, come risultato di incendi ricorrenti e del pascolo. \nI principali tipi di prateria mediterranea sono:"}
{"id": "570428", "revid": "1355461", "url": "https://it.wikipedia.org/wiki?curid=570428", "title": "Controinformazione", "text": "Per controinformazione, in genere si intende la diffusione, attraverso i mezzi di comunicazione di massa, di informazioni che si ritengono taciute o riportate in modo parziale e non obiettivo dagli organi di informazione ufficiali.\nDefinizione.\nIl termine viene utilizzato in Italia a partire dagli anni settanta - soprattutto in riferimento alla controcultura della contestazione giovanile del Nord America ed Europa negli anni sessanta e anni settanta - ed \u00e8 stato in seguito sostituito da altre espressioni quali informazione alternativa, mediattivismo ecc.\nIn genere, chi presenta la propria opera come \"controinformazione\" implica che i media di un certo paese (o altro ambito sociale e culturale) siano, in parte o totalmente, asserviti a interessi politici o economici e quindi non siano in grado di rappresentare oggettivamente la realt\u00e0 dei fatti; in questo senso la controinformazione \u00e8 in genere associata a una denuncia di censure e di limiti alla libert\u00e0 d'informazione. Il termine disinformazione viene talvolta usato per enfatizzare l'idea che i mass media convenzionali facciano propaganda e che quindi l'informazione da essi fornita debba essere smantellata (\"dis\"-informando il pubblico per poterlo poi \"contro\"-informare).\nNel mondo occidentale, molte fonti che si autodefiniscono portatrici di \"controinformazione\" (o di \"informazione alternativa\") implicano che l'informazione sia asservita ai grandi poteri economici (ancora prima che a quelli politici). In questo caso la controinformazione pu\u00f2 essere intesa come uno dei mezzi della contestazione no global.\nPer questo motivo a volte si ritiene che anche i siti di controinformazione siano condizionati e non presentino fatti oggettivi ma interpretazioni anche fallaci. Dalla sua diffusione, Internet rappresenta uno dei media pi\u00f9 facilmente accessibili a coloro che si propongono di \"fare controinformazione\".\nNel panorama italiano uno dei fenomeni di controinformazione di maggiore risonanza \u00e8 rappresentato dalle iniziative di Beppe Grillo, il cui blog \u00e8 uno dei pi\u00f9 noti internazionalmente, frequentemente citato anche da testate giornalistiche.\nForme di comunicazione.\nGiornali.\nAlcuni giornali sono stati fondati tra la fine degli anni sessanta e gli anni settanta. In Italia la controinformazione emerge soprattutto dopo la strage di Piazza Fontana per condannare un attentato che sembrava essere pianificato dall'estrema destra.\nNel 1969 nasceva il quotidiano Lotta Continua, nel 1971 vedeva la luce Il Manifesto, mentre nel 1974 La Repubblica (quotidiano) ed il Quotidiano dei lavoratori. \n\"effe\", nato nel 1973, era. invece, una settimanale che si occupava di controinformazione al femminile gestito da collettivi femministi ed edito prima dall'Editore Dedalo e poi dalla Cooperativa Effe.\nNel 1984 La Repubblica in un articolo di Mino Fuccillo scriveva:\n\"Forse un giorno i giudici ci diranno chi \u00e8 stato. Ma oggi subito, la gente vuole sapere perch\u00e9. E la prima risposta \u00e8 dura: in Italia c\u2019 \u00e8 un partito della strage che non \u00e8 mai stato fermato, che non ha mai smesso di lavorare. Non si pu\u00f2 dire che non sia mai stato scoperto perch\u00e9 molte cose si sanno di lui e fin troppe sono le tracce che ha lasciato in 15 anni.\"\nRadio.\nNegli anni settanta nascono le radio libere, piccole radio con trasmissione locale che facevano controinformazione specialmente su tematiche territoriali. Tra queste vi furono Radio Aut di Peppino Impastato che in provincia di Palermo affrontava il problema della mafia; Radio Alice che aveva sede in via del Pratello a Bologna e gestita da studenti di area libertaria e di Autonomia Operaia che spesso dava spazio liberamente ad interventi in radio di tipo culturale, artistico, oltre che politico. Fu la prima radio in Italia ad essere chiusa in diretta con irruzione della Polizia che ne distrusse tutti gli strumenti. Radio Citt\u00e0 Futura nacque a Roma con orientamento politico di sinistra e raggiunse in breve tempo alti ascolti anche grazie alle dirette da cortei e manifestazioni. Nel 1979 sub\u00ec un attacco dei Nar che entrarono nella sede della radio durante la trasmissione femminista \"Radio Donna\" sparando colpi di mitra e ferendo gravemente cinque donne. Controradio nasce a Firenze da militanti vicini all'area di Autonomia Operaia. Fu la seconda in Italia a subire la chiusura da parte della Polizia ed una delle poche ancora attive.\nWeb.\nUn ritorno della controinformazione lo si ha in Italia negli anni novanta grazie al Movimento no-global, un movimento eterogeneo di sensibilit\u00e0 politiche che convergevano nel rifiuto del modello economico neoliberista. Independent Media Center o Indymedia \u00e8 una rete di mezzi di comunicazione autogestita nata con l'obiettivo di supportare le manifestazioni di protesta a Seattle contro l'Organizzazione mondiale del commercio. In Italia segu\u00ec le manifestazioni contro il G8 di Genova del 2001 documentandolo con numerosi video. Il motto di Indymedia \u00e8: \"Non odiare i media, diventa i media\".\nAltre forme.\nTano D'Amico \u00e8 un fotografico che ha seguito da vicino le proteste degli anni '70 documentando con fotografie in bianco e nero il ruolo marginale della donna nella societ\u00e0 e nella politica per dimostrare come nulla fosse ancora cambiato.\nDario Fo \u00e8 stato un attore, regista e drammaturgo che si \u00e8 opposto alla strategia della tensione. Nel 1970 porta a teatro la commedia Morte accidentale di un anarchico che ispirandosi a fatti avvenuti negli Stati Uniti degli anni '20, volle sostenere l'ipotesi dell'omicidio di Giuseppe Pinelli, ufficialmente caduto da una finestra del Commissariato di Milano, nei giorni successivi alla Strage di piazza Fontana. Dario Fo in una intervista del 2015 dichiara:\n\"Negli anni \u201970 in Italia saltavano in aria treni e stazioni ma non ci arrendemmo alla paura, se lo avessimo fatto, se ci fossimo chiusi in casa, se avessimo sospeso gli spettacoli, avrebbe vinto la strategia della tensione. Adesso bisogna fare lo stesso.\"\nClaudio Lolli \u00e8 stato un cantautore impegnato politicamente. Numerosi suoi brani hanno come tema le tensioni politico-sociali degli anni '60 e '70. Con Pino Masi e Joe Fallisi scrive La ballata del Pinelli."}
{"id": "570429", "revid": "43530", "url": "https://it.wikipedia.org/wiki?curid=570429", "title": "Magic-User", "text": ""}
{"id": "570430", "revid": "46291", "url": "https://it.wikipedia.org/wiki?curid=570430", "title": "Ampelodesmos", "text": "Ampelodesmos \u00e8 un genere di piante cespugliose, appartenente alla famiglia delle Graminacee, tipico della prateria mediterranea.\nTassonomia.\n\u00c8 l'unico genere della trib\u00f9 Ampelodesmeae .\nComprende due sole specie:"}
{"id": "570431", "revid": "1431409", "url": "https://it.wikipedia.org/wiki?curid=570431", "title": "Nanni Baldini", "text": "\u00c8 noto per aver prestato la sua voce a Donald Faison in \"Scrubs - Medici ai primi ferri\", Stewie Griffin nella sitcom animata \"I Griffin\", a Ciuchino nei lungometraggi di \"Shrek\" e Sean Hayes in \"Will &amp; Grace\".\nBiografia.\nFratello dei doppiatori Rita, Oreste e Antonella Baldini, ha doppiato alcuni attori nelle fiction televisive, tra i quali Joshua Jackson (nel ruolo di Pacey Witter) in \"Dawson's Creek\", Sean Hayes (nel ruolo di Jack McFarland) in \"Will &amp; Grace\", Gregory Smith (nel ruolo di Ephram Brown) in Everwood, Donald Faison (nel ruolo di Christopher Duncan Turk) nella serie \"Scrubs - Medici ai primi ferri\", Darren Criss (nel ruolo di Blaine Anderson) in \"Glee\", Matt Smith (nel ruolo del Dottore) in \"Doctor Who\" e Zachary Levi sia in \"Perfetti ma non troppo\" (nel ruolo di Kipp Steadman) che in \"Chuck\" (nel ruolo del protagonista, Chuck Bartowski).\nAl cinema ha doppiato personaggi di diverse commedie, quali Chris Klein in \"American Pie\", Stephen Baldwin ne \"I Flintstones in Viva Rock Vegas\" e Adam Brody ne \"Il bacio che aspettavo\".\nNel cinema d'animazione doppia Robert Zimerusky in \"In viaggio con Pippo\" e \"Estremamente Pippo\" e Remy in \"Ratatouille\". \u00c8 stato anche la voce di Chris Tucker nel ruolo dell'agente James Carter nella trilogia \"Rush Hour - Due mine vaganti\", \"Colpo grosso al drago rosso - Rush Hour 2\" e \"Rush Hour - Missione Parigi\".\nA partire dal 2002 \u00e8 la voce di Scooby-Doo.\nNanni Baldini ha vinto due volte il \"Premio Voci nell'ombra\" per la Miglior voce caratterista: nel 2001 per il suo doppiaggio di Ciuchino nel film d'animazione \"Shrek\" (per cui si guadagna anche il premio del pubblico), e nel 2004 per quello di Sean Hayes nella sitcom \"Will &amp; Grace\"."}
{"id": "570432", "revid": "1573940", "url": "https://it.wikipedia.org/wiki?curid=570432", "title": "Petaurus breviceps", "text": "Il petauro dello zucchero (\"Petaurus breviceps\" ), detto anche impropriamente \"scoiattolo volante\", \u00e8 un piccolo marsupiale della famiglia dei Petauridi. La sua caratteristica principale \u00e8 la capacit\u00e0 di spiccare lunghi salti planati grazie alla membrana estensibile che collega gli arti (patagio).\nDescrizione.\nLa testa ha forma triangolare, le orecchie sono piccole e prive di pelo, gli occhi sono invece molto grandi, indizio delle sue abitudini notturne o crepuscolari.Presenta il patagio, ovvero una membrana di pelle che si estende dagli arti posteriori a quelli anteriori che gli permette di fare planate anche di 70\u201380\u00a0m. I maschi presentano la cosiddetta \"stella\" ovvero una zona senza peli sulla testa, sintomo della presenza di una ghiandola sebacea. Pesa circa 70-80 grammi. Sono presenti circa 10.000 esemplari al mondo. I cuccioli stanno con la madre fino all\u2019et\u00e0 di 4 mesi.\nDistribuzione e habitat.\nVive nelle foreste di Nuova Guinea Occidentale (Indonesia), Nuova Guinea e Australia.\nAlimentazione.\nIl petauro dello zucchero si ciba prevalentemente di frutta; spesso integra la sua dieta con proteine animali mangiando insetti come grilli e locuste. In cattivit\u00e0 \u00e8 molto importante che si integri alla sua alimentazione anche carbonato di calcio, perch\u00e9 non vada incontro a ipocalcemia e rachitismo."}
{"id": "570434", "revid": "24281", "url": "https://it.wikipedia.org/wiki?curid=570434", "title": "Emo violence", "text": ""}
{"id": "570453", "revid": "767487", "url": "https://it.wikipedia.org/wiki?curid=570453", "title": "Pandeismo", "text": "Il pandeismo (dal greco \"\u03c0\u03b1\u03bd-\" = \"tutto\", \"completo\". latino \"deus\" = dio/divino) \u00e8 una filosofia razionalistica della religione che unisce il panteismo ed il deismo. Letteralmente significa \"tutto \u00e8 dio/divino\"; normalmente questo si collega alla convinzione che Dio sia coincidente con tutto l'esistente, l'intero universo o la natura.\nIl panteismo viene rigettato in quanto, nel significato datogli da Immanuel Kant, Dio \u00e8 immanente e coincide con il mondo fenomenico o creazione. \nIl termine \"pandeismo\" appare in lingua inglese (\"Pan-Deism\") per designare una filosofia come quella di Franz William Junghuhn, e venne usato da William Harbutt Dawson nella sua opera biografica \"Matthew Arnold and His Relation to the Thought of Our Time\" apparsa nel 1904. Charles Hartshorne esamin\u00f2 il termine \"pandeismo\" negli anni '60 ma lo rifiut\u00f2 preferendo \"panenteismo\". Nel 2001, Scott Adams ha scritto \"God's Debris\" (\"Residui di Dio\"), che propone una forma di Pandeismo. "}
{"id": "570455", "revid": "9", "url": "https://it.wikipedia.org/wiki?curid=570455", "title": "Operazione Castle Bravo", "text": ""}
{"id": "570456", "revid": "1534511", "url": "https://it.wikipedia.org/wiki?curid=570456", "title": "Castle Bravo", "text": "Castle Bravo \u00e8 il nome in codice assegnato al test nucleare effettuato da parte degli Stati Uniti d'America che ebbe luogo il 1\u00ba marzo 1954 nell'atollo di Bikini, con la detonazione di un dispositivo termonucleare a fusione con combustibile solido di circa mille volte superiore alla potenza delle bombe sganciate su Hiroshima e Nagasaki al termine della seconda guerra mondiale.\nProblematiche del test.\nL'esplosione eccedette di quasi tre volte la potenza prevista, a causa delle propriet\u00e0 all'epoca sconosciute del litio-7, ampiamente presente nell'ordigno. La bomba aveva come combustibile una miscela di circa il 40% di litio-6, che doveva far innescare la reazione termonucleare, e del 60% di litio-7, che veniva considerato inerte in quanto era nota solo la cattura neutronica con conseguente decadimento in berilio. Tuttavia se l'isotopo litio-7 viene colpito da neutroni molto energetici l'atomo composto \u00e8 instabile e decade molto velocemente in una particella alfa, un nucleo di trizio e un altro neutrone, con il risultato di fornire combustibile non previsto alla reazione.\nLa bomba era di tipo \"trifase\"; infatti 10 dei 15 megatoni furono dovuti al compressore di uranio naturale utilizzato nel dispositivo, cui fu dato il nome \"shrimp\" (gambero). La differenza con l'enorme dispositivo \"Mike\" (operazione \"Ivy\"), oltre alle relative ridotte dimensioni (che permettevano il trasporto nella stiva di un bombardiere B-52 o nella testata di un missile Titan I), era nel tipo di carburante di fusione (idruro di litio) e nell'involucro, in alluminio anzich\u00e9 in acciaio.\nIl \"fungo atomico\" prodotto da Bravo raggiunse un'altezza di quasi 15\u00a0km ed un diametro di circa 12\u00a0km nel giro di neanche un minuto; dopo dieci minuti, l'altezza arriv\u00f2 a 40\u00a0km e il diametro a 100\u00a0km. Il fallout radioattivo, amplificato dal fatto che Bravo fu fatto esplodere praticamente al suolo, a causa di venti sfavorevoli (rilevati ma non considerati un fattore decisivo per annullare o posticipare il test) raggiunse i vicini atolli di Rongrik e Rongelap e anche un peschereccio giapponese, il Daigo Fukuryu Maru, che si trovava fuori dalla zona considerata pericolosa.\nTracce di radioattivit\u00e0 causate dal test Bravo furono rilevate in Australia, India, Giappone e parte degli USA occidentali e dell'Europa.\nCastle Bravo fu la quinta esplosione nucleare per potenza della storia. Essa infatti fu superata dalla cosiddetta \"Bomba Zar\" (~50 Mt), esplosa il 30 ottobre 1961, dal Test 219 (un ordigno dalla potenza stimata in ~24.2 Mt) esploso nel 1962, e da due ulteriori test tenutisi il medesimo anno, la cui potenza \u00e8 stimata uguale o poco superiore ai 20 Mt, tutti detonati dall'Unione Sovietica sull'isola Novaja Zemlja (Mar Glaciale Artico).\nConseguenze sugli abitanti.\nGli abitanti degli atolli di Rongrik e Utirik, sottovento rispetto a Bikini, non furono evacuati anzitempo, come era stato fatto per i test precedenti. I 67.000 abitanti raggiunti dal fallout radioattivo ne subirono le conseguenze.\nResponsabilit\u00e0 civile e penale.\nRisarcimenti.\nNel 1975 inizi\u00f2 il processo con il quale i governanti delle Isole Marshall chiedevano agli Stati Uniti i danni del loro operato sul territorio dei tre atolli. Non \u00e8 stato ancora del tutto accertato se l'incidente avvenne in modo del tutto accidentale o se, come sostiene la Repubblica delle Isole Marshall, fosse stato programmato dagli Stati Uniti per studiare gli effetti che le radiazioni avrebbero avuto su ecosistema e persone. Effettivamente sembra che gli statunitensi sapessero gi\u00e0 prima di detonare la bomba che i venti avrebbero portato le radiazioni sui due atolli, per mezzo degli stessi meteorologi americani che si trovavano su di essi e che furono esposti alle radiazioni. Immediatamente dopo la detonazione, quando le radiazioni si stavano dirigendo sui tre atolli, la nave antiradiazioni della marina americana avrebbe avuto il tempo di caricare a bordo la popolazione che vi abitava, ma ricevette l'ordine di allontanarsi immediatamente dal luogo. La vicenda \u00e8 stata ricostruita nel documentario Half Life del regista australiano Dennis O'Rourke.\nIl 25 aprile 2014 il governo delle Isole Marshall ha agito in giudizio davanti alla Corte internazionale di giustizia contro nove paesi (tra cui gli Stati Uniti) inadempienti agli obblighi di disarmo nucleare precedentemente assunti."}
{"id": "570460", "revid": "219110", "url": "https://it.wikipedia.org/wiki?curid=570460", "title": "Oratoio", "text": "Oratoio \u00e8 un quartiere del comune di Pisa.\nStoria.\nNonostante la scarsit\u00e0 delle fonti si pensa che un piccolo luogo di culto, un oratorio appunto, esistesse fin dai secoli pi\u00f9 remoti e fosse all'origine dello stesso toponimo: san Michele Arcangelo, patrono del borgo, \u00e8 infatti un santo protettore dei longobardi (si pensi al santuario da essi fondato a Monte Sant'Angelo).\nL'insediamento alle porte di Pisa si trovava in una posizione strategica, all'innesto della via Fiorentina con la strada chiamata da secoli \"via Maggiore di Oratoio\", che si raccordava alla strada per la Via Emilia Scauri o per quella verso la Maremma.\nIl toponimo \"Uratorio\" viene menzionato per la prima volta in una pergamena di epoca longobarda, datata febbraio 730 e conservata nell'Archivio arcivescovile di Pisa, che riguarda una compravendita di terreni. Un'altra menzione antica risale al 10 gennaio 1122 in una \"cartula venditionis\" con la quale l'abate Guido del monastero di San Savino a Montione cedeva a un certo Guglielmo di Giovanni un terreno lavorativo in Oratoio, in un luogo chiamato Prato Longo, in cambio di un anello d'oro del valore di 400 soldi.\nPer vedere menzionata l'antica chiesa di San Michele di Oratoio si deve risalire invece a una pergamena del 1138, gi\u00e0 appartenuta al monastero di San Michele in Borgo a Pisa.\nSecondo il \"Dizionario Corografico-Universale dell'Italia\" (volume III sul Granducato di Toscana) del 1855 la parrocchia di San Michele a \"Oratojo\" contava 881 abitanti nel 1845 e due borgate attorno alla chiesa.\nMonumenti e luoghi d'interesse.\nAd Oratoio \u00e8 presente l'antica chiesa di San Michele Arcangelo, in stile romanico.\nInfrastrutture e trasporti.\nOratoio \u00e8 collegata al centro di Pisa con corse automobilistiche di linea svolte dalla societ\u00e0 Autolinee Toscane.\nDal 1881 al 1953 la localit\u00e0 era attraversata dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci."}
{"id": "570464", "revid": "86671", "url": "https://it.wikipedia.org/wiki?curid=570464", "title": "Castle bravo", "text": ""}
{"id": "570470", "revid": "20768", "url": "https://it.wikipedia.org/wiki?curid=570470", "title": "Paragrafo (segno)", "text": "Il simbolo \u00a7, cos\u00ec come il simbolo \u00b6 (piede di mosca), indica ordinariamente il concetto di \"paragrafo\", ossia di insieme unitario di testo in cui viene svolto tendenzialmente un singolo concetto, composto da uno o pi\u00f9 periodi.\nIl paragrafo inizia con l'indentatura e termina con il ritorno a capo.\nUna buona suddivisione in paragrafi di un testo ne migliora significativamente la comprensibilit\u00e0 e la leggibilit\u00e0.\nCome per \"p.\" (pagina), che ripetuto in \"pp.\" si legge pagine, se il simbolo viene ripetuto (ad esempio \u00a7\u00a7 13-21) si legge come \"paragrafi\".\nUso.\nIl segno di sezione viene spesso utilizzato quando si fa riferimento a una sezione specifica di un codice legale. Ad esempio, nello stile Bluebook, \" Titolo 16 della sezione 580p del codice degli Stati Uniti \" diventa \"16 USC \u00a7 580p\". Il segno di sezione \u00e8 spesso usato insieme al pilcrow (\u00b6) noto anche come \"segno di paragrafo\", per fare riferimento a un paragrafo specifico all'interno di una sezione di un documento. Mentre \u00a7 di solito viene letto in inglese parlato come \"sezione di\" parole, molte altre lingue usano la parola \"paragrafo\" esclusivamente per fare riferimento a una sezione di un documento (specialmente di testo legale) e usano altre parole per descrivere un paragrafo nel senso inglese. Di conseguenza, in quei casi pu\u00f2 essere letto come \"paragrafo\" e pu\u00f2 essere occasionalmente descritto come un \"segno di paragrafo\", ma questa \u00e8 una descrizione del suo utilizzo, non un nome formale. Quando duplicato, come \u00a7\u00a7, \u00e8 letto come il plurale \"sezioni\". Ad esempio, \"\u00a7\u00a7 13-21\" verrebbe letto come \"sezioni da 13 a 21\", cos\u00ec come pp. (pagine) \u00e8 il plurale di p., che significa pagina.\nPu\u00f2 anche essere utilizzato con le note a pi\u00e8 di pagina quando l'asterisco *, l'obelisco \u2020 e il doppio obelisco \u2021 sono gi\u00e0 stati utilizzati in una determinata pagina. \u00c8 pratica comune seguire il segno di sezione con uno spazio unificatore in modo che il simbolo venga mantenuto con il numero di sezione che viene citato. \nIl ministero della Giustizia austriaco ha utilizzato il simbolo nel suo logo per un certo periodo.\nIn Brasile, il segno pu\u00f2 essere utilizzato per rappresentare i paragrafi dell'articolo numerati che seguono il paragrafo iniziale (latino: \"caput\").\nTastiera.\nIl segno ha il punto di codice Unicode U + 00A7 \u00a7 e molte piattaforme e lingue hanno metodi per riprodurlo\nAlcune tastiere includono modalit\u00e0 dedicate per accedere a \u00a7:\nUnicode.\nIl carattere \u00e8 codificato in Unicode come U + 00A7 \u00a7 e come HTML entities codice_27\nCuriosit\u00e0.\nViene utilizzato per rappresentare il Simoleon, la valuta delle serie di videogiochi \"The Sims\" e \"Sim City\", lo Sporecredito di \"Spore\" e la valuta neutrale-nazionale del gioco per PC \"\".\nViene inoltre anteposto al testo per modificare lo stile e i colori in \"Minecraft\".\nIl simbolo \u00e8 usato anche nelle corse di cavalli timeform per indicare un cavallo di scarsa affidabilit\u00e0 (il cosiddetto cavallo \"squiggle\").\nVengono spesso ipotizzate due possibili origini: molto probabilmente, che si tratta di una legatura formata dalla combinazione di due glifi S (dal latino \"signum secti\u014dnis\"). Alcuni studiosi, tuttavia, sono scettici su questa spiegazione. Altri hanno teorizzato che si tratti di un adattamento del greco antico \u03c0\u03b1\u03c1\u03ac\u03b3\u03c1\u03b1\u03c6\u03bf\u03c2 (\"paragraphos\"), un termine generico per una classe di segni di punteggiatura usati da scribi con diverse forme e usi previsti. \nLa forma moderna del segno, con il suo significato moderno, \u00e8 in uso dal XIII secolo. \nIn \"Il Buon soldato Svejk\" di Jaroslav Ha\u0161ek, \u00a7 viene usato ripetutamente per significare \"la burocrazia\". Nella sua traduzione inglese del 1930, Paul Selver la tradusse come \"nastro rosso\"."}
{"id": "570471", "revid": "767487", "url": "https://it.wikipedia.org/wiki?curid=570471", "title": "Il fiore del mio segreto", "text": "Il fiore del mio segreto (\"La flor de mi secreto\") \u00e8 un film del 1995 scritto e diretto da Pedro Almod\u00f3var.\nTrama.\nLa scrittrice di romanzi rosa Leo Mac\u00edas (Mar\u00edsa Paredes), che usa lo pseudonimo di Amanda Gris, \u00e8 in piena crisi creativa come autrice: non vuole pi\u00f9 scrivere romanzi d'amore, influenzata da un umore nero e pessimista, tanto che litiga col suo editore che minaccia vie legali per chiederle di rispettare il contratto. Anche la sua vita privata \u00e8 a terra: il marito Paco (Imanol Arias), capitano dell'Esercito Spagnolo in missione in Kossovo \u00e8 amante dell'amica della moglie Betty (Carmen El\u00edas) e preferisce litigare con la moglie piuttosto che rivelarle la verit\u00e0, ma durante l'ennesima lite, Leo intuisce qualcosa, mentre Paco le dice che la loro storia \u00e8 finita. Col cuore rotto, Leo, prima tenta il suicidio assumendo alcuni barbiturici, ma quando sente alla segreteria del telefono la voce della madre che la sta cercando (Chus Lampreave), vomita le pillole ed esce di casa. Durante la manifestazione degli studenti universitari di Madrid, incontra tra la folla per caso \u00c0ngel (Juan Echanove), il caporedattore de El Pa\u00eds che pubblica i suoi racconti e che \u00e8 invaghito di lei. Lui la stringe a s\u00e9 e la porta a casa sua, un bellissimo attico nel centro di Madrid. Leo in lacrime, sconvolta e ubriaca durante la notte passata a casa di \u00c0ngel, le rivela il suo segreto pi\u00f9 grande, ovvero il fiore del suo segreto, di essere la scrittrice anonima Amanda Gris. Il giorno dopo Leo riceve una telefonata della madre che sentendosi in prigione nella casa della figlia Rosa (Rossy De Palma), decide di prendere la madre e riportarla al suo paese per cercare di trovare un po' di pace nel cuore. Intanto l'editore di Leo riceve due nuovi romanzi, molto adatti al genere richiesto e chiama Leo per congratularsi con lei, la quale, fa finta di averli scritti, anche se in realt\u00e0 sono il frutto di \u00c0ngel che, preoccupato perch\u00e9 Leo rischia una brutta causa legale per inadempienza contrattuale, li ha scritti al suo posto. Dopo una breve arrabbiatura, quando Leo scopre il vero autore, alla fine accetta di essere sostituita come autrice di romanzi rosa.\nCuriosit\u00e0.\nQuando Leo fa leggere alcuni suoi racconti ad \u00c0ngel per pubblicarli sul giornale, al giornalista piace in particolare il racconto del frigorifero, in cui una madre uccide il patrigno della figlia che ha tentato di farle violenza. Cosa che era successa alla madre in giovent\u00f9. Il racconto ricorda la trama di Volver, un altro film che Almodovar scriver\u00e0 e diriger\u00e0 anni dopo nel 2006 con interprete Penelope Cruz. Leo e Paco per dirsi in codice segreto \"Ti amo\" tra estranei, usano il termine \"rocce\", \"ci sono tante rocce\" per dire \"Ti amo tanto\", raccontando che si erano ispirati a una pubblicit\u00e0 di una linea di sanitari da bagno dell'azienda Rocas (molto famosa in Spagna)."}
{"id": "570477", "revid": "1543377", "url": "https://it.wikipedia.org/wiki?curid=570477", "title": "Nazionale di calcio del Burundi", "text": "La nazionale di calcio del Burundi \u00e8 la rappresentativa nazionale del Burundi ed \u00e8 posta sotto l'egida della \"F\u00e9d\u00e9ration de Football du Burundi\". I suoi giocatori sono soprannominati \"Les Hirondelles\" (Le Rondini).\nLa selezione non ha mai preso parte alla fase finale della Coppa del mondo, mentre ha partecipato alla fase finale della Coppa d'Africa per la prima volta nel 2019, dove \u00e8 stata eliminata dopo la fase a gironi.\nIl pi\u00f9 rilevante risultato in campo continentale \u00e8 stato raggiunto nel 2004, quando la selezione ha raggiunto la finale, persa per 3-0 contro l', nella Coppa CECAFA, competizione annuale tra nazionali del centro e dell'est dell'Africa.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 96\u00ba posto all'inaugurazione della stessa, mentre il peggiore \u00e8 stato il 160\u00ba posto di luglio 1998; occupa il 142\u00ba posto della graduatoria.\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro dell'11 e 15 novembre 2020.\n\"Presenze, reti e numerazione aggiornate al 15 novembre 2020\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "570490", "revid": "124870766", "url": "https://it.wikipedia.org/wiki?curid=570490", "title": "Power violence", "text": "Il Power violence o powerviolence \u00e8 un sottogenere estremo dell'hardcore punk fortemente legato ad altri sottogeneri estremi come thrashcore e grindcore.\nStoria.\nIl termine \"power violence\" \u00e8 comparso per la prima volta nella canzone \"Hispanic Small Man Power (H.S.M.P.)\" dei pionieri del genere Man Is the Bastard. La prima forma di power violence fu sperimentata alla fine degli anni ottanta dal gruppo hardcore punk Infest, che un\u00ec elementi youth crew con influenze noise rock e sludge metal derivate da L\u00e4rm e Siege. In seguito, nei primi anni novanta, il microgenere si svilupp\u00f2 in una forma pi\u00f9 stabile grazie a gruppi come Man Is the Bastard, Crossed Out, No Comment, Capitalist Casualties e Manpig. Questi complessi erano solitamente influenzati da Siege, Deep Wound, Cryptic Slaughter, Septic Death, Dirty Rotten Imbeciles e dai primi Corrosion of Conformity, tutti solitamente definiti \"thrash\" o thrashcore.\nPer la crescita del genere fu fondamentale l'operato dell'etichetta Slap-a-Ham Records, di propriet\u00e0 del bassista e cantante degli Spazz Chris Dodge, che pubblic\u00f2 vari album di Neanderthal, No Comment, Crossed Out, Infest e Spazz e organizz\u00f2 fra il 1992 e il 2000 il festival annuale \"Fiesta Grande\" al 924 Gilman. Similmente il batterista degli Spazz Max Ward fond\u00f2 una propria etichetta, la 625 Thrashcore, e organizz\u00f2 il festival Super Sabado Gigante.\nStile e caratteristiche.\nMusicalmente, la maggior parte delle band si concentra sulla velocit\u00e0, su canzoni di breve durata e sui costanti cambiamenti di tempo, con tracce che talvolta arrivano a durare meno di 30 secondi. Per alcuni gruppi, in particolare Man Is the Bastard, si riscontra una forte influenza sludge metal e noise rock.\nSpesso il suono \u00e8 grezzo e lo-fi, e anche dal punto di vista grafico gli album sono concepiti in modo molto semplice, in parte per l'influenza anarcho punk e crust punk di alcuni gruppi, che talvolta trattano di diritti degli animali e antimilitarismo.\nAltri complessi associati al power violence sono Ass\u00fcck, Black Army Jacket, Charles Bronson e Rorschach."}
{"id": "570496", "revid": "21880", "url": "https://it.wikipedia.org/wiki?curid=570496", "title": "Zecca (acaro)", "text": ""}
{"id": "570510", "revid": "2151507", "url": "https://it.wikipedia.org/wiki?curid=570510", "title": "Giovanni Nepomuceno", "text": "Biografia.\nDocumenti esistenti, registri ecclesiastici e cronache del tempo riferiscono in maniera chiara che nel 1393 un certo Giovanni di Nepomuk era vicario generale dell'arcidiocesi di Praga e che il 20 marzo dello stesso anno, su ordine di re Venceslao IV di Boemia, fu gettato nella Moldava e vi affog\u00f2.\nQuesto Giovanni era il figlio di Velflin (o W\u00f6lflin), un cittadino di Pomuk (Nepomuk \u00e8 una piccola citt\u00e0 a 30\u00a0km da Plze\u0148 (Pilsen) in Boemia; si form\u00f2 nel XIV secolo incorporando il borgo di Pomuk, attestato da diversi secoli), e aveva studiato teologia e giurisprudenza all'Universit\u00e0 di Praga. \nNel 1373 prese gli ordini e divenne notaio pubblico nella cancelleria episcopale, nel 1374 fu protonotaio e poi segretario dell'arcivescovo Giovanni di Jen\u0161tejn. Continu\u00f2 poi i suoi studi in giurisprudenza all'universit\u00e0 di Padova, dove ottenne nel 1387 la laurea in diritto canonico. Egli fu inizialmente un canonico nella chiesa di Sant'Egidio a Praga e nel 1389 divenne parroco della chiesa di San Gallo e canonico della cattedrale di Vy\u0161ehrad.\nNel 1390 rinunci\u00f2 alla parrocchia di San Gallo per divenire arcidiacono di \u017datec (Saaz), ed allo stesso tempo canonico della cattedrale di San Vito senza, per\u00f2, ricevere alcuno dei benefici ecclesiastici, che competevano ai canonici della cattedrale.\nPoco dopo l'arcivescovo di Praga lo volle come presidente del tribunale ecclesiastico e nel 1393 come suo vicario generale.\nVenceslao IV, re di Boemia e imperatore del Sacro Romano Impero, desiderando fondare una diocesi nuova per uno dei suoi favoriti, ordin\u00f2 che alla morte dell'abate Racek del monastero di Kladruby nessun nuovo abate fosse eletto e che la chiesa dell'abbazia fosse trasformata in una sede vescovile. Il vicario generale dell'arcivescovo si oppose energicamente a quest'ordine, che violava il diritto canonico.\nQuando l'abate Racek mor\u00ec nel 1393, i monaci di Kladruby immediatamente tennero un'elezione; la scelta cadde sul monaco Olenus e Giovanni, come vicario generale, conferm\u00f2 prontamente questa elezione, senza tenere conto dei desideri del monarca.\nLa morte.\nVenceslao rispose ordinando l'imprigionamento del vicario-generale, del vicario della cattedrale, il prevosto Wenceslaus di Meissen, dell'assistente dell'arcivescovo e successivamente anche del decano dei canonici della cattedrale.\nI quattro furono anche torturati il 4 marzo e tre di loro furono indotti a cedere alle richieste del re; Giovanni tuttavia resistette fino all'ultimo.\nGli fu fatto subire ogni tipo di tortura, inclusa la bruciatura dei fianchi con torce, ma neppure questo lo indusse all'obbedienza. Alla fine, il 20 marzo 1393, il re ordin\u00f2 di metterlo in catene, condurlo attraverso la citt\u00e0 e gettarlo nel fiume Moldava. Il luogo della sua esecuzione, sul Ponte Carlo, \u00e8 luogo di venerazione e viene ricordato da una lapide. Secondo la credenza popolare toccando la lapide con la mano sinistra si avr\u00e0 fortuna per i successivi 10 anni.\nAltre notizie.\nAlcuni annali storici scritti 60-80 anni dopo la sua morte attribuiscono il martirio a cause molto diverse. Secondo questa tradizione Giovanni Nepomuceno sarebbe anche stato confessore della regina Giovanna di Baviera ed il re, avendo dei dubbi sulla fedelt\u00e0 della stessa, gli aveva chiesto di rivelare quanto detto in confessione dalla regina. Giovanni non aveva accettato di violare il segreto delle confessioni e perci\u00f2 venne fatto gettare nella Moldava, dove anneg\u00f2. Il mattino seguente il corpo venne ritrovato sulle rive del fiume circondato da una strana luce; ci\u00f2 sarebbe accaduto il 16 maggio del 1383.\nProblemi sull'identit\u00e0.\nLa controversia riguardo all'identit\u00e0 di Giovanni di Nepomuk cominci\u00f2 nel XVI secolo e non era ancora risolta all'inizio del XX secolo.\nLo storico Venceslao Hajek di Libocany (1553) fu il primo a suggerire che siano esistiti due personaggi distinti con lo stesso nome, il predicatore di corte che venne ucciso nel 1383 per non aver rivelato le confessioni della regina e l'ausiliario vescovile di Praga, che venne fatto uccidere nel 1393 per aver confermato l'elezione dell'Abate di Kladruby Alberto, in contrasto con il volere del monarca. Questa ipotesi ha indotto alcuni studiosi a ritenere che si tratti di una figura leggendaria.\nIn tempi successivi gli storici hanno ritenuto pi\u00f9 probabile l'esistenza di un unico personaggio storico, il vicario-generale assassinato nel 1393 e che la controversia sia nata per un errore del decano della cattedrale di San Vito, Giovanni di Krumlov, che nel 1483 trascrisse per errore il 1383 come data della morte del santo.\nI documenti storici contemporanei.\nSono stati rinvenuti quattro documenti contemporanei che concernono questi fatti. \nL'arcivescovo Giovanni di Jen\u0161tejn, nella sua accusa summenzionata (all'art. 26), chiama Giovanni di Nepomuk, \"santo martire\"; nella biografia di Jen\u0161tejn, scritta dal suo cappellano, Giovanni di Nepomuk \u00e8 descritto come \"gloriosum Christi martyrem miraculisque coruscum\".\n\u00c8 chiaro che i suoi contemporanei gi\u00e0 avevano cominciato a onorare come martire e santo il vicario generale messo a morte dal monarca per aver difeso la legge e l'autonomia della Chiesa cattolica. Ci\u00f2, inoltre, rende verosimile il fatto che il corpo di Giovanni Nepomuceno sia stato recuperato sulle rive della Moldava e seppellito nella cattedrale di Praga, dove infatti, com'\u00e8 provato da documenti pi\u00f9 tardivi, veniva venerato.\nNella sua \"Chronica regum Romanorum\", completata nel 1459, Tommaso Ebendorfer (m. 1464) riferisce che il re Venceslao aveva affogato nella Moldava il sacerdote confessore di sua moglie, indicato come \"Magister Jan\", perch\u00e9 aveva affermato che \u00ab...solamente colui che governa bene \u00e8 degno del nome di Re\u00bb e si era rifiutato di violare il segreto della confessione. Questa \u00e8 la prima fonte che indica come motivo della condanna a morte il rifiuto della violazione del segreto confessionale. \nIl cronista che parla di un solo Giovanni, affogato su ordine del re Venceslao, evidentemente si riferisce al Giovanni di Pomuk messo a morte nel 1393. \nNelle altre cronache scritte nella seconda met\u00e0 del XV secolo troviamo regolarmente, come motivo dell'esecuzione di Giovanni, l'aver rifiutato di riferire al re quello che la regina aveva detto in confessione.\nIl testo \"Istruzioni per il Re\" di Paolo \u017d\u00eddek (sc. Giorgio di Podebrady), completato nel 1471, contiene ancora maggiori dettagli. Vi si afferma che il re Venceslao sospettava di sua moglie, che era solita confessarsi da \"Magister Jan\", e aveva fatto appello a quest'ultimo per ottenere il nome del suo amante. Il re ordin\u00f2 che Giovanni fosse affogato per il suo rifiuto di parlare.\nIn queste antiche cronache non viene indicato il nome della regina o alcuna data dell'avvenimento. Nel 1483 il decano della cattedrale di San Vito, Giovanni di Krumlov, indica come data della morte del santo il 1383, anno in cui era ancora in vita la prima moglie di Venceslao, Giovanna (che mor\u00ec nel 1389). Potrebbe trattarsi di un errore di trascrizione.\nNel suo \"Annales Bohemorum\" lo storico boemo V. H\u00e1jek di Libo\u010dany (morto nel 1553), \u00e8 il primo a parlare di due Jan di Nepomuk, che furono messi a morte per ordine del re Venceslao: uno, il confessore della regina martirizzato per essersi rifiutato di violare il segreto confessionale, fu gettato nella Moldava nel 1383; l'altro, ausiliare Vescovile di Praga, venne affogato nel 1393 perch\u00e9 aver confermato l'elezione del monaco Albert come Abate di Kladruby.\nGli storici del sedicesimo e diciassettesimo secolo danno dettagli pi\u00f9 leggendari del martirio universalmente accettato di Giovanni perch\u00e9 si rifiut\u00f2 di violare il segreto confessionale. Bohuslav Balb\u00edn, S.J., nel suo \"Vita b. Joannis Nepomuceni martyris\" fornisce il resoconto pi\u00f9 completo. Vi si riferisce con molti dettagli come il 16 maggio 1383 (questa data gi\u00e0 era stata riportata in cronache pi\u00f9 antiche) Giovanni di Nepomuk, poich\u00e9 si rifiut\u00f2 di rivelare al re le confessioni della Regina Giovanna, fu gettato nella Moldava per ordine del sovrano ed affog\u00f2.\nLa venerazione.\nLa venerazione di questo martire rimase nella tradizione della sola chiesa boema per molti secoli. Il capitolo di Praga avvi\u00f2 le pratiche per la canonizzazione di Giovanni Nepomuceno solo nel 1675, insistendo ripetutamente negli anni successivi. Negli anni 1715-20 le prove furono raggruppate e la causa esaminata. Quando nel 1719 la sua tomba nella cattedrale di Praga fu aperta, fu dichiarato che la sua lingua era stata trovata incorrotta, per quanto raggrinzita.\nNel 1721 ebbe luogo la beatificazione di Giovanni Nepomuceno e nel 1729 la sua canonizzazione. Gli atti della canonizzazione sono basati sulla tradizione che il santo mor\u00ec il 16 maggio del 1383, ucciso per il suo rifiuto di rivelare quanto detto in confessione dalla regina.\nNel 1777 l'eremita agostiniano Athanasius a Sancto Josepho cerc\u00f2 di provare, basandosi sull'accusa dell'arcivescovo Jenzenstein scritta nel 1393, ma riscoperta solo nel 1752, che il Santo non era altri che quel Giovanni di Pomuk messo a morte da Venceslao nel 1393. Nacque una polemica, che \u00e8 durata fino ai nostri giorni. A causa dei dubbi sulla storicit\u00e0 di Giovanni di Nepomuk, tra il 1919 ed il 1920 molti monumenti a lui dedicati in Boemia furono distrutti.\nNel 1973 ricerche antropologiche sui resti di Giovanni confermarono la loro compatibilit\u00e0 cronologica con il periodo storico a cui erano attribuiti. Successivamente a queste ricerche, il culto riprese vigore. L'anno 1993, a sei secoli dalla morte, fu dichiarato \"anno di san Giovanni Nepomuceno\" dall'arcivescovo di Praga cardinale Miloslav Vlk.\nMotivi per la diffusione del culto.\nAlcuni storici protestanti, fra cui Abel, asseriscono che la venerazione di Giovanni fu introdotta dai gesuiti per bandire il culto di Jan Hus dalla Boemia ma la Compagnia di Ges\u00f9 fu fondata secoli dopo che il santo era gi\u00e0 venerato a Praga ed i gesuiti non possono quindi essere stati all'origine degli aspetti \"leggendari\" della storia del santo.\nLa diffusione del culto di Giovanni Nepomuceno durante la controriforma fu probabilmente promossa per sottolineare l'importanza del sacramento della penitenza e l'assoluta obbligatoriet\u00e0 del segreto confessionale, in polemica con alcune confessioni protestanti, che avevano abolito il sacramento. Di fatto per\u00f2, il culto, almeno in Italia, sembra soprattutto legato al suo ruolo di protettore dalle alluvioni (cfr. statue sui ponti) e dalla morte per annegamento (cfr. il ruolo di santo protettore dei gondolieri di Venezia).\nIl culto in Europa.\nLa venerazione di San Giovanni Nepomuceno \u00e8 diffusa in vari paesi europei. Per questo motivo alcuni lo propongono come uno dei santi protettori del continente europeo.\nMolte opere d'arte sono state a lui dedicate, prima tra tutte la grandiosa tomba argentea eretta in suo onore a Praga all'interno della gotica cattedrale di San Vito e, sempre a Praga, la statua presente sul Ponte Carlo dove molti devoti accarezzano il basamento con la scena del martirio come portafortuna (i praghesi pi\u00f9 anziani ricordano come fino a qualche decennio fa era abitudine levarsi il cappello a cospetto del santo dalle 5 stelle). \nDegna di menzione \u00e8 anche la chiesa nel cuore di Monaco di Baviera a lui dedicata, vero capolavoro dell'arte rococ\u00f2. Gli architetti Cosmas Damian e Egid Quirin Asam (1730-1750) hanno utilizzato l'arte dello stucco nelle sue pi\u00f9 svariate possibilit\u00e0, imitando non solo i duri materiali dell'architettura come preziosi marmi, pietre dure e metalli, ma anche impalpabili drappi di tessuto, riposti sulle balaustre panciute che dividono in due l'alzato dello stretto spazio interno.\nIl culto in Italia.\nIn Italia sono moltissime le statue di San Giovanni Nepomuceno presenti sui ponti e nelle piazze e realizzate dopo che papa Innocenzo XIII riconobbe il culto del Santo all'inizio del diciottesimo secolo: \nUna tela raffigurante il martirio di San Giovanni Nepomuceno \u00e8 presente sul primo altare laterale sinistro della chiesa di San Biagio a Catania (altrimenti nota come Sant'Agata la Fornace), opera di un pittore siciliano del settecento. \nSan Giovanni Nepomuceno viene venerato anche a Stazzo, frazione di Acireale, di cui \u00e8 patrono e protettore. La festa in suo onore si celebra la seconda domenica di agosto e vede, oltre alle celebrazioni liturgiche nella Chiesa a lui dedicata, una processione serale che percorre le vie del borgo ionico, a conclusione uno spettacolo pirotecnico festeggia il Santo Boemo.\nIn Trentino sono molte e d'alto livello le testimonianze artistiche della devozione a San Giovanni Nepomuceno.\nIn provincia di Trento San Giovanni \u00e8 il patrono di Darzo e Penia (Moena); sua statue si trovano all'ingresso di Molina di Ledro e di fronte al ponte sull'Adige a San Michele all'Adige.\nDopo la canonizzazione del Nepomuceno il suo culto si diffuse rapidamente anche a Venezia. Nel sestiere di San Polo, nella chiesa omonima, sopra l'entrata, vi \u00e8 un lunettone ad affresco (purtroppo mutilo in corrispondenza del volto) raffigurante San Giovanni Nepomuceno; nella stessa chiesa \u00e8 conservata nella cappella dedicata al santo la pala d'altare di Giambattista Tiepolo raffigurante san Giovanni Nepomuceno in adorazione della Madonna col Bambino ed un'altra tela del figlio Giandomenico raffigurante il martirio del santo. \u00c8 da annotare che in questo sestiere fino agli anni cinquanta del Novecento vi era, nel giorno della ricorrenza del santo, una fiera lungo le calli adiacenti alla Chiesa di San Polo e nel campo antistante. Restando a Venezia la presenza del santo boemo \u00e8 capillare in molti edifici di culto: Santi Apostoli, Santo Stefano, San Niccol\u00f2 dei Mendicoli, San Geremia, San Martino, ecc. Una statua, attribuita a Giovanni Maria Morlaiter (o a Giovanni Marchiori) \u00e8 presente sul Canal Grande all'imbocco del canale di Cannaregio. Assieme alla Beata Vergine Maria, San Giovanni Nepomuceno \u00e8 patrono e protettore dei gondolieri.\n\u00c8 da segnalare inoltre la presenza a Lodi (Lombardia) del pi\u00f9 grande esperto e collezionista di materiale relativo al santo boemo. Egli vanta tra i tanti oggetti d'arte una splendida incisione su rame di grandi dimensioni eseguita dalla celebre manifattura Klauber di Augusta, che rappresenta San Giovanni Nepomuceno con un complesso programma iconografico, alcune tele e statue lignee settecentesche medaglie devozionali e commemorative tra cui la medaglia commemorativa dei cento anni dalla canonizzazione coniata a Praga nel 1829, una rara statua in legno di bosso di eccezionale fattura, la Sacra Reliquia, oltre ad una serie di santini/immaginette che coprono un ampio arco temporale che va dal XVIII al XX secoloSan Giovanni viene venerato anche a Romana, un piccolo paesino della Sardegna in provincia di Sassari. Anche se non ne \u00e8 il patrono, \u00e8 la festa pi\u00f9 importante del paese, che viene celebrata il 16 maggio. \u00c8 presente, nella chiesa parrocchiale, una reliquia di san Giovanni donata dal papa verso fine del Settecento, che viene portata in processione insieme alla statua del santo.\nA Saluzzo \u00e8 presente una statua del Santo sulla facciata barocca della Chiesa di San Giovanni Battista detta anche \"Chiesa della Confraternita della Croce Nera\", poich\u00e9 era sede di una Confraternita votata all'assistenza dei condannati a morte per decapitazione. Al suo interno si conserva una pala d'altare di fine Cinquecento in cui viene rappresentato il martirio del Nepomuceno, gettato da Ponte Carlo; in secondo piano si nota un angelo con il dito sulla bocca quasi a voler zittire lo spettatore: l'interpretazione attuale \u00e8 quella di un ammonimento dell'angelo nei confronti dei Confratelli di rispettare il segreto della confessione cos\u00ec come fece San Giovanni Nepomuceno.\nA Capua l'antico ponte romano che attraversa la citt\u00e0 era stato adornato con una statua dedicata al Santo sotto la dominazione austriaca. In seguito al bombardamento alleato risalente alla Seconda guerra mondiale che port\u00f2 alla distruzione del ponte, poi ricostruito, tale statua risulta dispersa.\nA Ponte, comune beneventano che trae le sue origini da un antico ponte in pietra di epoca romana - \"ad pontem lapideum\" - che costituiva il passaggio della via Latina sul torrente Alenta. \u00c8 appunto la sua storia legata a fiumi e ponti a far s\u00ec che il patrono sia proprio San Giovanni Nepomuceno.\nA Chiaramonte Gulfi, nella sagrestia del Duomo vi \u00e8 una tela ottocentesca di questo Santo di piccole dimensioni ma di bella fattura. Non si conosce il motivo della sua ubicazione.\nAd Acireale (CT) sono presenti due chiese dedicate a San Giovanni Nepomuceno; una chiesa (non parrocchiale) al centro storico nel quartiere Suffraggio (\"i Morti\" in siciliano), e l'altra chiesa (parrocchiale) nella frazione di Stazzo.\nA Reggio Calabria, nella frazione Arangea, intorno al 1750, fu costruita una chiesa che fu dedicata a San Giovanni Nepomuceno, di cui sono rimasti solo i ruderi. Tale costruzione fu voluta dalla regia corte che ad Arangea aveva costruito una fonderia nella quale lavoravano anche maestranze Boeme. Si sa che una nuova statua, consacrata nel 1753 alla presenza del Vice Re, fu posta in una cappella detta della \"Miniera\".\nUna bella statua del santo \u00e8 presente anche ad Aiello del Friuli, pur non essendone il patrono, in piazza Roma, presso lo sbocco di via Rossini. La statua, collocata su una colonna a sua volta posta su un piedistallo, fu fatta realizzare a fine Settecento da Giovanni Pinato, allora podest\u00e0 di Aiello, a protezione dalle inondazioni che da sempre erano causa di danni e tragedie, in particolare a seguito delle esondazioni del vicino torrente Torre.\nA Rasun-Anterselva in provincia di Bolzano, nella localit\u00e0 di Rasun di sotto una statua e una via ricordano il Santo e tutte le processioni si fermano di fronte ad essa a pregare, in ricordo di un'antica alluvione, il Santo \u00e8 anche protettore del paese.\nAltra statua del Santo, infine, \u00e8 presente a Palermo nella chiesa di San Giacomo dei Militari. In origine, nel 1722, essa era collocata nella fortezza del Castello a Mare della citt\u00e0, e fu realizzata dal Prete Domenicano Tommaso Maria Napoli, scultore, su commissione del Comandante della fortezza, il Generale austriaco Ottocaro di Starhenberg, che fece apporre, alla base della statua la scritta: \"Divo Joanni Nepomuceno Tutelari Suo Ottocarius Comes De Sarhamberg erexit anno 1722\". \nIl culto e conseguentemente la rappresentazione del Santo boemo sono diffusi capillarmente in tutt'Italia. Tra le molte opere d'arte a Lui dedicate non sono pochi i capolavori. Oltre alla gi\u00e0 citata pala tiepolesca della chiesa di San Polo a Venezia segnaliamo nella citt\u00e0 lagunare, ad opera di Jacopo Marieschi, presso la chiesa di Santo Stefano la tela con l'Immacolata, San Giovanni Nepomuceno e Santa Lucia. Nella lombarda citt\u00e0 di Brescia sono da segnalare per qualit\u00e0 artistica il gruppo scultoreo dedicato al Nepomuceno, eseguito dal celebre artista Antonio Calegari (1699-1777), per un altare della collegiata dei Santi Nazaro e Celso e il dipinto di Pompeo Batoni in Santa Maria della Pace con San Giovanni Nepomuceno e la Vergine.\nSorprende infine trovare in un piccolo borgo montano quale Ramponio di Verna in Val d'Intelvi (CO) un gioiello a cavallo tra il pi\u00f9 raffinato rococ\u00f2 e l'incipiente gusto neoclassico: il minuscolo oratorio di San Giovanni Nepomuceno che vanta una freschissima pala d'altare raffigurante il Nepomuceno capolavoro pittorico di Carlo Innocenzo Carloni.\nUn altare, sormontato da un quadro raffigurante san Giovanni Nepomuceno galleggiare sul Moldava, circondato da cinque stelle ed in alto da angeli recanti un cartiglio, \u00e8 presente nella basilica minore di santa Maria di Leuca, ultima propaggine d'Occidente. Tale presenza la si deve al fatto che san Giovanni Nepomuceno protegge la gente in pericolo di annegare.\nUna piccola statua di San Giovanni Nepomuceno si trova nella chiesa di San Tomaso Cantuariense nella citt\u00e0 di Verona.\nA Trieste il rione di San Giovanni, abbondante di torrenti e fonti (da cui si riforniva anche l'acquedotto Teresiano), prende il nome da da San Giovanni Nepomuceno, e non da San Giovanni decollato, in onore del quale venne eretta a met\u00e0 Ottocento la chiesa parrocchiale. L'antica statua di San Giovanni Nepomuceno si trova all'inizio di via Damiano Chiesa.\nIconografia.\nIn arte, san Giovanni Nepomuceno \u00e8 spesso rappresentato con l'abito dei canonici (veste talare, cotta, almuzia e berretta), la palma del martirio e, talvolta, il crocifisso; porta un'aureola con cinque stelle in ricordo di quelle che, secondo la leggenda, apparvero quando venne gettato nella Moldava; in genere \u00e8 raffigurato con il dito sulle labbra, a ricordare il sigillo sacramentale, o \u00e8 accompagnato da un angelo nel medesimo atteggiamento.\nIn alcuni dipinti \u00e8 ritratto nell'atto di ascoltare la confessione della regina di Boemia.\nLe sue immagini sono comunemente collocante nei pressi dei ponti o, nelle chiese, vicino ai confessionali."}
{"id": "570513", "revid": "2206120", "url": "https://it.wikipedia.org/wiki?curid=570513", "title": "Mura di Genova", "text": "Il tracciato delle mura di Genova (in genovese miage de Zena), ovvero i diversi percorsi che si sono succeduti nei secoli consentono oggi di ricostruire quella che fu la Genova del passato e di riconoscerne la dinamicit\u00e0 o staticit\u00e0 d'espansione in base alle diverse situazioni che la comunit\u00e0 genovese si trov\u00f2 via via ad affrontare e dover risolvere.\nNella sua lunga storia, la citt\u00e0 capoluogo della Liguria si dot\u00f2 di sette cinte murarie a controllo delle quali furono create in tempi diversi robuste fortificazioni.\nSpesso la costruzione della cinta difensiva si \u00e8 avvalsa, per ragioni pratiche o logistiche, di strutture precedenti, anche utilizzando tratti dell'esistente acquedotto.\nLa nascita della citt\u00e0 di Genova \u00e8 databile tra il VII ed il V secolo a.C. In quest'epoca esisteva un piccolo centro fortificato alla sommit\u00e0 della collina chiamata oggi di Castello, il cui nome potrebbe essere ricondotto al \"Castellum\" (\"Castellaro\") ligure, luogo di rifugio delle popolazioni circostanti.\nL'oppidum preromano e l'epoca romana.\nLa felice posizione, dominante la costa ed i diversi approdi, ne consent\u00ec lo sviluppo, con lo stanziamento di colonie, prevalentemente di etruschi dei quali gli abitanti autoctoni appresero usanze e tecnologie. Grazie al ritrovamento di resti di mura databili al V secolo a.C., si suppone che la cinta muraria si estendesse dalla zona attorno al convento di Santa Maria di Castello alla chiesa di San Silvestro, forse riconoscibile nell'\"ovale\" disegnato da via di Santa Croce, piazza San Silvestro, via di Mascherona.\nDi particolare rilevanza sotto l'aspetto archeologico \u00e8 la zona sotto Santa Maria delle Grazie la Nuova, ove negli anni novanta \u00e8 stata realizzato l'Auditorium paganiniano-casa di Niccol\u00f2 Paganini. La zona presenta una fitta e completa stratificazione che parte da un muro di epoca preromana, costituito da alcune pietre disposte a secco a ridosso di un grosso macigno, a mura di epoca romana, bizantina, longobarda, medievale, rinascimentale. Nella torre degli Embriaci si individua parte del sito che ospit\u00f2 la fortezza del Castellaro, via via riutilizzato e rimaneggiato nei secoli.\nGenova, legata a Roma e configurata come \"foedus aequum\" nella politica internazionale romana, venne distrutta nel 205 a.C. dal generale Magone Barca, fratello di Annibale. Il proconsole Spurio Lucrezio Tricipitino ne ordin\u00f2 immediatamente la ricostruzione. Pare plausibile la teoria che individua in quella parte di centro storico organizzata per linee ortogonali, l'antica \"Genua romana\", con i suoi limiti compresi fra via dei Giustiniaini, via Filippo Turati salita Pollaiuoli e la collina di Castello.\nEd \u00e8 probabile, se non certo, che anche questa \"nuova Genova\", quasi contrapposta all'antico \"oppidum\", fosse cinta da mura e difesa da fortificazioni che, risalendo fino all'attuale porta soprana, aggiravano il colle di Sarzano, il cui nome si crede possa provenire da \"Arx Iani\" (roccia di Giano), costeggiando l'insenatura naturale del \"Portus Iani\", insabbiata ed occupata in epoche successive dal quartiere della Marina, demolito nei decenni scorsi. Altre aperture sono state ipotizzate nei pressi di Piazza San Giorgio, al limite del \"Mandracium\" (il \"Mandraccio\" occupato oggi da piazza Cavour) e nel tratto successivo fra questa e porta soprana e, oltre, nella porta al mare in corrispondenza del \"Portus Iani\", ipotizzato.\nI \"secoli bui\".\nL'esistenza di una cinta difensiva nei secoli che vanno dalla caduta dell'Impero romano d'Occidente al IX-X secolo non \u00e8 attestata n\u00e9 accertata, seppure sia supponibile alla luce dell'importanza che il presidio aveva - sul piano puramente strategico - nelle diverse dominazioni del periodo.\nLa cinta muraria Carolingia.\nUna nuova cinta dovette essere realizzata in epoca carolingia: a datarla a questo periodo anzich\u00e9 nel successivo X secolo \u00e8 Ennio Poleggi, in base alle sue ricerche.\nQuesta cinta muraria, che definiva la citt\u00e0 allo scadere del primo millennio, escludeva la zona del Borgo (l'abitato attorno alla via della Maddalena e alla prima cattedrale di Genova, la chiesa di San Siro o dei Dodici Apostoli)\nIl periodo di costruzione pi\u00f9 probabile va dall'848 all'889, con come detto un contributo finanziario dei Carolingi. Le mura erano dotate di quattro porte (porta San Pietro, Serravalle, Castri e Soprana) e quattro torri (Castelletto, Luccoli, Castello e Friolente), e comprendevano una superficie di circa 20 ettari.\nLe porte della cinta del IX secolo.\nPorta di San Pietro: era la porta principale per il Ponente. Si trovava a fianco della chiesa di San Pietro in Banchi (orientata diversamente rispetto a come \u00e8 oggi, ricostruita quest'ultima nel tardo Cinquecento). La sua struttura coincideva con quella dell'attuale archivolto che chiude la via di San Pietro all'altezza della piazza delle Cinque lampadi. La chiesa di San Pietro era detta San Pietro della Porta. Da qui entrava in citt\u00e0 la via Postumia.\nVi erano poi la Porta di Serravalle, posta accanto alla cattedrale di San Lorenzo ove oggi sorge l'archivio di stato, l'antica Porta Superana (oggi Porta Soprana), ricostruita nel 1154-64 con la cinta detta del Barbarossa, che deve il proprio nome alla posizione pi\u00f9 alta sul colle di Sant'Andrea ove sorgeva, e dove si trovava l'omonimo monastero al quale si deve anche l'altro nome con il quale la porta era anticamente conosciuta. Infine la Porta del Castello, nella zona Sarzano-Santa Croce, presso la chiesa di Santa Croce (officiata nel XII secolo dalla comunit\u00e0 dei Lucchesi presenti in Genova).\nL'abitato racchiuso nella cinta del IX secolo.\nL'abitato, racchiuso fra il miglio (in misure romane) di mura e la linea di costa, era cos\u00ec di circa ventidue ettari. Il tracciato, partendo dalla ripa, a sud di Palazzo San Giorgio, pi\u00f9 o meno dove oggi sbuca la stazione della metropolitana omonima, tracciava un rettifilo che congiungeva la porta sita in piazza Cinque lampadi e quella di Serravalle (ove si trova l'Archivio di Stato).\nScorrendo poi fino all'imbocco di via Dante disegnava una larga curva che con la porta Soprana si connetteva ad un tratto di mura all'incirca corrispondente a quello ancora oggi esistente, fino al rione di Castello e all'omonima porta.\nRimaneva esclusa dalla citt\u00e0 murata la sommit\u00e0 del colle di Sant'Andrea, dove le mura correvano poco sotto la sua cresta. Questo perch\u00e9 era la zona, sin dai tempi preromani, della necropoli. L'area cimiteriale di Genova si allungava allora per il percorso di uscita a Levante (via Aurelia), dal colle di Sant'Andrea (resti di tombe dell'antichit\u00e0 rinvenuti dallo spianamento del colle nel 1900-1904 sono oggi ricomposti al Museo di archeologia ligure di Pegli), sino all'inizio dell'attuale via San Vincenzo.\nAltra area esterna alle mura era quella del Borgo, situato attorno alla chiesa di San Siro, prima cattedrale di Genova, anteriormente alla scelta di San Lorenzo nel X secolo, all'inizio della via della Maddalena.\nLe mura del Barbarossa.\n Nel 1155 si rese necessario l'ampliamento della cinta difensiva verso nord-ovest fino a comprendere quella delle tre entit\u00e0 territoriali, \"Castrum - Civitas - Burgus\", che era rimasta fuori della cerchia romana e alto medievale, il Borgo.\nQueste mura del XII secolo partivano dalla chiesa di Santa Croce, la chiesa allora della comunit\u00e0 dei Lucchesi in Genova come risulta da un atto del 1128, che si trovava presso Sarzano, accanto al Castello. Il circuito delle mura tralasciava il versante a mare del colle di Sarzano che per lo strapiombo sul mare non richiedeva ulteriori fortificazioni.\nLe mura pertanto iniziavano dal portello detto di Santa Croce, sopra un incunearsi del mare a strapiombo che delimitava il lato meridionale della piazza Sarzano, strapiombo poi varcato dalle mura del Cinquecento con due immensi archi a sesto acuto. Da qui, a differenza delle mura precedenti che tagliavano quasi a met\u00e0 l'attuale piazza Sarzano, queste mura la recingevano al completo, includendo nel loro percorso la chiesa romanica di San Salvatore, degli agostiniani (ricostruita nel Sei-Settecento).\n Passavano sul retro dell'attuale via del Colle, dove alcuni tratti rimangono tuttora, in via delle Murette (dal dialetto \"miagette\", muretti) e in vico chiuso di San Salvatore. In questa zona le mura costituirono infatti, a partire dal XIV secolo, il sostegno delle case popolari - ad esse addossate - di via del Colle e di Campopisano.\nDal retro della via del Colle (per via delle Murette che ne segna il percorso di colmo), arrivano alla - anch'essa tuttora esistente - Porta Soprana, detta anche Porta di Sant'Andrea, dall'omonima chiesa che era situata nei pressi della porta e che dava il nome al colle. La piazza interna alla Porta Soprana \u00e8 infatti chiamata Piano di Sant'Andrea. Essa coincideva peraltro con la precedente porta di Sant'Andrea delle Mura Carolinge.\nLa Porta Soprana, che era stata come altre porte inghiottita dalla successiva edilizia, venne liberata dalle case ad essa addossate a partire dal 1892, con una serie di restauri avviati dall'architetto Alfredo d'Andrade e proseguiti dopo la sua morte sino alla liberazione della torre meridionale, avvenuta nel 1935.\nDalla Porta Soprana la nuova cinta muraria ampliava notevolmente la porzione di citt\u00e0 racchiusa in essa, rispetto a quella precedente. Da questo punto si prolungava per circa 2,4\u00a0km, racchiudendo un territorio di 55 ettari.\nAggirando la chiesa di S. Andrea, pi\u00f9 o meno all'altezza del palazzo della Banca d'Italia nell'attuale piazza Dante, le mura curvavano a settentrione, tagliando in due le aree attuali del palazzo delle poste, passando ad una quota di molto superiore a quella dell'attuale piano terra del porticato delle Poste e del palazzo della Borsa; da qui, piegando ad angolo retto, scendevano nella zona nord orientale dell'attuale Piazza De Ferrari costeggiando l'Accademia ligustica di Belle Arti ove anticamente sorgeva il convento di San Domenico, con la Torre Fiorente ed il contiguo Portello di Sant'Egidio (nome preso dalla chiesa che sorgeva appena fuori le mura, nell'attuale via Ettore Vernazza).\nLa torre Fiorente, posta a protezione di questo ingresso, era stata inglobata nelle successive case e infine demolita con lo sterro del colle e l'ampliamento della piazza De Ferrari dopo il 1892: essa aveva pianta a ferro di cavallo come le altre torri di porte della citt\u00e0 (Porta Soprana, Porta Aurea, Porta dei Vacca). Il vicino portello di Sant'Egidio era stato demolito con l'apertura di Strada Giulia nel Seicento, quando per dover aprire questa nuova arteria si era dovuto scavare un passaggio nella cresta che univa i colli di Piccapietra e di Sant'Andrea.\nE poich\u00e9 su di esso correva l'acquedotto civico, che utilizzava tutto il percorso delle mura, il portello era stato sostituito dall'arcata di sostegno della sua condotta, che scavalcava i due muraglioni di sostegno dei colli tagliati. Tale arco \u00e8 visibile nella stampa di Strada Giulia del Giolfi (di fine XVIII secolo) e correva sul confine del convento di San Domenico: esso pertanto si trovava all'altezza all'incirca della met\u00e0 della facciata del palazzo dell'Accademia, quest'ultimo costruito su progetto del Barabino nel 1835 sul sedime della appena demolita San Domenico.\nDi qui, raggiunto il colle di Piccapietra, il circuito delle mura ripiegava dopo un brevissimo rettifilo ed una piccola curvatura, tracciando il confine del convento di San Colombano, poi Ospedale degli Incurabili o Ospedaletto, che ne restava all'esterno, e raggiungeva la Porta Aurea dalla quale prese il nome il sestiere di Portoria sul colle di Piccapietra.\nLa Porta Aurea, essa pure con due torri a pianta a ferro di cavallo, mozzate nel XVIII secolo, veniva definitivamente demolita nei primi anni sessanta del Novecento con la realizzazione del nuovo quartiere. Dalla Porta Aurea, passando a lato di vico Zuccarello, per un tratto semi regolare verso nord, arrivava all'Acquasola, alla Porta di Murtedo che includeva all'interno del circuito la Chiesa e Convento di Santa Caterina al termine della salita omonima nell'attuale largo Lanfranco davanti alla prefettura (palazzo Spinola).\nAnche qui, una volta demolito il portello che qui si apriva, questo tratto venne sostituito dall'arcata altissima dell'acquedotto, simile a quella accanto al varco presso San Domenico. Tale arco venne demolito con l'apertura del secondo tratto di via Assarotti o via Roma, con la realizzazione dell'annessa Galleria Mazzini.\nDa qui, sempre verso nord, attraversava la zona retrostante dove \u00e8 ora il parco di Villetta Dinegro; al centro di esso, nel punto pi\u00f9 elevato, era la Torre di Luccoli, dalla quale si determinava una deviazione verso la zona dietro Piazza delle Fontane Marose ed il Portello cui si deve il nome dell'attuale piazza fra le gallerie Bixio e Garibaldi.\nLa torre di Luccoli, inglobata nelle ultime mura medioevali, venne infine demolita per dare spazio al bastione di Luccoli delle mura del Cinquecento, quest'ultimo poi modificato dalla realizzazione della Villetta Dinegro di Gian Carlo Di Negro. La parte del Portello che chiudeva verso la citt\u00e0 la valletta del rio Sant'Anna, presso le Fontane Amorose (Fontane Marose), inglobata nelle mura del Cinquecento, venne completamente stravolta dall'apertura delle gallerie negli anni trenta del Novecento.\nUna nuova svolta verso nord-ovest pi\u00f9 o meno parallela alla linea di costa, circa lungo il tracciato di salita san Gerolamo dove all'incrocio di salita della Torretta si trovava la Torre di Castelletto, quindi gi\u00f9 per una linea ad occidente di salita alla spianata di Castelletto e parallela ad essa fino alla zona della Zecca, seguendo il percorso largo della Zecca - via Bensa - piazza dell'Annunziata, interrotte dal Portello di Pastorezza e pi\u00f9 avanti, allo sbocco di via Lomellini, dalla Torre Regia e dalla Porta di Sant'Agnese, le mura giungevano all'angolo con via delle Fontane alla Torre e Pusterla di Santa Sabina (dalla chiesa omonima).\nIl tratto terminale lungo via delle Fontane giungeva alla costa terminando nella Porta dei Vacca o di Santa Fede, dal nome della chiesa templare che sorge nei paraggi.\nLa costruzione della cinta dur\u00f2 diversi anni, fino al 1163, ma le condizioni di politica internazionale, in particolare i rapporti con l'imperatore Federico Barbarossa determinarono un'accelerazione, come testimonia il Caffaro ed in appena cinquantatr\u00e9 giorni un incredibile sforzo di tutta la popolazione rese possibile il portare a termine le opere ancora incompiute.\nLe tre porte principali vennero costruite con carattere monumentale, con alte torri laterali semicircolari due di esse sopravvivono, Porta Soprana e Porta dei Vacca, l'altra, la Porta Aurea \u00e8 stata distrutta nella seconda met\u00e0 del XX secolo, nei lavori di riassetto del colle di Piccapietra.\nIl Molo.\nNel 1287 venne realizzata la fortificazione della penisola del molo, posta al limite meridionale dell'arco portuale, e dello scoglio che, diviso da un piccolo braccio di mare, ne proseguiva il profilo.\nSin dal secolo precedente un molo artificiale in muratura chiudeva il piccolo specchio acqueo della penisola dalla sua sommit\u00e0 (nel luogo ove oggi sorge porta Siberia) verso levante, ospitando fra l'altro la chiesa di San Marco al Molo, il suo progressivo prolungamento verso l'esterno del golfo inglob\u00f2 anche lo scoglio prospiciente.\nProseguendo dalla porta a sud della penisola le mura raggiungevano la precedente cerchia nei pressi di corso Quadrio, prendendo il nome di Mura di Malapaga e quindi Mura delle Grazie. Le mura di Malapaga prendevano il nome dell'adiacente \"Casone della Malapaga\", edificio costruito nel 1269, impiegato come prigione per chi aveva accumulato debiti che non era stato in grado di pagare e, a partire dalla met\u00e0 del XIX secolo fino alla loro demolizione nel XX secolo, come caserma della Guardia di Finanza.\nSull'altro versante lo spazio fra la parte pi\u00f9 antica del molo e la sottile penisola che era stato per molto tempo usato a darsena, dopo i ripetuti insabbiamenti causati dalle correnti venne completamente coperto.\nOra questo versante \u00e8 chiamato Calata Mandraccio e fa parte dell'area del Porto Antico restaurato ne 1992 da Renzo Piano durante i lavori per le Colombiadi.\nVennero invece creati nuovi approdi lungo le mura dette a tutt'oggi del Molo o della Malapaga, vennero aperte due porte, quella della Giarretta (l'approdo riparato) e la Porta di San Marco, che prese il nome dalla chiesa che ora si ritrovava all'interno della nuova cinta muraria.\n\"Superba per uomini e mura\" (1320-1350).\nNel 1358 il poeta Francesco Petrarca, lasciava nel suo \"Itinerarium breve de Ianua ad Ierusalem\" un'eredit\u00e0 a Genova, la citt\u00e0 che fino ad allora tutti chiamavano \"La Dominante\" sarebbe da allora in poi stata conosciuta come la \"Superba\".\nLa citt\u00e0 che il poeta vide e indic\u00f2 anche come \"Regina dei Mari\" era munita di un sistema di mura che si sviluppava per 4.550 metri, posto a difesa di una citt\u00e0 di 155 ettari di superficie.\nIl progetto di ampliamento della cinta prese corpo dopo che la faziosit\u00e0 delle famiglie cittadine mise in pericolo Genova stessa, in previsione dell'assalto minacciato da Castruccio Castracani, signore di Lucca, in guerra contro la Repubblica e ormai alle porte della citt\u00e0 dopo la conquista di Chiavari e Rapallo. Il progetto si svilupp\u00f2 in due fasi, la prima tra il 1320 ed il 1327 verso levante e la seconda tra il 1347 ed il 1350 verso ponente.\nL'espansione verso il colle di Carignano (1320-1327).\nAppena a oriente del vertice della vecchia cerchia, sul colle di Luccoli, a met\u00e0 strada fra la Porta di Murtedo e la Torre di Luccoli, venne innestato il nuovo tratto di mura che, dopo un percorso verso sud-est giungeva, per un percorso per lunghi tratti tuttora identificabile, sul colle di Carignano. Un breve tratto di mura giungeva alla Porta dell'Acquasola, al limite settentrionale della pi\u00f9 recente spianata dell'Acquasola, in via IV Novembre.\nDi qui, sempre verso sud-est tre Torri prima della Porta dell'Olivella presso la quale si determinava una piccola rientranza verso occidente, all'incontro con corso Andrea Podest\u00e0, quindi una svolta decisa verso sud portava sul luogo ove oggi sorge il Ponte monumentale, che taglia via XX Settembre nel punto in cui via della Pace (fuori le mura) proseguiva il rettilineo di via Giulia (dentro le mura) in corrispondenza della Porta degli Archi o di Santo Stefano (dal nome del monastero demolito per far spazio alla struttura e dell'annessa chiesa tutt'oggi esistente) sul colle omonimo, smontata durante i lavori di demolizione e rimontata pi\u00f9 a sud.\nOltre, lungo la stessa direttrice, all'incrocio tra corso Andrea Podest\u00e0 e via Corsica si pu\u00f2 tutt'oggi vedere le antiche mura svoltare verso sud-est e, alla fine delle successive Mura di Santa Chiara, ove oggi trova posto la Porta dell'Arco, spostata per la realizzazione della viabilit\u00e0 novecentesca, le Mura del Prato. In coincidenza della Torre di Montaldo, una nuova svolta verso sud lungo le Mura delle Cappuccine che terminavano a picco sul mare a met\u00e0 dell'attuale curva in fondo a corso Aurelio Saffi.\nL'espansione a ponente (1347-1350).\nDalla fortezza di Castelletto, invece, si dipartiva dopo il 1350 (anno di termine dell'opera) il prolungamento occidentale delle Mura. Salendo verso nord lungo l'attuale corso Firenze, fin dove, all'incirca, si immette la rampa di Carbonara, le mura incontravano la Torre di San Nicola dalla quale, deviando verso nord-est giungevano fino alla Porta di Carbonara al culmine dell'omonima salita, ed alla Torre di Carbonara a ove oggi \u00e8 l'incrocio con via Carlo Pastorino.\nIl tracciato girava di circa novanta gradi verso sud-est lungo corso Carbonara fino all'incrocio con salita del Carmine, punto dal quale seguiva di nuovo un tracciato in direzione nord-est fino in fondo al rettilineo di corso Dogali, lungo il quale in un breve tratto di mura leggermente a sbalzo rispetto al resto del tracciato si trovavano, nell'ordine, la Porta e la Torre di Pietraminuta.\nUna svolta verso nord all'altezza della curva ad angolo retto di via Montegalletto culminava nella Torre Ihote, ove oggi sorge il Castello d'Albertis.\nProseguendo verso est, dopo una piccola rientranza verso sud circa in piazza Pedro Ferreira il tracciato disegnava una decisa linea retta fino all'incrocio tra salita Oregina e passo dell'Osservatorio, ove era sita la Torre di San Giorgio.\nScendendo un'ultima volta verso sud, lungo la citata salita le mura giungevano, dove ora corrono i binari ad oriente della stazione di Genova Piazza Principe, alla Torre di San Tommaso ed oltre, lungo la stessa direttrice, oggi di fronte all'ingresso della fermata della Metropolitana \"Principe\", alla Porta di San Tommaso oltre la quale la cinta si fermava, davanti alla chiesa omonima, all'altezza dell'attuale cavalcavia della Stazione marittima.\nLe mura nel Cinquecento.\nIl periodo che intercorse fra l'innalzamento delle mura trecentesche ed il 1528 fu ricco di eventi luttuosi per la citt\u00e0, cos\u00ec dopo guerre e devastanti epidemie i genovesi non avevano bisogno di una nuova espansione della cinta difensiva ma, piuttosto, di una maggiore sicurezza che consentisse una ripresa pi\u00f9 serena. Le mura trecentesche, oltre ad essersi deteriorate a causa del trascorrere del tempo e, in alcuni punti, per via di interventi edilizi al loro ridosso, non erano inoltre pi\u00f9 in grado di resistere ad un assedio scientifico, di cui in quel periodo si gettavano le basi teoriche, e si rese quindi inevitabile l'adozione delle fortificazione alla moderna.\nA determinare la svolta degli ultimi secoli della storia della Repubblica di Genova fu Andrea Doria, con il passaggio alla parte spagnola; il nuovo corso richiedeva una pi\u00f9 poderosa fortificazione della citt\u00e0 capace di sostenere un assalto con le bocche da fuoco, che le mura a profilo piombante non erano pi\u00f9 in grado di sostenere.\nL'istituzione della Magistratura delle mura nel 1536 aveva lo scopo di assolvere a questo compito. Vennero cos\u00ec realizzati importanti lavori di ammodernamento e completamento della cinta difensiva che prevedevano il rafforzamento con nuovi bastioni al fronte di terra e l'integrazione delle mura di mare. La progettazione della nuova cinta bastionata venne affidata all'ingegnere milanese Giovanni Maria Olgiati, esperto tecnico cui si deve in Genova forse anche la ricostruzione della Lanterna (1543) e, a partire dal 1546, la progettazione delle mura di Milano per Ferrante Gonzaga. Sotto la guida dell'Olgiati si inizi\u00f2 l'opera dai bastioni nella zona di Carignano. Si fortificarono dapprima la zona del colle di Carignano e le parti collinari della citt\u00e0.\nIn seguito la cinta fu estesa anche a tutto il lato a mare, includendo tutta la linea di costa venne interamente fortificata, chiudendo il fronte a mare dello stesso porto, con nuovi tratti di mura tra la propaggine occidentale di porta San Tommaso e il Molo Vecchio. All'estremit\u00e0 di quest'ultimo nella seconda met\u00e0 del secolo Galeazzo Alessi progett\u00f2 Porta Siberia, la cui realizzazione venne affidata a Antonio Roderio da Carona. Da qui le mura si collegavano col tratto che cingendo a mare il colle di Sarzano, varcando il Seno di Giano e quindi il lato a mare di Carignano raggiungeva la foce del Bisagno.\nSul tratto del porto le mura seguivano un percorso corrispondente al lato a mare di via Gramsci, con alcune varianti nella parte del promontorio di San Tommaso, che cingevano nei pressi della Commenda di San Giovanni di Pr\u00e9 e dei varchi presso la porta dei Vacca per l'arsenale e la darsena, i quali avevano essi pure ulteriori difese a mare. L'attuale piazza Caricamento sarebbe stata ricavata dalla loro demolizione; su di essa si aprivano allora alcuni varchi, uno per ponte del porto; quindi il tracciato racchiudeva sul lato a mare il palazzo San Giorgio e il PortoFranco.\nQuesta parte di mura sul porto sarebbe stata demolita dall'apertura della carrettiera Carlo Alberto (attuale via Gramsci) nel 1835, con la iniziale sua sostituzione con le cosiddette \"Terrazze di marmo\", progettate da Ignazio Gardella senior.\nLe mura seguivano quindi il profilo dell'attuale Bacino Porto vecchio fino alla Porta del Molo, all'apice della quale si pu\u00f2 ancora ammirare lo splendido esempio di architettura militare rinascimentale della Porta Siberia (progetto di Galeazzo Alessi), che fungeva da innesto con le omonime mura e le Mura di Malapaga che continuavano la cinta muraria lungo la costa.\nLungo il percorso di cinta che dalla Commenda di Pr\u00e8 andavano verso Porta del Molo, vennero aperte tre nuove porte, in corrispondenza di altrettanti scali quali il ponte Spinola, il ponte Calvi ed il ponte Chiavari.\nIl tratto gi\u00e0 esistente di fortificazioni sulla costa meridionale del Molo venne prolungato, lungo un percorso oggi ripreso con buona approssimazione da corso Quadrio e corso Aurelio Saffi, e vennero quindi edificate le Mura delle Grazie e le Mura della Marina che iniziavano dal quartiere omonimo, posto fra la collina di Carignano ed il colle di Sarzano. Sempre seguendo la linea di costa alle Mura della Marina si collegano le Mura della Cava, cos\u00ec chiamate poich\u00e9 correvano al di sopra della cava alla quale si accedeva tramite la Porta omonima.\nLa cava, aperta sul litorale al di fuori della cinta ai piedi del colle di Carignano, serviva all'estrazione di materiale utile al prolungamento del molo, realizzato in quel periodo.\nNell'ultimo tratto di costa verso levante troviamo le Mura della Strega che chiudevano il circuito difensivo a mare, proseguendo nell'interno con le Mura delle Cappuccine, affacciate sul tratto terminale del Bisagno, da dove la cerchia cinquecentesca andava poi a collegarsi con quella trecentesca all'altezza dell'attuale Piazza Corvetto; .\nLe Mura Nuove.\nTra il 1626 ed il 1639 fu realizzata l'ultima e pi\u00f9 grandiosa cinta muraria, le \"Mura Nuove\". Si estendevano per una lunghezza di quasi venti chilometri, di cui circa sette lungo la linea di costa.\nDopo le ripetute minacce di invasione perpetuate da Carlo Emanuele I di Savoia e da Luigi XIII di Francia i serenissimi decisero di dotare la citt\u00e0 di una nuova cerchia di mura, rafforzando, dove opportuno quella esistente.\nLe nuove fortificazioni partendo dalla Lanterna salivano sui rilievi circostanti e cingevano interamente la citt\u00e0 percorrendo i crinali dei monti attorno ad essa, le alture che dal Monte Peralto circondavano la stretta valle del Lagaccio; i fortini preesistenti vennero cos\u00ec collegati e cintati con i nuovi bastioni: i forti di Castellaccio, Sperone, Begato, Tenaglia. Venne dunque completata la difesa della linea di costa dalla torre della Lanterna fino alle propaggini occidentali della cinta cinquecentesca.\nSebbene il percorso fosse stato ipotizzato gi\u00e0 nel 1568, fu solo ad appena un anno dal fallito attacco del 10 maggio 1625 delle forze franco-piemontesi (durante il quale l'esercito Sabaudo non riusc\u00ec a tener testa alla strenua resistenza dei valligiani polceveraschi al passo del Pertuso, dove a ricordo dell'avvenimento fu in seguito eretto il santuario della Vittoria), che il governo della repubblica diede il via libera all'opera, inaugurata con la posa della prima pietra il 7 dicembre 1626.\nLa difficolt\u00e0 a reperire i fondi necessari determin\u00f2 la necessit\u00e0 di studiare ed applicare leggi \"ad hoc\" che coinvolgevano tutta la societ\u00e0 civile, dai maggiorenti, premiati con una statua nel palazzo ducale qualora avessero provveduto con munificenza a sostenere l'opera, agli artigiani e contadini della capitale, delle valli e delle riviere, cui era imposto di provvedere con mezzi o prestazioni d'opera o materiali in quantit\u00e0 stabilite.\n La circonferenza delle Mura di Genova raggiungeva cos\u00ec uno sviluppo di 19.560 metri racchiudendo un'area di 903 ettari (quasi cinque volte i 197 ettari compresi nelle \"mura vecchie\" costruite fino al XVI secolo).\nIl punto pi\u00f9 importante dell'intero sistema difensivo venne individuato sulla cima del monte Peralto. Di qui si dipartono due spartiacque, che separano le valli del Polcevera e del Bisagno dall'insenatura dei colli alle spalle del centro storico, in due crinali. Il primo termina a ponente dell'arco portuale, sugli scogli di Capodifaro, ove dal 1543 sorge ricostruita la Lanterna e l'altro a levante, alle pendici di Montesano dove comincia la pianura che costeggia il tratto terminale del Bisagno, protetta sino alla foce del torrente dalla nuova cinta. Si realizz\u00f2 cos\u00ec in una vista dall'alto un tracciato che somiglia ad un triangolo o ad un pentagono molto irregolari, con i vertici al Peralto, nella Lanterna ed alla foce del Bisagno ed il lato inferiore costituito dall'arco del golfo che ospita la citt\u00e0 storica.\nLa costruzione delle nuove mura su declivi anche impervi, ha fatto s\u00ec che gran parte di quest'ultima grandiosa opera militare sia giunta fino a noi, perch\u00e9 sita in zone ancor oggi scarsamente, se non per nulla, popolate ed edificate; i tratti pi\u00f9 vicini alla costa, invece hanno dovuto soccombere sotto la spinta dell'urbanizzazione.\nIl fronte polceverasco.\nDal vertice del Peralto, ove venne eretto il Forte Sperone le mura scendono a Ponente in direzione sud-ovest in linea retta fino al piano delle bombe ove ancor oggi si trova il Forte Begato, di qui con una lieve deviazione le mura continuano a scendere lungo la strada che ne porta il nome \"mura al forte di Begato\".\nSopra a via Bartolomeo Bianco, sono invece le mura di Granarolo a dare il nome alla strada che le costeggia e sulle quali si apre l'omonima porta, disegnando un piccolo tratto arcuato verso l'esterno della cinta sino a raggiungere, ai limiti del colle di Promontorio, il baluardo di Forte Tenaglia.\nDi qui la cinta prende direzione sud, proseguendo lungo via di Porta Murata, fino alla porta degli Angeli e le contigue mura omonime che corrono sopra una strada non a caso chiamata via sotto le mura degli Angeli. Il tratto si spegne in via Giovanni B. Carlone che corre lungo la mutilazione del colle di San Benigno.\nAll'epoca delle mura Nuove, sopra la zona che porta lo stesso nome e dove oggi trovano posto attivit\u00e0 portuali e di transito, come piazzale San Benigno e la Camionale di epoca fascista, esisteva infatti un possente costone roccioso che ospitava la chiesa ed il convento di San Benigno, demoliti nell'Ottocento per costruirvi due grandi caserme, anch'esse poi scomparse negli anni trenta del Novecento per lo sbancamento dell'intera collina.\nLa collina degradava bruscamente in quel tratto ancora esistente sul quale sorge la torre del faro, e sul suo crinale proseguivano le mura di Genova che ne seguivano l'intero profilo fino a congiungervisi con la porta detta, appunto, della Lanterna.\nIl fronte bisagnino.\nScendendo lungo i crinali di levante, la situazione delle mura nuove presenta all'incirca un andamento speculare.\nDopo un breve tratto di mura in direzione sud ma leggermente inclinato verso levante, il forte Castellaccio \u00e8 posto nel punto in cui le Mura prendono una lieve deviazione verso l'esterno del tracciato, dando in successione nome alle vie che le costeggiano, Mura del Peralto, delle Chiappe (o di San Simone) sulle quali si apre un varco che porta il medesimo nome, di Sant'Erasmo e, dopo la porta di San Bernardino, un rettilineo interrotto da un breve tratto convesso in direzione nord est in corrispondenza dell'omonimo tratto di Mura.\nNei pressi dei tornanti di via Cesare Cabella, le Mura di San Bernardino, divise dalle precedenti dal Forte di Multedo, disegnano un arco che porta le mura in direzione sud-sud ovest a met\u00e0 del quale si apre la Porta di San Bernardino.\nL'ultimo tratto oggi esistente ed intuibile in mezzo alla disordinata urbanizzazione della parte terminale delle mura nuove \u00e8 quello delle mura dello Zerbino che terminano nei pressi di via Imperia, sopra la massicciata della Stazione di Genova Brignole.\nLo sbancamento della collina di Montesano per la realizzazione della stazione ferroviaria necessit\u00f2 della distruzione dell'ultimo tratto collinare di mura e la realizzazione di piazza della Vittoria determin\u00f2 l'eliminazione di uno dei tratti pi\u00f9 possenti e suggestivi delle mura nuove. Erano le fronti Basse, un unico immenso terrapieno che correva, coi suoi bastioni, per un rettifilo che dal luogo ove oggi sorge la stazione si portava fino ai bastioni del Prato, presso l'attuale via Brigata Liguria, nei pressi del Liceo D'Oria.\nSu questo magnifico esempio di architettura bellica, di cui vennero rinvenute tracce durante la realizzazione nel 1991 del parcheggio sotterraneo di piazza della Vittoria (solo parzialmente conservate, altre fondamenta restano sotto i giardini di piazza Verdi), si aprivano due porte, quella della Pila, in fondo a via della Consolazione (cancellata per la realizzazione di XX Settembre) ed oggi conservata sopra al muraglione realizzato dopo il taglio della collina di Montesano, e Porta Romana (demolita nel 1891) in fondo a via San Vincenzo.\nIl fronte a mare.\nCon l'ampliamento secentesco le mura che proteggevano la costa vennero rinforzate con nuovi bastioni e, oltre la porta di san Tommaso, prolungate. Racchiudendo all'interno della cinta la Villa del Principe a quell'epoca ancora all'esterno del recinto fortificato, le Mura Nuove ripercorrevano tutto il litorale fino a Capo di Faro, ove si saldavano con il tratto discendente a ponente del Peralto nel sistema dei bastioni e Porta della Lanterna.\nI numerosi e ripetuti, nel tempo, riempimenti a mare necessari allo sviluppo del porto hanno cancellato quello che per secoli ha rappresentato quel fatato incontro dei monti di Genova col mare. Nel tracciato delle nuove mura era inclusa anche la fortificazione di quest'ultimo tratto di costa del golfo interno di Genova rimasto scoperto.\nUna discreta porzione sopravvive tuttora ed \u00e8 stata valorizzata di recente dall'amministrazione provinciale con una passeggiata che arriva fin sotto alla Lanterna partendo da via Milano accanto al parcheggio del Terminal Traghetti.\nOltre questo punto, verso levante, la cinta seguiva un percorso corrispondente al tracciato delle vie Milano, Bruno Buozzi, Adua per chiudere il cerchio con le mura vecchie lungo l'attuale via Fanti d'Italia, accanto al palazzo del Principe, di fronte al quale le mura vennero costruite nonostante le proteste della famiglia Doria."}
{"id": "570517", "revid": "465169", "url": "https://it.wikipedia.org/wiki?curid=570517", "title": "Barclays", "text": "Barclays Bank plc \u00e8 una banca internazionale britannica.\n\u00c8 presente in oltre cinquanta Paesi con oltre 129.400 dipendenti. Ha introdotto il primo ATM a Londra nel 1975 e le prime carte revolving. Nel 1958 \u00e8 stata la prima banca nel Regno Unito ad avere una direttrice donna, la sig.ra Harding. Nel 1966 ha lanciato la prima carta di credito nel Regno Unito.\nNel settembre 2008, acquisisce alcuni asset della statunitense Lehman Brothers, ad un prezzo di 1,75 miliardi di dollari. Le societ\u00e0 del Gruppo Barclays sono:\nStoria.\nLe origini come banca privata.\nLe origini della \"Barclays\" vengono fatte risalire all'attivit\u00e0 degli orefici e banchieri John Freame e Thomas Gould aprirono nel 1690 un banco in Londra. Il nome \"Barclays\" entr\u00f2 nella ragione sociale nel 1736, quando James Barclay, genero di John Freame, divenne socio della banca.\nNel 1728 la banca si spost\u00f2 al numero 54 di Lombard Street, all'insegna dell'aquila nera ad ali spiegate, che in seguito sarebbe diventata parte dell'identit\u00e0 visiva della banca.\nNel 1776 la ditta era diventata \"Barclay, Bevan and Bening\" e lo rimase fino al 1785, quando entr\u00f2 un altro socio, John Tritton, che aveva sposato una Barclay, e la ditta divenne \"Barclay, Bevan, Bening and Tritton\".\nLa \"Barclays and Co.\".\nNel 1896 molte banche di Londra e della provincia inglese, fra cui la \"Backhouse's Bank\" di Darlington e la \"Gurney's Bank\" di Norwich, si fusero sotto il nome di \"Barclays and Co.\", banca in forma di societ\u00e0 per azioni.\nL'acquisizione di piccole banche inglesi prosegu\u00ec fino al 1916, estendendo la rete delle filiali. Nel 1919 fu acquistata la \"British Linen Bank\", che in ogni modo continu\u00f2 a fungere da banca di emissione.\nNel 1925 furono fuse la \"Colonial Bank\", la \"National Bank of South Africa\" e la \"Anglo-Egyptian Bank\" per dar vita alla \"Barclays Bank (Dominion, Colonial and Overseas)\", mediante la quale la \"Barclays\" svolgeva le operazioni d'oltremare.\nNel 1938 la \"Barclays\" acquis\u00ec la pi\u00f9 grossa banca indiana nel ramo del commercio estero, la \"Central Exchange Bank of India\", che aveva aperto a Londra nel 1936.\nNel 1965 la \"Barclays\" fond\u00f2 la prima controllata negli USA, la \"Barclays Bank of California\" di San Francisco.\nIl 27 giugno 1967 la \"Barclays\" inaugur\u00f2 il primo sportello bancomat della storia, ad Enfield.\nNel 1969 la \"British Linen Bank\" fu venduta alla \"Bank of Scotland\" in cambio di una partecipazione del 25%. Nel 1971 la \"Barclays Bank (Dominion, Colonial and Overseas)\" mut\u00f2 nome in \"Barclays Bank International\".\nNel 1980 la \"Barclays Bank International\" rilev\u00f2 la \"American Credit Corporation\" e la ribattezz\u00f2 \"Barclays American Corporation\".\nLa \"Barclays plc\".\nL'anno successivo la \"Barclays Bank\" e la \"Barclays Bank International\" si fusero. Il gruppo Barclays fu riorganizzato sotto la holding \"Barclays plc\", mentre la banca rete britannica divenne \"Barclays Bank PLC\".\nIn 1986 la \"Barclays\" vendette la sua controllata sudafricana \"Barclays National Bank\" in seguito alle proteste per il coinvolgimento della banca nel regime dell'apartheid. nello stesso anno compr\u00f2 la \"de Zoete &amp; Bevan\" e la \"Wedd Durlacher\" (gi\u00e0 \"Wedd Jefferson\") per formare la \"Barclays de Zoete Wedd\" (BZW), oggi \"Barclays Investment Bank\" per operare sulla Borsa di Londra.\nNel 1996 il gruppo \"Barclays\" compr\u00f2 la \"Wells Fargo Nikko Investment Advisors\" e la fuse con la \"BZW Investment Management\" per formare la \"Barclays Global Investors\".\nIl 2000 vide l'acquisizione della \"Woolwich plc\" (gi\u00e0 \"Woolwich Building Society\")., facendola diventare la controllata specializzata in mutui ipotecari.\nNel 2003 il gruppo si espanse con l'acquisizione del \"Banco Zaragozano\", l'undicesima banca spagnola.\nNel 2005 il gruppo \"Barclays\" ha trasferito la sede dalla storica Lombard Street nella City a One Churchill Place, nel nuovo quartiere di Canary Wharf.\nSempre nel 2005 la \"Barclays\" ha scalato la Absa Group Limited, la maggior banca rete sudafricana, acquisendone il pacchetto di controllo.\nNel 2008 la \"Barclays\" rileva per 1,7 miliardi di dollari la banca d'affari \"Lehman Brothers\", dopo il fallimento durante la crisi dei \"subprimes\".\nIl gruppo ha sponsorizzato la Premier League dal 2001 al 2016 (dal 2001 al 2004 tramite il brand \"Barclaycard\").\nBarclays in Italia.\nBarclays \u00e8 presente in Italia con una succursale di cui fanno parte le Divisioni Investment Banking (\u201cBanking\u201d e \u201cMarkets\u201d) e Corporate Banking, oltre a seguire le attivit\u00e0 ex Barclays Non-Core (BNC) in Italia. A livello di Gruppo, la Succursale italiana fa parte della Divisione Barclays International.\nTra le operazioni di dismissione degli assets non-core nel periodo 2016-2017, il 30 agosto 2016 Barclays ha dato notizia ufficiale del completamento delle operazioni di vendita della Divisione retail in Italia attraverso la cessione dell\u2019intero ramo a CheBanca! del Gruppo Mediobanca\nDal gennaio 2018 Enrico Chiapparoli ricopre la carica di Country Manager della succursale italiana di Barclays, mantenendo la carica di responsabile banking per l\u2019Italia e responsabile automotive per l\u2019area EMEA\nA seguito del voto favorevole alla Brexit del 2016, Barclays ha intrapreso un percorso per continuare a offrire servizi in UE puntando sulla controllata Barclays Bank Ireland PLC a cui faranno capo le attivit\u00e0 del Gruppo in Europa."}
{"id": "570518", "revid": "399", "url": "https://it.wikipedia.org/wiki?curid=570518", "title": "Castiglia e Leone", "text": ""}
{"id": "570524", "revid": "287204", "url": "https://it.wikipedia.org/wiki?curid=570524", "title": "James Longley", "text": "Biografia.\nHa seguito corsi di studi cinematografici presso la University of Rochester e la Wesleyan University, negli Stati Uniti. Si \u00e8 poi iscritto all'Istituto Russo per la Cinematografia (VGIK) di Mosca. Durante questo periodo ha prodotto un cortometraggio sulla vita di un ragazzo all'interno di un orfanotrofio di Mosca, \"Portrait of a boy with a dog\" (Ritratto di ragazzo con cane), che gli ha valso il premio Student Academy Award assegnatogli nel 1994 dall'Academy of Motion Pictures, Arts and Science.\nGli anni seguenti lo vedono impegnato in diverse occupazioni: operatore cinematografico a Washington, insegnante di inglese in Siberia, redattore per un giornale di Mosca e web designer a New York. Nel 2001 la svolta decisiva: il viaggio in Palestina ed il suo primo documentario \"Gaza Strip\", che lo vede impegnato nella veste sia di produttore che di regista. Il documentario, che racconta la vita quotidiana durante l'occupazione israeliana nella striscia di Gaza, vista e raccontata dai bambini e giovani palestinesi, viene prodotto durante la primavera del 2002 e pubblicato lo stesso anno.\nNel 2002 Longley parte per l'Iraq per lavorare alla produzione del suo secondo documentario, \"Iraq in fragments\", sulla vita dei civili iracheni alle prese con la guerra, pubblicato nel 2006 e inserito fra le nomination dei Premi Oscar 2007 nella categoria Migliore documentario. Il materiale raccolto durante il periodo trascorso in Iraq, dal 2003 al 2005, servir\u00e0 anche alla produzione dell'ultimo cortometraggio, uscito nell'agosto 2006, \"Sari's mother\", una madre alla ricerca di cure ospedaliere per il figlio decenne, malato di AIDS, nell'Iraq in guerra.\nLongley \u00e8 il fondatore della \"Daylight Factory\", una societ\u00e0 di produzione impegnata nella creazione di documentari su argomenti di interesse politico-internazionale."}
{"id": "570527", "revid": "29863", "url": "https://it.wikipedia.org/wiki?curid=570527", "title": "Fictionplane", "text": ""}
{"id": "570529", "revid": "104458", "url": "https://it.wikipedia.org/wiki?curid=570529", "title": "Litani", "text": "Litani pu\u00f2 riferirsi a due fiumi diversi:"}
{"id": "570530", "revid": "122724550", "url": "https://it.wikipedia.org/wiki?curid=570530", "title": "Gaetano Braga", "text": "Biografia.\nNato a Giulianova, inizi\u00f2 a rivelare la sua passione per la musica in giovane et\u00e0. Per interessamento di Amalia Acquaviva, moglie del principe di Stigliano Gioacchino Colonna, ebbe la possibilit\u00e0 di studiare a Napoli, dove ebbe tra i suoi insegnanti Saverio Mercadante. A 14 anni decise di dedicarsi in particolare allo studio del violoncello, strumento col quale si esib\u00ec in concerto per l'Europa, suonando in molte citt\u00e0 tedesche, a Vienna, Parigi, nonch\u00e9 a Firenze, dove fu sempre accolto con entusiasmo. Lasci\u00f2 Parigi in occasione delle due tourn\u00e8es in America, nel 1874 e 1875. Il miraggio dell\u2019America sembr\u00f2 al Braga ancora pi\u00f9 grande dopo le disastrose vicende legate alla rappresentazione del \"\u201cCaligola\u201d\". Il 29 agosto 1874 si imbarc\u00f2 su una nave da Brest, citt\u00e0 portuale della Francia, nella regione della Bretagna, diretto a New York. La prima tourn\u00e8e in America tocc\u00f2 diverse citt\u00e0, quali Boston, New Bedford, Worcester, Springfield, Filadelfia, Baltimora, Washington, Lockport ed altre. Il pubblico americano ebbe grande ammirazione per Gaetano Braga, come testimoniato da un articolo del \u201cCourrier des Estats-Unis, riportato nel numero della Gazzetta Musicale di Milano del 15 novembre 1874. Durante la tourn\u00e8e si rec\u00f2 anche a Cleveland, dove compose \"\u201cL\u2019esule\u201d\", una delle sue pi\u00f9 famose melodie, nella quale trasfuse la nostalgia per la sua terra natia echeggiando un popolarissimo canto abruzzese. A Chicago ottenne uno dei pi\u00f9 splendidi successi che gli toccassero in America. Il suo concerto dest\u00f2 un vero e proprio delirio tra gli spettatori e la stampa americana non esit\u00f2 ad elogiare i suoi meriti non solo come compositore, ma soprattutto come esecutore, chiamandolo \u201cKing violoncellist\u201d. Torn\u00f2 in America una seconda volta nell\u2019agosto del 1875. Giunse a NewYork il 7 settembre 1875 e vi rimase fino al 13 novembre, irritato e pentito per non aver trovato un contratto conveniente, part\u00ec di nuovo per l\u2019Europa.\nCome compositore raggiunse l'apice del successo con le opere \"Il ritratto\", \"Reginella\" e \"Caligola\".\nNel 1860 scrisse il \"Mormile\" che, rappresentato alla Scala, si rivel\u00f2 un insuccesso. Dopo questa avvilente parentesi, torn\u00f2 a Milano dove compose tra l'altro un \"Ruy Blas\", da Victor Hugo, che non fu mai rappresentato poich\u00e9 la giuria del Teatro alla Scala gli prefer\u00ec l'omonima opera di Filippo Marchetti.\nBraga mor\u00ec all'et\u00e0 di 76 anni a Milano.\nLa casa dove \u00e8 nato si trova in corso Garibaldi ed \u00e8 stata trasformata oggi in un museo dedicato alla vita del compositore.\nA lui sono intitolati il Conservatorio Statale di Teramo e il violoncello \"Stradivari Braga\", realizzato nel 1731 dal celebre liutaio cremonese."}
{"id": "570533", "revid": "2207713", "url": "https://it.wikipedia.org/wiki?curid=570533", "title": "Laodicea (Siria)", "text": "Laodicea (oggi Latakia o Lattakia, , in greco: \u039b\u03b1\u03bf\u03b4\u03b9\u03ba\u03b5\u03af\u03b1) \u00e8 la pi\u00f9 importante citt\u00e0 portuale della Siria, per i suoi maggiori porti che gli hanno valso una collocazione commerciale unica, e l'hanno arricchito di numerose strutture vitali, industriali e commerciali; Inoltre, la citt\u00e0 \u00e8 il centro amministrativo del Governatorato di Latakia. Ed \u00e8 considerata la quinta della Repubblica per popolazione, dopo Damasco, Aleppo, Homs e Hama, situata sulla costa orientale del Mar Mediterraneo, all'interno di una penisola marina, a circa 385 km a nord-ovest della capitale Damasco. Ha una popolazione di abitanti. Si trova molto vicina al confine con la Turchia. Non va confusa con Laodicea al Lico, antica citt\u00e0 dell'Asia Minore, oggi ridotta a terra coltivata.\nEtimologia.\nLatakia \u00e8 stata chiamata con un gran numero di nomi, con lo sviluppo delle fasi storiche e delle epoche che ha attraversato. Ai tempi dei Fenici era chiamato \"Ugarit\" per essere il sobborgo meridionale della famosa citt\u00e0 di Ugarit, e allo stesso modo, \"Shamra\". E pi\u00f9 vecchio di questi due nomi, era \"Yarimota\", che \u00e8 apparso nelle corrispondenze di Tel el-Amarna, poi il nome \u00e8 stato cambiato in \"Ramita\", che significa \"alto\". Il filosofo e il storico Filone lo chiam\u00f2 \"Ramathos\", che \u00e8 il nome di uno degli dei fenici.\nPer quanto riguarda la gente del posto, la chiamavano \"Muzbada\", che in arabo significa \"la schiuma del mare\", mentre l'imperatore Giustiniano la chiamava \"Theodorars\", e i crociati lo chiamavano \"Lalish\"..\nStoria.\nLa zona di Laodicea ha una lunga storia di insediamenti. I Fenici vi edificarono la citt\u00e0 di Ramitha, nota ai Greci col nome di Leuke Akte. Fu Seleuco I Nicatore a rifondarla e chiamarla Laodicea (in onore di sua madre). La citt\u00e0 divenne un porto importante soprattutto per l'esportazione del vino che veniva prodotto nelle colline dell'entroterra. Di quel periodo \u00e8 sopravvissuto un arco costruito sotto Settimio Severo. Nel IV secolo, la citt\u00e0 ebbe come vescovo il famoso eretico Apollinare di Laodicea. Dopo la divisione dell'Impero romano, fece parte dell'Impero bizantino, fino a quando venne occupata dagli Arabi musulmani.\nNel 494 e nel 555 Laodicea fu devastata dai terremoti; nel 638 fu presa dagli Arabi, sotto il cui dominio rimase fino al 1097, in cui cadde in mano di crociati, per tornare poi a cadere sotto il controllo di Saladino nel 1188. Dal XVI secolo fino alla prima guerra mondiale fu parte dell'Impero ottomano.\nFra il 22 settembre 1930 e il 1936, Laodicea fu capitale del Sangiaccato di Laodicea, uno stato formalmente autonomo governato dalla Francia per mandato della Societ\u00e0 delle Nazioni. Lo stato si estendeva lungo la costa e nell'entroterra fino ai monti. Nel 1936, Laodicea divenne parte della Siria.\nNel 1973, durante la Guerra del Kippur, nel mare di fronte a Laodicea si combatt\u00e9 un'importante battaglia fra israeliani e siriani (la prima in cui furono impiegati missili e contromisure elettroniche).\nSommosse popolari in Siria del 2011.\nIl 14 agosto 2011 le armate governative coadiuvate dalle forze navali bombardarono sia da terra sia dal mare la citt\u00e0; il bombardamento \u00e8 continuato anche il giorno successivo, quando le forze governative ordinarono alla popolazione civile di evacuare la parte meridionale della citt\u00e0. Il numero dei morti in questi attacchi fu superiore ai 50.\nLuoghi d'interesse.\nLaodicea \u00e8 una localit\u00e0 turistica con spiagge rinomate e interessanti siti archeologici.\nArco di Settimio Severo.\nLungo Port Said Street, \u00e8 presente l'arco trionfale dedicato all'imperatore roma Settimio Severo, costruito nel 183 d.C.\nUgarit.\n a nord della citt\u00e0 si trovano le rovine di Ugarit, una delle pi\u00f9 antiche citt\u00e0 del mondo, sede di un importante regno fenicio.\nVi furono ritrovati i pi\u00f9 antichi esempi di scrittura alfabetica.\nTabacco.\nIl tabacco di Laodicea, meglio noto come \"Laodicea\", \u00e8 un genere di tabacco sottoposto a uno speciale trattamento per ottenere un sapore particolarmente intenso e viene usato in molte misture specialmente di tabacco da pipa; oggi, tuttavia, la produzione di questo tipo di tabacco avviene prevalentemente a Cipro."}
{"id": "570537", "revid": "228587", "url": "https://it.wikipedia.org/wiki?curid=570537", "title": "Mercenari", "text": ""}
{"id": "570543", "revid": "228587", "url": "https://it.wikipedia.org/wiki?curid=570543", "title": "Convenzione", "text": "In altri casi si mantiene il nome inglese:"}
{"id": "570544", "revid": "1543377", "url": "https://it.wikipedia.org/wiki?curid=570544", "title": "Stare decisis", "text": "Lo stare decisis (in latino: \"rimanere su quanto deciso\") \u00e8 un principio generale dei sistemi di \"common law\", in forza del quale il giudice \u00e8 obbligato a conformarsi alla decisione adottata in una precedente sentenza, nel caso in cui la fattispecie portata al suo esame sia identica a quella gi\u00e0 trattata nel caso in essa deciso.\nIn questo modo, i \"precedenti\" desunti dalle sentenze anteriori operano come fonte di diritto e, negli ordinamenti di \"common law\", a tutt'oggi, la maggior parte delle norme \u00e8 prodotta proprio tramite questa fonte.\nEvoluzione storica.\nIl principio del precedente vincolante emerse gradualmente; infatti la formula \"stare decisis\" (mutuata dall'antica massima \"stare decisis et non quieta movere\") venne utilizzata per la prima volta nel 1670 dal giudice Hale. Tra Cinque e Seicento si afferm\u00f2 il criterio di ritenere vincolanti le decisioni assunte dalla \"Exchequer Chamber\", che per casi di particolare rilievo riuniva i giudici regi della \"Court of Exchequer\", della \"Court of King's/Queen's Bench\" e della \"Court of Common Pleas\". A fine Seicento la vincolativit\u00e0 delle decisioni dell\"'Exchequer Chamber\" era ormai pacifica. Con la diffusione nel XVIII secolo di \"law report\" affidabili, che consentivano una ricerca attendibile dei precedenti applicabili, la prassi di conformarsi ai precedenti giudiziari cominci\u00f2 a essere percepita come un obbligo, anche grazie all'alto prestigio sociale dei giudici.\nIn sede di teoria generale del diritto si elabor\u00f2 una cosiddetta \"teoria dichiarativa\" del \"common law\", secondo cui il giudice deve scoprire una regola giuridica gi\u00e0 esistente in natura come consuetudine, e, una volta scoperta, questa regola \u00e8 immutabile; il precedente giudiziario \u00e8 prova del diritto e pu\u00f2 essere corretto solo per specificare meglio quella regola consuetudinaria immutabile. Nella seconda met\u00e0 del XIX secolo vennero emanati nel Regno Unito i \"Judicature Acts\" del 1873 e 1875 che, nel riorganizzare il sistema delle corti inglesi, fissarono per la prima volta positivamente il principio per cui i giudici inferiori sono tenuti a rispettare i precedenti desumibili dalle sentenze dei giudici superiori, decretando formalmente l'obbligo di reiterazione del precedente giuridico. \nFrattanto, il principio dello \"stare decisis\" era entrato nell'ordinamento degli Stati Uniti, dopo il distacco delle Tredici colonie dalla madrepatria e, nel corso del XIX e XX secolo entr\u00f2 negli ordinamenti degli ex possedimenti britannici che via via conseguirono l'indipendenza.\nCaratteristiche generali.\nSecondo la teoria classica del precedente, l'efficacia vincolante della sentenza \u00e8 limitata alla sola \"ratio decidendi\", ossia agli argomenti essenziali addotti dal giudice per giustificare la decisione del caso a lui sottoposto o, secondo una diversa prospettiva, alla norma giuridica specifica, desumibile dalla sentenza in base alla quale \u00e8 stata assunta la decisione. \nLe rimanenti parti della sentenza, ossia le argomentazioni non essenziali per la decisione, costituiscono i cosiddetti \"obiter dicta\", ai quali non \u00e8 riconosciuta efficacia vincolante, ma solo persuasiva, in ragione della solidit\u00e0 delle argomentazioni su cui sono fondate.\nAll'operativit\u00e0 dello \"stare decisis\" \u00e8 dovuto il particolare stile delle sentenze dei giudici di \"common law\", che tendono a illustrare in modo molto dettagliato e circostanziato come sono giunti alla decisione. Cos\u00ec facendo il giudice, da un lato, giustifica la sua decisione alla luce dei precedenti applicabili e, dall'altro, agevola chi in futuro potrebbe trarre dei precedenti dalla sua sentenza.\nIn un sistema basato sullo \"stare decisis\" assume particolare importanza la conoscibilit\u00e0 delle sentenze, assicurata da apposite pubblicazioni note come \"Law Reports\": si tratta di raccolte di decisioni giudiziali selezionate, pubblicate periodicamente da privati o da organismi ufficiali.\nRapporto col diritto legislativo.\nLo \"stare decisis\" \u00e8 un tipico esempio di produzione normativa giurisprudenziale; le norme cos\u00ec prodotte costituiscono la cosiddetta \"common law\" (in una delle molteplici accezioni del termine) o diritto giurisprudenziale, che si contrappone al diritto legislativo, costituito invece dalle norme prodotte dal legislatore.\nIl diritto legislativo \u00e8 ritenuto prevalente sulla \"common law\", tuttavia l'impostazione spiccatamente casistica del sistema tende a ridurre la portata di questa prevalenza, circoscrivendola a un'azione derogatoria delle norme di produzione legislativa su quelle di produzione giurisprudenziale (secondo la regola del \"casus omissis\" le disposizioni legislative non possono, in linea di principio, essere estese al di fuori dei casi in esse espressamente previsti); questo spiega il caratteristico stile di redazione delle leggi negli ordinamenti di \"common law\", attraverso l'uso di norme estremamente dettagliate.\nLa produzione di norme in virt\u00f9 dello \"stare decisis\" avviene in modo nettamente diverso rispetto alle norme legislative (intese in senso lato, comprensive quindi anche di quelle regolamentari ecc.). In effetti, queste ultime sono prodotte da un atto normativo che \u00e8, quindi, la fonte del diritto; viceversa, nel caso dello \"stare decisis\" le norme non sono prodotte direttamente dalle sentenze dei giudici ma sono ricavate da esse attraverso un procedimento logico di tipo induttivo non dissimile da quello grazie al quale si ricavano i principi generali impliciti dalle norme legislative; la norma va quindi identificata nel principio decisionale, la \"ratio decidendi\", ricavata induttivamente dai precedenti. Diverse sono anche la modalit\u00e0 di applicazione della norma: nel caso del diritto di matrice legislativa, la norma viene ricavata dalla disposizione scritta attraverso l'interpretazione di quest'ultima, mentre, nel caso del diritto giurisprudenziale, la norma applicabile deve essere trovata per induzione dai precedenti.\nEfficacia \"orizzontale\" e \"verticale\".\nSi distingue lo \"stare decisis\" \"orizzontale\" da quello \"verticale\": il primo si ha quando il giudice si conforma a una precedente pronuncia gi\u00e0 emanata dal suo stesso ufficio; il secondo si ha quando il giudice si conforma a una precedente pronuncia emanata da un giudice a lui superiore, per competenza o funzione.\nNel caso dello \"stare decisis\" verticale, il giudice inferiore \u00e8 obbligato a conformarsi ai precedenti desumibili dalle pronunce di quello superiore. Invece, nel caso dello \"stare decisis\" orizzontale, non tutti gli ordinamenti obbligano il giudice a conformarsi ai precedenti; quando ci\u00f2 non avviene il precedente non ha efficacia vincolante (\"binding\") ma solo persuasiva (\"persuasive\"), la stessa che hanno gli \"obiter dicta\", i precedenti desumibili da pronunce di corti inferiori e le \"dissenting opinions\", ossia le posizioni di membri del collegio giudicante che non hanno trovato il consenso della maggioranza ma che, nondimeno, possono essere espresse in sede di sentenza.\nIn particolare, lo \"stare decisis\" orizzontale opera in modo vincolante in Gran Bretagna, anche se dal 1966 il comitato giudiziario della Camera dei Lord, che ha svolto fino al 2009 il ruolo di corte suprema, poteva discostarsi dai suoi precedenti, facolt\u00e0 di cui, peraltro, faceva uso molto raramente; lo \"stare decisis\" orizzontale non opera, invece, in modo vincolante negli Stati Uniti dove la Corte Suprema si discosta dai suoi precedenti assai pi\u00f9 frequentemente della Camera dei Lord britannica.\n\"Overruling\" e \"distinguishing\".\nUn precedente vincolante pu\u00f2 essere revocato da un giudice superiore a quello che lo ha stabilito nonch\u00e9, laddove non opera lo \"stare decisis\" orizzontale, da un giudice appartenente allo stesso ufficio di quest'ultimo. La revoca, che \u00e8 detta \"overruling\", determina l'esclusione retroattiva del precedente dalla \"common law\" e la sua sostituzione con il nuovo precedente stabilito dal giudice che l'ha operata. L\"'overruling\" deve essere adeguatamente motivato con riferimento, ad esempio, a una pi\u00f9 approfondita analisi della fattispecie, al mutamento delle circostanze di fatto o all'interesse pubblico.\nNegli Stati Uniti \u00e8 possibile il \"prospective overruling\", ossia l'esplicitazione di una nuova regola applicabile al caso concreto ma solo in futuro, con esclusione dunque della controversia di cui si sta decidendo, per tutelare l'affidamento delle parti e la certezza del diritto. \u00c8 possibile anche un \"anticipatory overruling\", ossia la disapplicazione del precedente di una Corte Suprema da parte di una corte inferiore fondato sulla ragionevole certezza che la Corte Suprema avrebbe cambiato il precedente.\nLa vincolativit\u00e0 del precedente pu\u00f2 inoltre essere superata con il \"distinguishing\": in questo caso il giudice esclude l'applicabilit\u00e0 di uno specifico precedente al caso di specie sulla base delle sottili differenze in fatto che possano marcare una certa distanza fra la fattispecie portata al suo esame e la fattispecie in passato decisa da altro giudice, sempre che tali differenze si possano considerare rilevanti per la questione da decidere. In altri termini, con il \"distinguishing\" il giudice dimostra che l'identit\u00e0 tra la fattispecie portata al suo esame e quella del precedente \u00e8 solo apparente. Il ricorso a questa tecnica, che gioca un ruolo molto importante nei sistemi di \"common law\", \u00e8, a differenza dell\"'overruling\", possibile anche ai giudici inferiori.\nTanto con l\"'overruling\" quanto con il \"distinguishing\" il giudice legittima s\u00e9 stesso a individuare autonomamente la regola del caso di specie, indipendentemente dalla vincolativit\u00e0 del precedente.\nIl procedimento logico inverso al \"distinguishing\" \u00e8 chiamato \"harmonizing\": con esso il giudice reputa irrilevanti le differenze tra la nuova controversia e quella decisa dal precedente, che viene cos\u00ec applicato.\nNegli ordinamenti di \"civil law\".\nIl principio dello \"stare decisis\" non \u00e8 di regola presente nei sistemi di \"civil law\" anche se alcuni di questi ordinamenti prevedono la vincolativit\u00e0 dei precedenti desumibili dalle sentenze della corte suprema. Peraltro, anche al di fuori di questi casi eccezionali, \"deve riconoscersi che, in sede di giurisdizione per principi o per clausole generali, \u00e8 operante anche nei sistemi di \"civil law\" la regola dello \"stare decisis\"\". Al contrario delle norme di \"common law\", per\u00f2, qui si tratta solo di una prassi e non di un obbligo della reiterazione; in questi sistemi, dunque, le corti apicali del giudizio svolgono una \"funzione nomofilattica\", affinch\u00e9 il giudizio possa uniformarsi sul territorio al fine di ottenere maggior praticit\u00e0 ed efficienza. \nIn tali casi la singola sentenza - oltre a decidere il caso di cui si occupa, facendo stato fra le parti, i loro eredi e aventi causa - pu\u00f2 avere una pi\u00f9 o meno incisiva forza persuasiva, in genere promanante dall'autorit\u00e0 del giudice che l'ha emanata e, ancor di pi\u00f9, dalla solidit\u00e0 della linea argomentativa seguita; questo vale soprattutto per le sentenze delle corti supreme che spesso, di fatto, finiscono per avere nell'ordinamento giuridico un'incidenza non dissimile da quella di una fonte del diritto."}
{"id": "570550", "revid": "373458", "url": "https://it.wikipedia.org/wiki?curid=570550", "title": "Mahfouz", "text": ""}
{"id": "570551", "revid": "1393243", "url": "https://it.wikipedia.org/wiki?curid=570551", "title": "Quake II", "text": "Quake II \u00e8 un videogioco di tipo sparatutto in prima persona sviluppato dalla Id Software e pubblicato da Activision il 9 dicembre 1997, per PC e diverse console.\nIl gioco in realt\u00e0 non \u00e8 un seguito di \"Quake\", dato che non esiste nessuna relazione di trama, ambientazione, armi o avversari: il nome \u00e8 rimasto per motivi commerciali. Il gioco successivo, Quake 3, non ha una modalit\u00e0 giocatore singolo che continui la storia di Quake 2 (anche se alcune armi e personaggi sono ispirati a quelli di Q2). La guerra fra umani e Strogg continua in \"Quake 4\". \"\" invece rappresenta un prequel agli eventi di Quake II.\nTrama.\nIn \"Quake II\" si impersona un Marine spaziale del quale si conosce solo il soprannome, \"Bitterman\", uno dei tanti soldati che fa parte dell'Operazione Alien Overlord, ultimo e disperato contrattacco da parte della razza umana contro gli alieni invasori chiamati Strogg. L'esercito terrestre riesce a raggiungere l'orbita del pianeta Stroggos, e i marine spaziali sbarcano a bordo di piccole navicelle monoposto, pi\u00f9 difficili da intercettare; una di queste \u00e8 costretta a un atterraggio di emergenza e il militare si ritrova separato dai suoi compagni, che rincontrer\u00e0, morti o nel momento della loro dipartita, andando avanti nella storia.\nLo scopo del protagonista \u00e8 compiere azioni di sabotaggio verso le strutture Strogg, al fine di distruggere la potente arma contraerea conosciuta come \"The Big Gun\" che continua a impedire l'attacco finale al pianeta degli Strogg e l'eliminazione del loro leader, Makron.\nModalit\u00e0 di gioco.\n\"Quake II\" \u00e8 uno sparatutto in prima persona. Il gameplay \u00e8 molto simile a quello visto nel primo \"Quake\" in termini di movimento e controlli, tuttavia la velocit\u00e0 di movimento \u00e8 stata ridotta e il giocatore pu\u00f2 ora abbassarsi con l'apposito tasto. Il gioco mantiene quattro delle otto armi presenti in \"Quake\" (Shotgun, Super Shotgun, Grenade Launcher, e Rocket Launcher) anche se sono stati completamente ridisegnati in modo grafico e, leggermente, anche nel loro funzionamento. Le restanti armi del primo \"Quake\" non sono presenti in \"Quake II\". Sono state introdotte sei nuove armi, alcune delle quali a laser: Blaster (pistola laser di default, con munizioni illimitate), Machine Gun, Chain Gun, Hyperblaster, Railgun e BFG9000. Il potenziamento \"Quad Damage\" del primo \"Quake\" \u00e8 presente in \"Quake II\" insieme a nuovi potenziamenti come: Ammo Pack, Invulnerability, Bandolier, Enviro-Suit, Rebreather, and Silencer. I nemici sono prevalentemente di natura robotica, dall'aspetto umano oppure animalesco. Sono presenti anche robot volanti, esoscheletri corazzati e creature mostruose.\nGiocatore singolo.\nIl giocatore singolo presenta parecchie differenze rispetto al primo \"Quake\". Innanzitutto, al giocatore vengono dati degli obbiettivi che portano avanti la trama del gioco, per esempio: rubare la testa del Tank Commander per aprire una porta e chiamare un bombardamento aereo su un bunker. Le scene di intermezzo in CGI vengono usate per illustrare al giocatore i progressi fatti nella campagna, sebbene siano essenzialmente lo stesso pezzo di video, che mostra un'immagine del giocatore che si muove attraverso i livelli del gioco. \u00c8 stato aggiunto anche un tipo di personaggio non ostile al giocatore: i vecchi compagni catturati dagli Strogg. Non \u00e8 possibile tuttavia interagire con questi, dato che gli Strogg hanno effettuato un lavaggio del cervello rendendoli pazzi.\nIl gioco presenta livelli molto pi\u00f9 grandi del primo \"Quake\", con molte pi\u00f9 aree aperte. C'\u00e8 anche, come \"Quake\", un livello \"Hub\" che consente al giocatore di tornare indietro e ripercorrere i livelli, dato che \u00e8 necessario per completare certi obbiettivi. Alcune textures e simboli che appaiono nel corso del gioco sono molto simili a quelli che si possono vedere in \"Quake\". I nemici, quando prendono danno, mostrano evidenti ferite sul corpo.\nMultigiocatore.\nIl sistema multigiocatore ha avuto un successo al di fuori della norma: infatti il sequel, \"Quake III Arena\", \u00e8 completamente incentrato sul multiplayer.\nAnche grazie al supporto di software esterni come GameSpy e All Seeing Eye, che aiutano ed organizzano la ricerca di server di gioco su Internet, il gioco online \u00e8 entrato nelle abitudini di molti videogiocatori.\nNella versione per il Nintendo 64, il multiplayer non \u00e8 online, ma si gioca al massimo in quattro sulla stessa console. Lo scopo principale \u00e8 di uccidere pi\u00f9 volte possibile gli altri giocatori.\nEspansioni.\nCome per Quake, sono state prodotte due espansioni ufficiali (chiamate \"Mission Pack\"), sviluppate esternamente, oltre che a una raccolta di mappe. Esistono due ulteriori espansioni commerciali ma non distribuite da id Software: \"Zaero\" e \"Juggernaut: The New Story For Quake II\".\n\"Quake II Mission Pack: The Reckoning\".\nSviluppata da Xatrix Entertainment e pubblicata il 31 maggio del 1998, la trama segue la storia di un marine di nome \"Joker\" appartenente a un commando di \u00e9lite, che deve infiltrarsi in una citt\u00e0 su una luna del pianeta Stroggos per distruggere la flotta Strogg che si sta preparando ad attaccare. Joker atterra nelle paludi circostanti al complesso dove la sua squadra lo sta aspettando. Viaggia attraverso le paludi e bypassa le difese esterne del complesso, attraversando quindi l'ingresso principale. Qui trova la sua squadra appena in tempo per vederla morire per mano delle forze Strogg. Successivamente, Joker scappa verso la raffineria dove aiuta l'Air Force a distruggere tutta la produzione di carburante, per poi infiltrarsi nello spazioporto Strogg, infiltrarsi in una nave cargo e raggiungere la base lunare, distruggerla e eliminare anche la flotta Strogg. Un fatto particolare \u00e8 che la sezione nella base lunare ha una bassa gravit\u00e0.\nAggiunge, inoltre, 18 nuovi livelli single player, 6 nuovi livelli deathmatch, 3 nuove armi (Ion Ripper, Phalanx Particle Cannon, Trap), un nuovo potenziamento, 2 nuovi nemici, 7 modifiche ai nemici gi\u00e0 esistenti e 5 nuove soundtrack.\n\"Quake II Mission Pack: Ground Zero\".\nSviluppata da Rogue Entertainment e pubblicata il 31 agosto del 1998, nella storia il \"Gravity Well\" ha intrappolato la flotta terrestre in orbita attorno al pianeta Stroggos. Uno dei marine che \u00e8 riuscito ad atterrare, Stepchild, deve farsi strada attraverso il Gravity Well per distruggerlo e, quindi, liberare la flotta in orbita e disabilitare l'intero sistema difensivo del pianeta.\nRogue Entertainment sono anche gli autori del secondo mission pack di Quake, \"Dissolution of Eternity\". Come nel precedente, vengono introdotti 5 nuove armi (tra i quali una motosega) e nemici, 7 nuovi power-up, 14 nuovi livelli singleplayer, 10 nuove mappe multiplayer e 5 nuove soundtrack.\n\"Netpack I: Extremities\".\nSi tratta di una raccolta di mod e mappe su disco, materiale che \u00e8 comunque possibile scaricare gratuitamente attraverso internet. Presenta 11 nuove modalit\u00e0 e 12 mappe deathmatch.\nMotore di gioco.\nIl motore grafico di Quake II \u00e8 l'Id Tech 2 - sviluppato dalla stessa Id Software - che oltre alla modalit\u00e0 rendering software supporta in maniera nativa le librerie OpenGL, Glide (3dfx) e Power VR. \nNel 2019 \u00e8 stata sviluppata una versione pesantemente modificata in collaborazione tra Id Software e il noto produttore di schede grafiche nVidia. Tale versione, denominata \"Quake II RTX\", supporta il ray tracing in tempo reale nei sistemi dotati di GPU nVidia GeForce RTX e presenta delle textures in alta risoluzione ottimizzate con i nuovi effetti di illuminazione globale. Pu\u00f2 essere scaricata gratuitamente sia come demo sia in versione completa per i possessori del gioco originale.\nColonna sonora.\nLa colonna sonora \u00e8 realizzata e prodotta dal gruppo tedesco specializzato in videogiochi Sonic Mayhem, mentre il tema introduttivo \u00e8 stato realizzato da Rob Zombie.\nMod.\nPer Quake 2 sono stati sviluppati molti \"mod\" amatoriali, espansioni gratuite al gioco originale che aggiungono nuove mappe, nuove modalit\u00e0 di gioco e nuove armi, sia dedicati al singleplayer che al multiplayer, soprattutto dopo il rilascio del codice sorgente del motore grafico del gioco. Tra i pi\u00f9 popolari va ricordato \"Action Quake 2\", che modifica il gioco in senso realistico."}
{"id": "570553", "revid": "76963", "url": "https://it.wikipedia.org/wiki?curid=570553", "title": "John Tenniel", "text": "Per quasi tutta la carriera disegn\u00f2 vignette satiriche e caricature per la rivista \"Punch\", ma viene ricordato soprattutto per le sue illustrazioni per i due romanzi di Lewis Carroll, \"Alice nel Paese delle Meraviglie\" e \"Attraverso lo specchio\". L'influenza dell'opera di Tenniel nella storia dell'illustrazione si pu\u00f2 osservare per esempio nei disegni di artisti gotici come Edward Gorey, Mark Ryden e Dame Darcy.\nBiografia.\nJohn Tenniel nacque a Londra. Da piccolo perse l'uso di un occhio in un incidente; in seguito impar\u00f2 a dipingere e disegnare da autodidatta, pur avendo per qualche tempo frequentato la Royal Academy. Nel 1836 invi\u00f2 una prima opera alla Royal Society of British Artists, e nel 1845 partecip\u00f2 a una gara per la decorazione dei muri del nuovo Palazzo di Westminster, vincendo un premio di 200 sterline e la commissione per dipingere un affresco nella Upper Waiting Hall della House of Lords.\nNonostante la sua aspirazione alle arti nobili, ben presto si afferm\u00f2 come disegnatore di vignette umoristiche, grazie anche al supporto dell'amico Charles Keene. In particolare ebbero un notevole successo le sue illustrazioni delle favole di Esopo, in cui Tenniel aveva unito il talento artistico al senso dello \"humour\" e a uno studio accurato degli animali e del loro comportamento. Nel 1850, a Natale, Mark Lemon gli offr\u00ec un posto come disegnatore associato per la rivista \"Punch\", insieme a John Leech (un altro celebre illustratore, Richard Doyle, aveva rifiutato il posto). Nel 1874 Tenniel fu eletto membro \"ad honorem\" del Royal Institute of Painters in Water Colours.\nQuando Leech mor\u00ec, Tenniel continu\u00f2 il lavoro presso \"Punch\" da solo, contribuendo a tutti i numeri della rivista, con la sola eccezione di brevi periodi di infermit\u00e0 o di vacanza, e realizzando circa 2300 vignette e un numero incalcolabile di disegni minori, distinguendosi per la qualit\u00e0 artistica delle sue opere e l'acutezza umoristica della sua satira. In generale, i suoi contributi a \"Punch\" erano in sintonia con la linea politica Whig della rivista, sebbene i toni delle sue opere fossero in genere pi\u00f9 moderati dei testi a cui si accompagnavano.\nPer i suoi meriti di artista, su richiesta di William Ewart Gladstone, nel 1893 gli fu conferita la carica di Cavaliere. Quando and\u00f2 in pensione, nel gennaio del 1901, gli fu tributato un banchetto d'addio con ospiti illustri come Arthur James Balfour (allora a capo della House of Commons) e altri membri dell'alta societ\u00e0 inglese.\nLe opere di Tenniel sono rinomate per l'accuratezza del disegno, la precisione del tratto, l'eleganza della composizione, e la genialit\u00e0 della satira; gli viene generalmente riconosciuto il merito di aver elevato la vignetta satirica a tema politico alla dignit\u00e0 di una vera e propria arte. Se fra i maggiori ispiratori del suo stile si possono citare Cornelius e Overbeck, il suo stile fu assolutamente originale.\nMostre delle opere di Tenniel si tennero nel 1895 e nel 1900. Di Tenniel \u00e8 anche il ritratto a mosaico di Leonardo da Vinci che si trova nel Victoria and Albert Museum."}
{"id": "570554", "revid": "79968", "url": "https://it.wikipedia.org/wiki?curid=570554", "title": "Nagib Mahfuz", "text": "Insignito del Premio Nobel per la letteratura nel 1988, Mahfuz diede forma ad una narrativa araba di portata universale. Nato nel quartiere di Gam\u0101liyya della capitale egiziana, proveniva da una famiglia piccolo-borghese. Si laure\u00f2 in filosofia presso l'Universit\u00e0 del Cairo (allora \"Universit\u00e0 chediviale Fu\u02be\u0101d I\") e venne assunto nell'amministrazione pubblica.\nDopo aver esordito nel romanzo storico, seguendo la moda letteraria (ma dai profondi risvolti etico-filosofici) del cosiddetto \"Faraonismo\", Mahfuz sub\u00ec l'influenza politica del grande pedagogo egiziano Salama Musa, un socialista vicino al pensiero del Fabianesimo e inaugur\u00f2 il filone narrativo del realismo sociale, ambientando le sue opere nei luoghi pi\u00f9 tradizionali del Cairo. A tal proposito vanno citati \"Khan el-Khalili\" (nome dell'antico bazar della citt\u00e0) e \"Zuq\u0101q al-Midaq\" (il \"Vicolo del mortaio\", da cui prende il titolo un suo romanzo). Nel 1956 pubblic\u00f2 il primo volume della trilogia: \"Bayn al-Qa\u1e63rayn\" (Tra i due palazzi), \"Qa\u1e63r al-Shawq\" (Il palazzo del desiderio) e \"al-Sukkariyya\" (nome di una strada del Cairo). Al 1959 risale \"Figli del nostro quartiere\"; al 1967 \"M\u012br\u0101m\u0101r\". Nel 1975 pubblic\u00f2 \"Storie del nostro quartiere\", il suo romanzo pi\u00f9 autobiografico.\nDal 1971 continu\u00f2 la sua prolifica attivit\u00e0 di scrittore e di editorialista del celebre quotidiano al-Ahram.\nBiografia.\nMahfuz scriveva ci\u00f2 che conosceva. In particolare storie ambientate al Cairo. Libri in grado di evocare, anche a grande distanza di tempo dall'epoca narrata, la medesima atmosfera che ancora oggi si assapora, rendendo cos\u00ec la sua opera sempre attuale.&lt;br&gt;\nNagib Mahfuz ha vissuto nella zona di Khan el-Khalili, una delle pi\u00f9 suggestive del Cairo dove si trovano bazar e mercati, dove turisti e gente locale si riversa in gran numero quotidianamente nella strada e nell'aria si sente quel particolare odore di spezie e caff\u00e8, che fanno da sfondo ideale ai suoi romanzi che in quel \"suq\" sono spesso ambientati.&lt;br&gt;\nMahfuz ha scritto anche per il cinema, del quale egli ha detto: \u201cSono diventato un poeta, perch\u00e9 sono un impiegato\u201d, come i personaggi del libro \"Il giorno in cui fu ucciso il leader\", libro che scrisse nel 1985 ma che \u00e8 stato tradotto in italiano solo nel 2005, ambientato nel 1981 quando il Presidente Anwar al-Sadat venne assassinato da parte di esponenti traditori dell'esercito.\nTra gli scritti per il cinema si ricordano: \"La battaglia di Tebe\", \"Akhenaton\" e \"La maledizione di Cheope\".&lt;br&gt;\nMahfuz ha pubblicato una cinquantina di romanzi, tra cui la \"Trilogia del Cairo\" (1956-57), \"Il rione dei ragazzi\" (1959), a lungo censurato per blasfemia in Egitto, \"Il ladro e i cani\" (1961) e \"Il nostro quartiere\". Nei suoi romanzi, egli descrive in maniera molto approfondita gli aspetti della vita popolare cairota. Gli unici romanzi non ambientati nella capitale egiziana sono \"M\u012br\u0101m\u0101r\" e \"La quaglia e l'autunno\", testi incentrati su Alessandria d'Egitto.\nOpere.\nNota: Talvolta la medesima opera \u00e8 stata pubblicata in italiano da editori differenti con titoli diversi.\nOnorificenze.\nOnorificenze egiziane.\n Cavaliere di gran croce dell'Ordine al Merito\nCuriosit\u00e0.\nIn suo onore \u00e8 stato chiamato un dessert \"nautico\" inventato nel 1988 a base di frutta e spezie."}
{"id": "570556", "revid": "1573940", "url": "https://it.wikipedia.org/wiki?curid=570556", "title": "Passer montanus", "text": "Il passero mattugio (\"Passer montanus\" ()) o passera mattugia \u00e8 un uccello della famiglia Passeridae, molto comune nei paesi europei. \nDescrizione.\nDa non confondere con il passero domestico, la taglia media \u00e8 di 14\u00a0cm, il peso di quasi 22 grammi e l'apertura alare \u00e8 di 20-22 centimetri. Non esiste dimorfismo sessuale, il capo \u00e8 di colore nocciola, gola e guance sono nere, ventre bianco, petto grigio, ali e coda marroni e nere, il dorso \u00e8 marrone. Inoltre presenta un collare quasi tutto bianco. I giovani invece presentano una colorazione in generale pi\u00f9 smorta e la macchia guanciale appena percettibile. Inoltre il becco dei giovani leggermente pi\u00f9 chiaro a differenza del becco degli adulti.\nBiologia.\nAlimentazione.\nEssendo onnivoro, mangia di tutto, prevalentemente semi, frutta ed insetti, tranne latte e latticini che ne causerebbero la morte immediata.\nRiproduzione.\nPer il nido preferisce luoghi vicino ad abitazioni umane o buchi di alberi, vi depone fino a sette uova, i genitori si alternano nella cova, e nello svezzamento dei piccoli.\nDistribuzione e habitat.\nLo si trova in quasi tutta Europa, Asia, ma anche in quasi tutto il resto del continente per introduzione. Frequenta le campagne, raramente i centri abitati, dove riesce a trovare cibo, e posti ideali per la riproduzione.\nSistematica.\nSono note le seguenti sottospecie:"}
{"id": "570557", "revid": "587728", "url": "https://it.wikipedia.org/wiki?curid=570557", "title": "Convention", "text": ""}
{"id": "570562", "revid": "1632387", "url": "https://it.wikipedia.org/wiki?curid=570562", "title": "Portrait of the Goddess", "text": "Portrait of the Goddess \u00e8 un album della band dell'Orange County Bleeding Through, pubblicato il 30 aprile 2002 dalla Indecision Records."}
{"id": "570570", "revid": "1632387", "url": "https://it.wikipedia.org/wiki?curid=570570", "title": "This Is Love, This Is Murderous", "text": "This Is Love, This Is Murderous \u00e8 il terzo album della band Californiana Bleeding Through, pubblicato nel 2003. \u00c8 il debutto del gruppo con la Trustkill Records."}
{"id": "570574", "revid": "1573940", "url": "https://it.wikipedia.org/wiki?curid=570574", "title": "Noasaurus leali", "text": "Il noasauro (Noasaurus leali ) \u00e8 un dinosauro carnivoro vissuto nel Cretaceo superiore (Maastrichtiano, circa 70 milioni di anni fa) in Argentina.\nUn artiglio enorme.\nIl nome di questo dinosauro significa \"lucertola del Nordovest dell'Argentina\", dalla regione in cui i suoi resti sono stati ritrovati, nel 1980. Essi sono molto frammentari, ma fanno supporre che l'animale fosse di piccole dimensioni, e includono un mascellare stranamente alto, un quadrato piuttosto robusto e soprattutto una falange unita a un grande artiglio ricurvo. Jos\u00e9 Bonaparte e Jaime Powell, che per primi descrissero questo animale, ritennero che questo artiglio fosse posizionato nelle zampe inferiori, e funzionasse in modo analogo ai dromeosauridi dei continenti settentrionali, nonostante le due strutture fossero decisamente diverse.\nNuove scoperte.\nBonaparte e Powell, inoltre, a causa della forma della mascella compresero che questo piccolo dinosauro, lungo circa 2,4 metri, potesse essere imparentato con una linea di grandi predoni sudamericani appena scoperta, gli abelisauridi. Le rilevanti peculiarit\u00e0 di \"Noasaurus\", per\u00f2, indussero i due paleontologi a classificarlo in una famiglia a s\u00e9 stante, quella dei noasauridi. Molti anni pi\u00f9 tardi, nel 2001, la scoperta di un animale molto simile in Madagascar chiar\u00ec il probabile aspetto del noasauro: il nuovo fossile, denominato \"Masiakasaurus knopfleri\", era noto attraverso resti pi\u00f9 completi che mostravano come il presunto artiglio degli arti posteriori era in realt\u00e0 posizionato sulle zampe anteriori dell'animale. E cos\u00ec doveva essere anche in \"Noasaurus\".\nDescrizione e comportamento.\nIl noasauro doveva avere un corpo piuttosto lungo e zampe posteriori muscolose e sottili, anche se non troppo allungate. Le zampe anteriori, invece, erano robuste e fornite di formidabili artigli con i quali il noasauro ghermiva le prede. Il collo sottile era sormontato da una grossa testa armata di denti lunghi e ricurvi.\nIl noasauro \u00e8 stato scoperto in prossimit\u00e0 di molti resti di uccelli enantiorniti: con tutta probabilit\u00e0 questi ultimi erano le prede favorite del piccolo predatore."}
{"id": "570575", "revid": "22356", "url": "https://it.wikipedia.org/wiki?curid=570575", "title": "Noasaurus", "text": ""}
{"id": "570578", "revid": "115751", "url": "https://it.wikipedia.org/wiki?curid=570578", "title": "Tor", "text": ""}
{"id": "570579", "revid": "41310", "url": "https://it.wikipedia.org/wiki?curid=570579", "title": "Area di Libero Commercio delle Americhe", "text": ""}
{"id": "570580", "revid": "228587", "url": "https://it.wikipedia.org/wiki?curid=570580", "title": "The Truth (Bleeding Through)", "text": "The Truth \u00e8 il quarto album dei Bleeding Through. \u00c8 uscito il 10 gennaio 2006 con la pubblicazione di 2 singoli, \"Kill to Believe\" e \"Love in Slow Motion\", accompagnati dai rispettivi video."}
{"id": "570581", "revid": "77358", "url": "https://it.wikipedia.org/wiki?curid=570581", "title": "Area del Libero Commercio delle Americhe", "text": ""}
{"id": "570583", "revid": "6923", "url": "https://it.wikipedia.org/wiki?curid=570583", "title": "Fabryka Samochod\u00f3w Osobowych", "text": "La Fabryka Samochod\u00f3w Osobowych (letteralmente: \"Fabbrica di automobili per persone, per trasporto di persone\"), conosciuta internazionalmente con la sigla FSO, \u00e8 stata una casa automobilistica polacca fondata nel 1951 e in attivit\u00e0 fino al 2011.\nStoria e modelli.\nLa produzione di auto inizia nel 1951 grazie ad un accordo di collaborazione con il gruppo sovietico GAZ per la produzione su licenza della FSO Warszawa una copia della GAZ \"M20 Pobjeda\" disponibile in versione berlina 2 volumi, giardinetta e tre volumi (solo della FSO).\nIl primo modello di completa produzione e progettazione propria fu la FSO Syrena; l'inizio degli studi in merito risalgono al 1953 e la sua presentazione al 1957. Vettura economica nata con lo scopo ambizioso di motorizzare la Polonia del dopoguerra, era dotata di un motore a due tempi di piccola cilindrata, seguendo in questo l'esempio della pi\u00f9 famosa Trabant. La produzione della Syrena prosegu\u00ec per 25 anni, anche dopo che la stessa venne trasferita nel 1972 allo stabilimento della FSM e assomma a circa 520.000 esemplari costruiti.\nDopo alcuni anni in cui vennero realizzati anche alcuni prototipi disegnati da Ghia, come la Warszawa 210, mai passati alla costruzione in serie, nel 1965 venne siglato un nuovo accordo di cooperazione con la Fiat per la produzione in Polonia di alcuni modelli della gamma italiana su licenza.\nGi\u00e0 nell'anteguerra la Fiat era presente in Polonia con la Polski Fiat ma la sua presenza aument\u00f2 grazie anche alla decisione di costruire un nuovo grande impianto in compartecipazione a Tychy e la conseguente nascita della FSM.\nA Varsavia invece la FSO inizia (nel 1968) la produzione di vasta scala della Polski Fiat 125p peraltro molto diversa dalla omonima \"cugina\" italiana: infatti sotto una carrozzeria molto simile montava i motori delle Fiat 1300 e 1500 ed era disponibile anche in versioni non presenti sul mercato italiano come la Familiare e il pick-up. La costruzione della Polski Fiat 125p ebbe termine oltre vent'anni dopo, nel 1991.\nNel 1978, ancora sulla base della Polski Fiat 125p, venne lanciata anche la FSO Polonez, vettura che dominer\u00e0 il mercato polacco per oltre un ventennio. Inizialmente aveva una carrozzeria piuttosto moderna, il cui \"design\" si doveva a Giorgetto Giugiaro, ma montava sempre i motori della Fiat 1500 ed aveva la stessa meccanica. Con il nome Polonez varie serie susseguirono fino al 2002, con versioni berlina, station wagon, pick-up e anche in versione limousine e coup\u00e9 (equipaggiata con lo stesso motore della Lancia Stratos).\nIl 1989 fu un altro anno cruciale nella storia della FSO, con la decisione del governo polacco di procedere ad sua privatizzazione, culminata anni dopo con la definitiva vendita alla Daewoo e la ridenominazione aziendale in Daewoo-FSO. La casa coreana inizi\u00f2 la produzione negli stabilimenti polacchi di alcuni suoi modelli rimarchiati, la Daewoo Lanos rinominata \"FSO Lanos\" e la Daewoo Matiz diventata \"FSO Matiz\", mantenendo peraltro in catalogo anche la Polonez.\nLa Daewoo-FSO rimase in seguito coinvolta negli sconvolgimenti della casa madre coreana, venduta alla General Motors senza peraltro le sue attivit\u00e0 europee; di conseguenza nel 2004 venne ripresa la denominazione precedente di \"FSO\", riuscendo almeno a mantenere l'accordo per la produzione fino al 2011 dei modelli gi\u00e0 in linea di montaggio.\nNel corso del 2011 sono avvenute varie dismissioni in conseguenza della fine dell'accordo produttivo con la Daewoo e in seguito l'impianto ha cessato ogni attivit\u00e0 produttiva, sancendo la fine della casa automobilistica."}
{"id": "570586", "revid": "2201490", "url": "https://it.wikipedia.org/wiki?curid=570586", "title": "A0", "text": ""}
{"id": "570588", "revid": "1873017", "url": "https://it.wikipedia.org/wiki?curid=570588", "title": "Radio City Music Hall", "text": "Il Radio City Music Hall \u00e8 un teatro polivalente situato nel complesso immobiliare Rockefeller Center a New York negli Stati Uniti.\nConosciuto anche come \"The Showplace of the Nation\", fu progettato da Donald Deskey e inaugurato il 27 dicembre 1932 con la versione cinematografica della commedia di Philip Barry \"The Animal Kingdom\". Il teatro \u00e8 anche la sede del \"Radio City Christmas Spectacular\", il tradizionale spettacolo natalizio newyorkese in scena dal 1933.\nL'edificio \u00e8 inoltre usato come sala cinematografica e per concerti ed eventi di vario genere. Fra gli artisti che vi si sono esibiti si ricordano il crooner Frank Sinatra, il bassista Roger Waters, Adele, Ella Fitzgerald, John Denver, Ray Charles, B.B. King, Sting, Liza Minnelli, Tony Bennett, C\u00e9line Dion, Britney Spears, Jos\u00e9 Carreras, Eurythmics, Linda Ronstadt, l'orchestra di Count Basie, Sammy Davis Jr., Whitney Houston, e molti altri.\nGli interni di Deskey sono considerati uno dei massimi esempi di art d\u00e9co nel mondo: la sala principale \u00e8 particolarmente celebre per i suoi colori accesi che ricordano quelli di un infuocato tramonto concentrico al palcoscenico."}
{"id": "570589", "revid": "1613689", "url": "https://it.wikipedia.org/wiki?curid=570589", "title": "Mandubi", "text": "I Mandubi (in latino \"Mandubii\") furono una popolazione della Gallia celtica, nell'attuale Franca Contea, a nord degli Edui. Il loro centro principale era Alesia."}
{"id": "570590", "revid": "63078", "url": "https://it.wikipedia.org/wiki?curid=570590", "title": "Settlers", "text": ""}
{"id": "570597", "revid": "842", "url": "https://it.wikipedia.org/wiki?curid=570597", "title": "Command and conquer", "text": ""}
{"id": "570598", "revid": "486946", "url": "https://it.wikipedia.org/wiki?curid=570598", "title": "Universo di starcraft", "text": ""}
{"id": "570601", "revid": "1776051", "url": "https://it.wikipedia.org/wiki?curid=570601", "title": "New Found Power", "text": "New Found Power \u00e8 l'album di debutto della band Damageplan. New Found Power era anche il nome originale del gruppo. Molte canzoni di questo album hanno chiari riferimenti allo stile dei Pantera e di Phil Anselmo. Nel disco ci sono anche due ospiti; il brano \"Fuck You\" \u00e8 cantato da Corey Taylor (Slipknot) e la finale \"Soul Bleed\" \u00e8 suonata da Darrell in compagnia di Zakk Wylde."}
{"id": "570603", "revid": "1305772", "url": "https://it.wikipedia.org/wiki?curid=570603", "title": "A5", "text": ""}
{"id": "570604", "revid": "78273", "url": "https://it.wikipedia.org/wiki?curid=570604", "title": "Puzzle Games", "text": ""}
{"id": "570605", "revid": "899609", "url": "https://it.wikipedia.org/wiki?curid=570605", "title": "Fabryka Samochod\u00f3w Ma\u0142olitra\u017cowych", "text": "La Fabryka Samochod\u00f3w Ma\u0142olitra\u017cowych (conosciuta con la sigla FSM) era una fabbrica polacca di automobili nata a Bielsko-Bia\u0142a. Nel 1969 ampli\u00f2 la produzione sugli stabilimenti di presse e carrozzeria di Tychy. Si differenziava dalla sorella maggiore (F.S.O.) proprio nella terza lettera della sigla.\nLe origini e il nome.\nIl significato, difatti, per la prima consiste in \"Fabbrica di autovetture di piccoli litri\" (riferimento alla cilindrata); per la seconda consiste in \"Fabbrica di autovetture per persone\" (dal polacco osoba = persona). La FSO, con stabilimenti presso Pozna\u0144, che prima di essere acquisita dalla Daewoo produsse negli anni settanta la Fiat 132, una versione modificata della Fiat 125 e pi\u00f9 recentemente una vettura prettamente polacca: la \"Polonez\".\nPresso la F.S.M., in passato, oltre alle autovetture vennero prodotte anche biciclette e coltelli. Le fonti di approvvigionamento dell'acciaio furono le vicine fonderie di Hustron.\nLe vetture storiche.\nLa prima automobile prodotta \u00e8 stata la Syrena 104 nel mese di ottobre 1971 per un totale di 117 vetture. Il modello successivo \u00e8 stata FSM Syrena 105. La produzione venne poi spostata presso la FSO il 21 agosto 1972. Successivamente fu la volta della FSM Syrena R-20 e FSM Syrena Bosto (dal 1974). Nel 1974, la produzione annua raggiunse le 39028 unit\u00e0 mentre nel periodo 1975 - 1980 \u00e8 stata di 35500-38000. \nLa 126P.\nA seguito dell'accordo stretto con la Fiat venne iniziata la produzione della Fiat 126P: una variante della Fiat 126 per il mercato polacco (dove \"P\" sta per \"Polska\") nel nuovo stabilimento a Tychy (1975). La capacit\u00e0 produttiva dell'impianto venne aumentata di circa 60000-70000 unit\u00e0 all'anno. Col trasferimento della totale produzione da Fiat-Cassino a FSM, i volumi aumentarono vertiginosamente fino a stabilizzarsi (1980) alla media di 1.000 vetture/giorno. Oltre alle 126P venivano prodotte le Fiat 126: un terzo del prodotto era destinato al mercato europeo, nel quale la Fiat manteneva la commercializzazione, ed il rimanente era destinato al mercato interno. Si pu\u00f2 dire che la 126 fu l'auto di motorizzazione di massa della Polonia. Affettuosamente la vettura venne chiamata \"Maluch\" (piccola). La produzione della Fiat 126P Bis cess\u00f2, a Tychy, nel 1991 per fare posto alla produzione della Fiat Cinquecento. Il modello 126p continu\u00f2 ad essere prodotto, con volumi ridotti, presso gli stabilimenti FSM Bielsko-Bia\u0142a fino all'anno 2000 con motorizzazioni fino a 700\u00a0cm\u00b3.\nLa Beskid.\nPrima di essere assorbita completamente della Fiat venne presentato un prototipo monovolume molto simile alla Renault Twingo che avrebbe dovuto sostituire la 126p chiamata Beskid. Avrebbe dovuto essere una vettura economica il cui progetto era curato dalla BOSMAL Automotive Centro Ricerca e Sviluppo nel periodo 1982-1986.\nL'auto non \u00e8 mai stata prodotta per motivi politici. Inoltre l'idea era quella che la vettura sarebbe stato un progetto alternativo se i colloqui di licenza con la Fiat non fossero andati a buon fine. Inoltre la Fiat stava gi\u00e0 producendo i primi esemplari di Cinquecento. Tutti e sette i prototipi Beskid avrebbero dovuto essere distrutti, ma tre sono stati salvati.\nLa BOSMAL non aveva i fondi necessari per l'estensione del brevetto del monovolume. 10 anni pi\u00f9 tardi fu proprio la francese Renault Twingo ad utilizzare un layout molto simile, anche se i funzionari della Renault negano qualsiasi influenza diretta (si dice che Citro\u00ebn AX aveva forma simile nei suoi primi schemi). Il corpo della vettura aveva un coefficiente di resistenza aerodinamica di 0,29 (uno dei migliori per l'epoca), che portava un risparmio di carburante di circa 3,9\u00a0l ogni 100\u00a0km ad una velocit\u00e0 di circa 90\u00a0km/h (la cilindrata era di 594 centimetri cubi, con potenza massima 20,6\u00a0kW (28 Cavalli)).\nIl nome deriva dalle montagne Beschidi.\nLa Fiat aveva gi\u00e0 disponibile il progetto della Fiat Cinquecento che entr\u00f2 in produzione inizialmente affiancando la \"Maluch\".\nPrivatizzata negli anni novanta venne rilevata dalla Fiat e divenne Fiat Auto Poland e dispone di due stabilimenti, entrambi nel Voivodato della Slesia:\nCuriosit\u00e0.\nLe prime vetture marchiate 126p ebbero ancora il logo FSM.\nDalla Fiat 126p venne ricavata anche una versione anfibia a sei ruote presso lo stabilimento di mezzi militari LPT."}
{"id": "570606", "revid": "63152025", "url": "https://it.wikipedia.org/wiki?curid=570606", "title": "RSS di Kazakistan", "text": ""}
{"id": "570608", "revid": "228587", "url": "https://it.wikipedia.org/wiki?curid=570608", "title": "Punch", "text": ""}
{"id": "570609", "revid": "76963", "url": "https://it.wikipedia.org/wiki?curid=570609", "title": "Andrew James Trauth", "text": "Meglio noto come A. J. Trauth, \u00e8 un attore divenuto famoso per aver interpretato il ruolo di Alan Twitty nel telefilm \"Even Stevens\" ed aver doppiato il cartone animato \"Kim Possible\", dove presta la voce a Josh Mankey; entrambi i programmi sono trasmessi da Disney Channel. Attualmente il giovane attore risiede a Las Vegas.\nVita privata.\nIl 6 dicembre 2014, dopo tre anni di fidanzamento, ha sposato l'attrice Leah Pipes a Santa Barbara.\nCuriosit\u00e0.\nI suoi interessi riguardano la matematica, il teatro e la musica. Infatti Trauth \u00e8 un componente della band musicale Mavin (in passato nota come Badge), insieme ai fratelli maggiori, Chris e Pete. Altri hobby dell'attore sono il surf, lo snowboard, lo skateboard e il wakeboard.\nI suoi cantanti preferiti sono Derek and the Dominos, Jimi Hendrix, Weezer e i Beatles."}
{"id": "570613", "revid": "1610933", "url": "https://it.wikipedia.org/wiki?curid=570613", "title": "Passera mattugia", "text": ""}
{"id": "570621", "revid": "80648", "url": "https://it.wikipedia.org/wiki?curid=570621", "title": "Passero mattugio", "text": ""}
{"id": "570622", "revid": "63078", "url": "https://it.wikipedia.org/wiki?curid=570622", "title": "Settlers 3", "text": ""}
{"id": "570624", "revid": "287204", "url": "https://it.wikipedia.org/wiki?curid=570624", "title": "Campionato norvegese di calcio", "text": "Il campionato norvegese di calcio (Fotball i Norge) \u00e8 un insieme di tornei nazionali organizzati dalla Norges Fotballforbund (NFF). I campionati sono suddivisi ed organizzati in pi\u00f9 livelli: la massima divisione \u00e8 la Eliteserien, un campionato di 16 squadre che assegna il titolo nazionale. Il campionato si disputa regolarmente dal 1937.\nOgni squadra affronta tutte le altre squadre del torneo di appartenenza due volte, una presso il proprio campo (partita in casa) l'altra presso il campo della squadra avversaria (partita in trasferta) con uno svolgimento detto Girone all'italiana.\nStruttura.\nLe serie calcistiche che hanno carattere nazionale sono cos\u00ec strutturate:\nEsistono poi le serie inferiori, su base regionale, dalla Division 4 alla 8."}
{"id": "570625", "revid": "1305772", "url": "https://it.wikipedia.org/wiki?curid=570625", "title": "A6", "text": ""}
{"id": "570626", "revid": "729019", "url": "https://it.wikipedia.org/wiki?curid=570626", "title": "Isola di Southampton", "text": "Southampton \u00e8 un'isola del Canada posta all'ingresso della baia di Hudson nel territorio del Nunavut.\nGeografia.\nSouthampton \u00e8 separata ad ovest dal \"Roes Welcome Sond\" dalla costa del Nunavut. A sud si affaccia sulla baia di Hudson ed a sud-est \u00e8 separata dagli stretti di \"Fisher\" e \"Evans\" dall'isola di Coats. A nord-est si affaccia sul canale di Foxe che la separa dall'isola di Baffin e sul bacino di Foxe, che \u00e8 parte del mar Glaciale Artico.\nIl territorio \u00e8 collinoso e raggiunge l'altezza massima con il monte \"Saorre\" di 411 metri di altezza.\nL'isola fa parte della regione di Kivalliq del territorio di Nunavut ed ha una superficie di 41.214 lmq. L'unico insediamento \u00e8 la comunit\u00e0 inuit di Coral Harbour (\"Salliq\" in lingua inuit), raggiungibile solo con l'aereo, che contava 820 abitanti al censimento del 2006.\nGli spostamenti all'interno sono possibili solo grazie a mezzi battipista e all'aereo.\nStoria.\nL'isola ricevette il nome \"Southampton\" dall'esploratore inglese Thomas Button che nel 1613, nel corso di un suo viaggio alla ricerca del passaggio a nord-ovest, esplor\u00f2 le sue coste meridionali. Chiam\u00f2 l'isola Southampton in onore del benefattore che aveva finanziato un suo precedente viaggio. Nel corso del XIX secolo l'isola fu visitata prevalentemente da balenieri.\nA quel tempo Southampton era abitata dalla popolazione indigena degli \"Sadlermiut\" (o \"Sallirmiut\" \"abitanti di Salliq\"), che era l'ultima sopravvissuta delle popolazioni pre-eschimesi della cultura Dorset (Tuniit). I \"Sadlermiut\" si estinsero nel 1902 in conseguenza della malattia, probabilmente influenza o febbre tifoide, contratta da un marinaio malato della baleniera \"Active\", che li stermin\u00f2 nel corso di poche settimane.\nNel 1924 la Compagnia della Baia di Hudson apr\u00ec una stazione commerciale sull'isola e gli inuit dall'isola di Baffin e da altre aree cominciarono ad affluirvi. Durante la seconda guerra mondiale nei pressi di \"Coral Harbour\" fu costruita una base militare americana, oggi dismessa.\nFauna.\nL'isola ha una ricca fauna che conta tra gli altri: carib\u00f9, orsi polari, foche, trichechi, girifalchi sterne oche delle nevi oche del Canada e raramente falchi pellegrini.\nLe riserve di \"East Bay Bird Sanctuary\" e l\"'Harry Gibbons Bird Sanctuary\" sono state istituite per proteggere i luoghi di riproduzione dell'oca azzurra (Anser caerulescens caerulescens)."}
{"id": "570628", "revid": "767487", "url": "https://it.wikipedia.org/wiki?curid=570628", "title": "Neck and Neck", "text": "Neck and Neck \u00e8 un album di Mark Knopfler, realizzato in collaborazione con Chet Atkins, pubblicato nel 1990. In questo album, Knopfler si toglie la soddisfazione di abbandonare per un po' i Dire Straits, per suonare con uno dei suoi miti di giovent\u00f9: Chet Atkins, l'ex chitarrista degli Everly Brothers.\nIl disco.\nSi tratta di un album all'insegna del piacere di suonare, divertendosi, senza nessun regalo al marketing.\nI due leggendari autori si divertono a \"chiacchierare\" e prendersi in giro con le chitarre, regalando un piccolo gioiello che spazia con indifferenza dal country al jazz, passando per il pi\u00f9 puro rock 'n' roll."}
{"id": "570629", "revid": "174925", "url": "https://it.wikipedia.org/wiki?curid=570629", "title": "Oppidum fortificato", "text": ""}
{"id": "570631", "revid": "712828", "url": "https://it.wikipedia.org/wiki?curid=570631", "title": "Chandrila", "text": ""}
{"id": "570638", "revid": "36426", "url": "https://it.wikipedia.org/wiki?curid=570638", "title": "Giusto Utens", "text": "Trasferitosi a Carrara intorno al 1580, qui si spos\u00f2 nel 1588 e vi mor\u00ec nel 1609, lasciando un figlio, Domenico, anch'esso pittore.\nLe lunette delle ville medicee.\nLa sua opera pi\u00f9 famosa \u00e8 la serie di quattordici lunette raffiguranti le ville medicee (1599-1602), con idilliache vedute aeree di precisione calligrafica, molto decorative e preziose testimonianze sull'aspetto di questi edifici nel passato. Esse furono dipinte per la villa Medicea di Artimino come \"inventario\" (diremmo oggi \"catasto\") dei possedimenti del granduca Ferdinando I de' Medici, e dopo vari spostamenti, sono conservate oggi nella villa della Petraia a Firenze. In origine erano 17, ma solo 14 ci sono pervenute.\nLe ville raffigurate sono:\nSi pensa che nelle tre lunette mancanti fossero dipinte la villa di Artimino e, forse, la villa Medicea di Careggi. In ogni caso nei primi anni del Novecento un anonimo artista realizz\u00f2 tre lunette per completare la serie, ispirate alle vedute settecentesche di Giuseppe Zocchi e di stile completamente diverso, senza prospettiva \"a volo d'uccello\", raffiguranti la villa di Careggi, quella di Cerreto Guidi e quella di Poggio Imperiale, che all'epoca di Giusto Utens si sarebbe chiamata secondo l'antica denominazione \"Poggio Baroncelli\"."}
{"id": "570640", "revid": "2176179", "url": "https://it.wikipedia.org/wiki?curid=570640", "title": "Fortezza di collina", "text": "Fortezza di collina \u00e8 un termine comunemente usato dagli archeologi per descrivere recinzioni fortificate situate su di un'altura per sfruttare il vantaggio difensivo dell'altezza. Questa fortificazione consiste di uno o pi\u00f9 terrapieni circolari o semicircolari in terra o pietra, spesso con fossati esterni, che seguivano il profilo della collina.\nDietro questa definizione la variet\u00e0 di tipi e di periodi \u00e8 ampia. Alcune erano anche insediamenti, mentre altre appaiono essere state occupate solo stagionalmente o in tempi di conflitto. Inoltre, molte cosiddette 'fortezze di collina', dopo attenti scavi archeologici, si \u00e8 scoperto non vennero usate per scopi militari, ma per raccogliere bestiame, cavalli e altri animali domestici.\nLe fortezze di collina sono molto comuni in tutta Europa. Nell'Europa Centrale le fortezze di collina comparvero nel tardo Neolitico, ma sono particolarmente comuni nella cultura di Urnfield dell'et\u00e0 del bronzo e nella cultura di Hallstatt all'inizio dell'et\u00e0 del ferro, e vennero costruite fino ai tempi della conquista romana in molte aree. Giulio Cesare descrisse le grandi fortezze di collina della tarda et\u00e0 del ferro, che incontr\u00f2 durante le sue campagne, con il termine \"oppida\". A quell'epoca le fortezze pi\u00f9 grandi erano divenute pi\u00f9 simili a citt\u00e0 che a fortezze e molte vennero assimilate come citt\u00e0 romane.\nScandinavia.\nIn Scandinavia le \"fortezze di collina\" sono fortificazioni risalenti all'et\u00e0 del ferro che avrebbero potuto avere diverse funzioni. Sono collocate solitamente sulla cresta di colline e montagne, sfruttando precipizi e stagni come difese naturali. Le parti pi\u00f9 accessibili delle creste venivano difese da mura di pietra, ed era comune la presenza di mura esterne sui pendii sottostanti. Tonde e chiuse, le cosiddette \"fortezze ad anello\" sono comuni anche su terreno pianeggiante. Le mura hanno spesso parti rimanenti in pietra, che fungevano probabilmente da supporto a dei pali. Spesso hanno punti di accesso ben delineati, i cui cancelli erano probabilmente in legno. Fortezze di collina con mura robuste erano spesso situate a fianco di vecchie strade commerciali e avevano un carattere offensivo, mentre altre pi\u00f9 nascoste e meno fortificate, erano usate probabilmente solo per nascondersi durante le incursioni.\nMolte fortezze, situate centralmente in aree densamente popolate, erano capisaldi insediati permanentemente e possono mostrare tracce di insediamento sia all'interno che all'esterno. Vecchi toponimi che contengono la particella \"sten\"/\"stein\" erano solitamente fortezze di collina.\nIn Svezia ci sono 1100 fortezze di collina conosciute, con una forte concentrazione sulla costa nord-occidentale e nello Svealand Orientale. Solo nel S\u00f6dermanland ce ne sono 300, 150 nell'Uppland, 130 nell'\u00d6sterg\u00f6tland e un centinaio ciascuno nel Bohusl\u00e4n e nel Gotland.\nNel Gotland, le \"fortezze ad anello\" possono appartenere all'et\u00e0 del ferro pre-romanica, ma dominano i ritrovamenti del periodo tra il 200 e il 600 d.C. Molte erano ancora in uso nel Medioevo.\nGran Bretagna e Irlanda.\nLe fortezze di collina in Gran Bretagna sono note dall'et\u00e0 del bronzo, ma furono una caratteristica importante dell'et\u00e0 del ferro. Venivano apparentemente usate per scopi abitativi o come accampamenti fortificati durante la media e la tarda et\u00e0 del ferro, prima della conquista romana, e quindi nuovamente dopo la fine della Britannia Romana, per un periodo di diversi decenni nel periodo anglosassone. Esiste comunque un forte dibattito tra gli archeologi moderni circa la loro esatta natura e utilizzo. In Gran Bretagna l'epoca d'oro della costruzione delle fortezze di collina fu tra il 200 a.C. e la conquista romana nel 43 d.C. Dove l'influenza romana fu meno forte (ad esempio nell'Irlanda che non venne invasa o nella Scozia Settentrionale che non fu soggiogata) le fortezze di collina vennero costruite per diversi altri secoli. Alcune fortezze di collina vennero rioccupate dagli Anglo-Sassoni prima e durante le invasioni vichinghe.\nFrancia e Germania.\nLe loro fortezze di collina in area celtica erano indicati con due denominazioni differenti. Nella Penisola iberica i Celtiberi (ma anche altri popoli, non indoeuropei, da essi influenzati) le chiamavano \"briga\"; nelle Gallie, prevale il termine \u03b4\u03bf\u1fe6\u03bd\u03bf\u03bd (dalle prime iscrizioni galliche, in alfabeto greco), reso in latino con \"d\u016bnum\".\nLa tecnica costruttiva impiegata dai Celti nelle fortificazione delle loro cittadelle era quella definita dai Romani \"murus gallicus\". Cesare, nel \"De bello Gallico\", lo descrive come una struttura con funzione principalmente antiossidionale composta da un'intelaiatura lignea e riempimenti di sassi.\nL'eroe gallico Vercingetorige venne assediato da Giulio Cesare nella sua fortezza di collina di Alesia, la cui celebre battaglia pose fine alle guerre galliche.\nEsempi.\nFrancia\nGermania\nLituania.\nLe fortezza di collina vennero usate principalmente nelle lotte per il potere tra i duchi lituani e contro le invasioni dei cavalieri teutonici. Venivano chiamate piliakalnis.\nNuova Zelanda.\nI M\u0101ori costruirono fortezze di collina, principalmente nell'Isola del Nord, durante il periodo classico (1350-1800). Note come \"pa\", le fortezze vennero talvolta collocate in cima a vulcani estinti e consistevano di un insediamento, talvolta con campi coltivati, circondato da fossati e terrapieni. Palizzate in legno correvano lungo i terrapieni assieme a piattaforme rialzate di combattimento. Durante le guerre m\u0101ori, il disegno venne gradualmente modificato, con un maggior numero di trinceramenti, mura difensive pi\u00f9 spesse e camuffamenti, per resistere con successo all'artiglieria britannica, come successe ad esempio a Gate Pa nel 1864.\nIndia.\nL'India ha un grosso numero di fortezze di collina, in particolare negli stati di Maharashtra e Rajasthan. I governanti Maratha come Chatrapati Shivaji formarono un meccanismo di difesa molto complesso e robusto, usando fortezze di collina per difendersi dai raid dei Mughal. Il re Maratha Chatrapati Shivaji \u00e8 accreditato per aver fatto costruire e manutenere numerose fortezze di collina nel Maharashtra Occidentale."}
{"id": "570641", "revid": "1573940", "url": "https://it.wikipedia.org/wiki?curid=570641", "title": "Montifringilla nivalis", "text": "Il fringuello alpino o fringuello delle nevi eurasiatico (Montifringilla nivalis ()), \u00e8 un uccello passeriforme appartenente alla famiglia Passeridae, molto comune nei paesi europei ed asiatici.\nDescrizione.\n\u00c8 l'unico uccello alpino di piccole dimensioni (poco pi\u00f9 di un passero) ad avere ali e coda in gran parte bianche, ben evidenti durante il volo. Al suolo appare bruno sulle parti dorsali e color crema inferiormente; collo con macchia nera negli adulti, pi\u00f9 evidente nel maschio. \u00c8 simile ad un passero, con ali leggermente pi\u00f9 lunghe ed appuntite. Il becco \u00e8 conico, nero in estate e giallastro in inverno e nei giovani.\nIl piumaggio nelle parti dorsali \u00e8 un bruno uniforme con capo grigiastro. Le parti inferiori sono bianco crema con macchia nera sulla gola negli adulti. Le ali bianche hanno la met\u00e0 apicale nera; la coda \u00e8 bianca con timoniere centrale nero.\nLa femmina ha la testa pi\u00f9 brunastra e la macchia nera sulla gola meno estesa. La taglia media \u00e8 di circa 17,5\u00a0cm di lunghezza, e 25\u00a0g di peso. A dispetto del nome, \u00e8 anatomicamente di struttura pi\u00f9 affine a quella dei passeri, che non dei fringuelli.\nDistribuzione e habitat.\nSi tratta di una specie a distribuzione prevalentemente paleartica; \u00e8 presente in Spagna, Andorra, Francia, Germania, Svizzera, Liechtenstein, Austria, Italia, Repubblica Ceca, Slovenia, Bosnia ed Erzegovina, Serbia, Montenegro, Macedonia, Albania, Grecia, Turchia, Russia, Georgia, Armenia, Azerbaigian, Kazakistan, Iran, Iraq, Uzbekistan, Kirghizistan, Tagikistan, Afghanistan, Pakistan, India, Cina, Mongolia; occasionale negli Stati Uniti d'America; accidentale in Portogallo ed Ungheria; al momento si ritiene estinto in Croazia.\nIn Italia lo si trova praticamente su tutto l'arco alpino e sulle vette pi\u00f9 alte dell'Appennino centrale, fino al Gran Sasso e alla Majella. I suoi habitat preferiti sono gli ambienti di montagna, tra i 1.400 ed i 3.500\u00a0m s.l.m., al di sopra del limite delle zone alberate.\nIl fringuello alpino \u00e8 uno dei pi\u00f9 tipici uccelli degli ambienti alpini e nivali della Valle d'Aosta.\nNel periodo riproduttivo frequenta le praterie interrotte da affioramenti rocciosi, i margini dei nevai e dei ghiacciai; durante gli erratismi tardo-estivi e autunnali pu\u00f2 giungere sino ad oltre 3.500\u00a0m s.l.m., ed il record altimetrico assoluto per la nidificazione a livello alpino \u00e8 stato registrato proprio in Valle d'Aosta, sul Monte Rosa (giovani imbeccati alla Capanna Gnifetti, 3.647\u00a0m s.l.m.)\nBiologia.\nComportamento.\n\u00c8 una specie molto sociale, si osserva spesso in stormi formati da alcune decine di individui, sino ad un massimo di circa 300 esemplari; stormi cos\u00ec consistenti sono stati occasionalmente segnalati anche in Valle d'Aosta, nelle vallate ove la densit\u00e0 dei riproduttori \u00e8 maggiore. In periodo di nidificazione, le coppie possono essere osservate sia isolate, sia riunite in piccole colonie.\nVoce.\nIl verso \u00e8 un aspro \"tsuikk\". Quando \u00e8 a riposo, oppure durante il volo nuziale, il canto \u00e8 simile ad un ripetuto \"sitticerr-sitticerr\".\nAlimentazione.\nCome il passero tende a frequentare le zone in cui vive l'uomo, ed anche la dieta onnivora \u00e8 similare, oltre al fatto che si ciba soprattutto di invertebrati.\nRiproduzione.\nNidifica tra i mesi di aprile e luglio. Costruisce un nido a forma di coppa in anfratti di rocce o edifici, ove depone 4-5 uova bianche, che la femmina cova per 13-14 giorni; i giovani restano al nido circa 20 giorni.\nIn questo periodo si nutre soprattutto di larve di invertebrati che si trovano sul terreno fertile subito dopo lo scioglimento della neve. \u00c8 il passeriforme che nidifica alle temperature pi\u00f9 basse in assoluto.\nSpostamenti.\nLa specie resiste anche in inverno al rigido clima alpino e raramente scende al di sotto del limite superiore delle foreste, preferendo in tal caso ampi pascoli con pietraie sparse.\nRelazioni con l'uomo.\nUccello relativamente socievole, che non teme l'uomo, anche perch\u00e9 ne ricava un discreto beneficio, soprattutto durante la stagione fredda.\nTassonomia.\nSottospecie.\nSono state individuate sette sottospecie:\nSpecie simili.\n\"M. nivalis\" \u00e8 considerato filogeneticamente affine alle specie congeneri \"M. adamsi\" (fringuello alpino di Adams, diffuso tra Cina, Tibet e Nepal) e \"M. henrici\" (diffuso in Tibet).\nConservazione.\nLa Lista rossa IUCN attribuisce a questa specie lo status \"LC\" (rischio minimo) in quanto l'areale \u00e8 molto esteso, seppure in alcune zone frammentario, e la popolazione sembra essere stabile."}
{"id": "570642", "revid": "112934636", "url": "https://it.wikipedia.org/wiki?curid=570642", "title": "Comunit\u00e0 montana Pollupice", "text": "La comunit\u00e0 montana Pollupice era un comprensorio montano della Liguria, in provincia di Savona, formato dai comuni di: Balestrino, Boissano, Borghetto Santo Spirito, Borgio Verezzi, Calice Ligure, Finale Ligure, Giustenice, Loano, Magliolo, Noli, Orco Feglino, Pietra Ligure, Rialto, Spotorno, Toirano, Tovo San Giacomo e Vezzi Portio.\nL'ente locale aveva sede a Finale Ligure e l'ultimo presidente \u00e8 stato Giuseppe Morro.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana Ingauna che aveva portato all'istituzione della nuova Comunit\u00e0 montana Ponente Savonese.\nNon facevano pi\u00f9 parte dell'originaria comunit\u00e0 montana i comuni di Borghetto Santo Spirito, Borgio Verezzi, Finale Ligure, Loano, Noli, Pietra Ligure e Spotorno che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo."}
{"id": "570644", "revid": "124862099", "url": "https://it.wikipedia.org/wiki?curid=570644", "title": "Kartika Luyet", "text": "Carriera.\nLa sua prima esperienza come modella avvenne a 16 anni grazie ad un agente che le propose per strada, in Francia, di fare delle foto.\nIn Italia divenne conosciuta grazie alla pubblicit\u00e0 \"Fiat Summer\", prima nel 2000 e poi nel 2001, con la partecipazione di alcuni granchietti animati che pizzicavano la protagonista dello spot. In seguito, sempre nel 2001, debutt\u00f2 in televisione affiancando Fiorello nella trasmissione \"Stasera pago io\". L'anno seguente viene ritratta per il calendario della rivista Max dalla fotografa Daniela Federici.\nNel 2004 \u00e8 testimonial della compagnia di \"lingerie\" Miss Bikini, protagonista di una campagna pubblicitaria che suscita alcune polemiche in quanto ritenuta volgare e offensiva. Nel 2008 \u00e8 protagonista del videoclip della canzone \"Una cosa sola\" dei Magenta. Nel 2013, crea una sua linea di smalto per unghie biologico.\nVita privata.\nMoglie dell'ex-calciatore Nicola Ventola, i due hanno un figlio di nome Kelian, nato il 22 settembre 2003, e vivono a Milano, dopo aver vissuto precedentemente per due anni a Bergamo e Torino."}
{"id": "570645", "revid": "767487", "url": "https://it.wikipedia.org/wiki?curid=570645", "title": "T.I.", "text": "\u00c8 conosciuto anche come King, The King of the South, T.I.P., Rubber Band Man e Tip \"T.I.\" Harris.\nA marzo 2009, T.I. conta 5 singoli che hanno raggiunto la Top 10 della \"Billboard\" Hot 100, quattro dei quali sono arrivati in prima posizione (\"My Love\" con Justin Timberlake, \"Live Your Life\" con Rihanna e \"Blurred Lines\" con Robin Thicke e Pharrell).\nBiografia.\nMusica.\nInfanzia e inizi.\nT.I. nasce Clifford Joseph Harris Jr. il 25 settembre 1980 a Bankhead, Atlanta, Georgia. Viene cresciuto dai nonni e pratica traffico di stupefacenti da ragazzo. Il suo nomignolo \"Rubber Band Man\", deriva dall'usanza che aveva ad indossare fasce di gomma per dimostrare quanto denaro aveva.\nIl suo primo pseudonimo, T.I.P., proviene dal suo nomignolo d'infanzia \"Tid\", affibbiatogli dal bisnonno. Viene scoperto da Kawan \"KP\" Prather quando \u00e8 ancora un ragazzo. A causa dell'accento del sud degli USA, i fans inizialmente male interpretano questo nick storpiandolo in \"Chip\", cos\u00ec Clifford inizia a farsi chiamare \"T.I.P\". Prima di essere scritturato dalla LaFace Records (sussidiaria della Arista Records) nel 2001, abbrevia il nome in T.I. per rispetto ad un altro esponente famoso dell'etichetta, Q-Tip. T.I. s'\u00e8 anche autoproclamato \"King of the South\" (Re del Sud, soprannome che ha creato diverse controversie con altri rapper del \"South\" come ad esempio Lil' Flip).\n2001-2002: \"I'm Serious\".\nT.I. rilascia il suo album di debutto, \"I'm Serious\" , nell'ottobre 2001. Pubblicato da Arista Records, dal disco \u00e8 stato tratto il singolo con il medesimo titolo, che contiene la collaborazione del cantante reggae Beenie Man. Questo album include anche Pharrell Williams dei Neptunes (che definisce T.I. il Jay-Z del Sud), Jazze Pha, YoungBloodZ e molti altri. Viene prodotto dai Neptunes, DJ Toomp, Madvac e The Grand Hustle Team.\nIl disco vende 163.000 copie negli USA.\nTuttavia, l'album non riscuote buoni dati di vendite, e la collaborazione di Clifford con l'etichetta non viene prolungata.\nIntenzionato comunque a non darsi per vinto, T.I. fonda la Grand Hustle Records con cui pubblica diversi \"mixtapes\" in collaborazione con DJ Drama, destando un certo rumore nell'underground.\n2003-2005: \"Trap Muzik\" e \"Urban Legend\".\nIl suo ritorno \u00e8 datato estate 2003 sul pezzo di Bonecrusher \"Neva Scared\", riuscendo a portare l'attenzione sulla pubblicazione del suo secondo album, \"Trap Muzik\", che si rivela un ottimo successo grazie a singoli come \"24s\", \"Be Easy\", \"Rubber Band Man\" e \"Let's Get Away\". Il disco, uscito nell'estate del 2003, vende 109.000 copie alla prima settimana di pubblicazione e vede la partecipazione di Eightball &amp; MJG, Jazze Pha, Bun B e Macboney. L'album \u00e8 stato prodotto da Jazze Pha, Kanye West, David Banner, Madvac e DJ Toomp. Tuttavia al successo di \"Trap Muzik\" seguono alcune controversie: mentre \u00e8 in tour, T.I. ritorna ad avere problemi legati alla droga, la sentenza \u00e8 di tre anni di carcere.\nDopo il successo del CD \"Trap Muzik\", che vende pi\u00f9 di 900.000 copie negli USA, T.I. pubblica \"Urban Legend\" nel tardo 2004. \"Urban Legend\" si rivela immediatamente un successo grazie al singolo \"Bring 'Em Out\", che usa un campionamento dal brano di Jay-Z \"What More Can I Say\" proveniente da \"The Black Album\", e produzioni a cura di Swizz Beatz della Ruff Ryders.\nL'album contiene inoltre le collaborazioni di Trick Daddy, Nelly, Lil Jon, B.G., Mannie Fresh dei Big Tymers, Daz Dillinger, Lil' Wayne, Pharrell, P$C e Lil' Kim. L'album debutta alla posizione numero 7 di Billboard 200. Il singolo \"ASAP\", raggiunge la posizione n.75 nelle chart statunitensi, la n.18 della U.S. R&amp;B/Hip-Hop chart e la n.14 della Rap chart.\nIl video di \"Motivation\", invece, raggiunge la posizione n.62 della U.S. R&amp;B/Hip-Hop singles chart.\nAll'inizio del 2005, T.I. aggiunge un altro successo alla sua carriera assieme a Lil' Wayne sul pezzo delle Destiny's Child \"Soldier\".\n2006-2007: \"King\" e \"T.I. vs. T.I.P.\".\nIl quarto album di T.I., \"King\", debutta al numero uno della chart Billboard 200 il 4 aprile 2006, vendendo oltre 520.000 copie durante la prima settimana di rilascio.\nPer promuovere il disco, il rapper di Atlanta pubblica i singoli \"Front Back\" e \"Ride with Me\". Le due canzoni aiutano inoltre a promuovere il primo film di T.I., \"ATL\".\nAlcuni singoli inclusi nell'album sono \"What You Know\", \"Why You Wanna\", e \"Live in the Sky,\" pi\u00f9 un remix di \"Top Back.\"\n\"What You Know\" vince un Grammy per la miglior canzone rap solista e viene nominato per la migliore canzone rap.\nLo stesso anno, il rapper di Atlanta collabora nella canzone \"My Love\" con Justin Timberlake. Il singolo vince il premio come miglior collaborazione con un artista rap.\nT.I. rilascia il suo quinto disco, \"T.I. vs. T.I.P.\", il 3 luglio 2007. Il primo singolo tratto dall'album, Big Things Poppin', viene prodotto da Mannie Fresh e scritto dallo stesso T.I., e pubblicato il 17 aprile 2007. La seconda canzone, \"You Know What It Is\", \u00e8 pubblicata il 12 giugno 2007 e vede la collaborazione di Wyclef Jean. \"T.I. vs. T.I.P.\" vende 468.000 copie e debutta alla prima posizione del \"Billboard 200\"; al disco partecipano artisti come Jay-Z, Busta Rhymes, Wyclef Jean, Nelly e Eminem. L'album \u00e8 prodotto da Eminem, Jeff Bass, Mannie Fresh, Grand Hustle, The Runners, Just Blaze, Wyclef Jean and Danja. Assenti dalla produzione DJ Toomp e i The Neptunes. Nell'ottobre 2007, T.I., pubblica il suo terzo singolo, \"Hurt\", in collaborazione con Busta Rhymes e Alfamega.\nNello stesso anno T.I. appare inoltre nel film American Gangster, assieme a Common e RZA e collabora per la colonna sonora della pellicola. Partecipa inoltre a degli spot pubblicitari insieme a Chevrolet e Dale Earnhardt Jr.\nNelle prime ore del 3 maggio 2006, T.I. ed il suo \"entourage\" sono rimasti coinvolti in una sparatoria nel lasciare il Club Ritz, un Nightclub di Cincinnati. Quattro collaboratori del rapper sono stati colpiti nella sparatoria: l'assistente personale di T.I. Philant Johnson \u00e8 rimasto ucciso, mentre Janice Gillespie \u00e8 rimasta gravemente ferita.\nIl 13 ottobre 2007 il rapper viene arrestato poco prima di partecipare ai BET Hip Hop Awards, dalle autorit\u00e0 federali dell'FBI. L'arresto viene compiuto nel parcheggio di un centro commerciale, che un testimone identifica come il Walgreens, una catena di farmacie. T.I. aveva tentato di acquistare delle armi da una persona: tre mitragliatrici e due silenziatori. Le autorit\u00e0 affermano che questa persona era la guardia del corpo del rapper e lavorava con lui da luglio. Dopo la richiesta del pagamento di una pesante cauzione, T.I. viene condannato agli arresti domiciliari e pu\u00f2 solamente uscire di casa per appuntamenti dal medico e per andare a corte. Le uniche persone che potevano andarlo a visitare erano la ragazza e i figli.\n2008: \"Paper Trail\" e la condanna.\nCondannato nel 2008 agli arresti domiciliari, a 1500 ore di lavoro in prigione e confinato cos\u00ec in casa, T.I. inizia a lavorare sul suo nuovo album, \"Paper Trail\". Il nome del disco deriva proprio da questo fatto: T.I. scrive le sue canzoni su carta e non ci lavora in studio come ha fatto per le sue pubblicazioni precedenti. In un'intervista di MTV riguardo a questa condanna, il rapper di Atlanta afferma: \"Mentre sar\u00f2 l\u00ec, avr\u00f2 la possibilit\u00e0 di organizzare il mio ritorno.\" Dichiara inoltre che \"non se ne sarebbe stato seduto a far nulla\". Nonostante i vari problemi con la legge, T.I. trova comunque il tempo per collaborare con Mariah Carey per il remix di \"I'll Be Lovin' U Long Time\". Il singolo raggiunge la 58\u00aa posizione della \"Hot 100\" e la 36a della \"Hot R&amp;B/Hip-Hop Songs\".\nPer il suo nuovo disco, Harris abbandona il suo vecchio stile rap di \"I'm Serious\". Ci\u00f2 si pu\u00f2 anche sentire dalla voce del rapper nelle varie tracce dell'album. \"Paper Trail\" debutta in prima posizione della \"Billboard 200\" e vende 568.000 copie negli Stati Uniti.\nIl primo singolo promozionale \u00e8 \"No Matter What\", pubblicato nell'aprile 2008. Arriva poi il turno di \"Swing Ya Rag\", brano prodotto da Swizz Beatz. Pochi mesi dopo, nel luglio 2008, viene pubblicato \"Whatever You Like\", uno dei singoli pi\u00f9 famosi del rapper, che scala la classifica \"Billboard Hot 100\" arrivando alla posizione n.1. Il singolo successivo \u00e8 \"Swagga Like Us\", che vede la partecipazione di Kanye West, Jay-Z e Lil Wayne. In seguito \u00e8 pubblicato \"Live Your Life\", con Rihanna, che scala nuovamente la \"Billboard Hot 100\" balzando dalla posizione n.80 alla prima. Infine c'\u00e8 \"Dead and Gone\", con Justin Timberlake, che arriva alla pozione n.2 sempre della \"Hot 100\" per cinque settimane.\nIl 6 ottobre esce il singolo \"Hell of a Life\", disponibile in download digitale, che raggiunge la 54\u00aa posizione di \"Billboard Hot 100\".\n2010 : Rilascio dalla Prigione e \"King Uncaged\".\nIn una dichiarazione fatta a febbraio, quando T.I. era ancora in prigione, egli dice: \"Sono molto felice, molto contento di essere visto finalmente...\"\nIl 26 marzo 2010, T.I., viene pubblicato dalla prigione e durante un'intervista con MTV, T.I. ha dichiarato di essere alle prese con la registrazione di un nuovo album che sar\u00e0 pubblicato nel 2010. A febbraio il manager di T.I. ha detto che l'album sarebbe uscito nell'estate del 2010 ed infatti il 17 aprile, T.I., dichiara che il CD sar\u00e0 pubblicato il 17 agosto 2010.\nIl primo singolo \u00e8 stato pubblicato l'8 marzo 2010 ed \u00e8 stato chiamato: \"I'm Back\".\nEsso entra al numero 47 posto nella Billboard's Hot 100 Charts e viene molto apprezzato dai fans.\nIl 27 aprile, T.I., rilascia il video musicale per la canzone I'm Back che mostra appunto il suo ritorno ambientato in un garage.\nSuccessivamente ha dichiarato che l'album non si chiamer\u00e0 pi\u00f9 King Uncaged ma No Mercy ed uscir\u00e0 il 7 dicembre. L'uscita del disco \u00e8 stata anticipata dal release su internet di alcune tracce come That's All She Wrote con Eminem.\nInoltre T.I. ha dichiarato che per l'album aveva preparato 80 tracce tra cui una collaborazione con Lady Gaga, Christina Aguilera e tanti altri artisti.\n2011 : Condanna a 11 mesi di carcere.\nT.I. incomincia il 2011 con l'arresto per possesso di stupefacenti avvenuto poco prima il matrimonio con la moglie Tiny nel dicembre 2010, ha portato problemi con l'uscita di alcune tracce, precisamente la collaborazione con Lady Gaga che sar\u00e0 posticipata all'uscita dal carcere.\nT.I. ha detto ad una intervista sul suo album che la traccia si chiama \"Lick\" ma che la cantante italo-statunitense ha proposto di farne una migliore che possa avere pi\u00f9 successo.\nL'uscita dal carcere \u00e8 prevista per il 29 settembre.\nCinema e televisione.\nNegli anni, T.I. ha anche cercato di espandere la sua carriera oltre la musica. Nel 2005 ha lanciato la sua compagnia cinematografica Grand Hustle Films, segnando poi una collaborazione per pi\u00f9 artisti tra la sua etichetta discografica e la Atlantic Records, oltre ad ottenere un contratto tra la Grand Hustle Music e la Warner Chappell. Ha inoltre partecipato come co-produttore esecutivo alla colonna sonora del film \"Hustle &amp; Flow\" realizzandone il disco per Grand Hustle/Atlantic. Ha svolto la stessa mansione anche per l'album di debutto del suo gruppo P$C, \"25 To Life\", ed ha inoltre recitato nel film \"ATL\", che ha raggiunto un discreto successo..\nHa partecipato nel film \"Takers\", in arrivo nel 2010, nel ruolo di Ghost, mentre nel 2015 ha preso parte al film \"Ant-Man\" dei Marvel Studios.\nIn televisione, T.I. \u00e8 comparso nelle trasmissioni di MTV \"Diary\" e \"Punk'd\" dove ha subito uno scherzo da parte di Ashton Kutcher prima del concerto di Fresno in California.\nNel 2008 \u00e8 apparso in \"Entourage\" e nell'anno successivo ha lanciato la sua serie tv, \"T.I.'s Road to Redemption\".\nVita privata.\nLa ragazza di T.I., Tameka \"Tiny\" Cottle, era un'ex membro delle Xscape. Stanno insieme dal 2001. Con lei, T.I. ha due figli: Clifford 'King' Joseph III e Major Philant. La loro figlia Llayah Amour \u00e8 morta prematuramente durante il parto. Ha anche due figli con l'ex fidanzata Lashon Dixon: Domani Uriah e Messiah Ya'Majesty. Ha inoltre un'altra figlia, Deyjah Imani, da un'altra relazione. \nProblemi con la legge.\nNel marzo 2009, T.I. viene condannato a un anno e un giorno di prigione e costretto a pagare 100.300 dollari, in seguito ai vari casi a lui connessi. Era stato reso noto che la detenzione avrebbe avuto inizio nel maggio 2009. Due giorni prima di entrare in cella T.I. effettua un concerto di saluto ai suoi fans al Philips Arena di Atlanta. Il 26 maggio il rapper di Atlanta entra in carcere.\nLa sua uscita dal carcere era prevista per il 26 marzo 2010, ma viene scarcerato il 22 dicembre 2009 e portato in una casa di sorveglianza ad Atlanta.\nUragano Katrina.\nT.I. ha mostrato anche un fortissimo lato filantropico, partecipando a diverse iniziative per aiutare le vittime dell'Uragano Katrina, inclusa una personale donazione di $50.000. Assieme a David Banner ed a Young Jeezy ha partecipato ad una distribuzione di due giorni di vestiti ed alimenti all'Atlanta's Club Vision, ed \u00e8 stato protagonista del concerto di beneficenza il 17 settembre assieme a Nelly, Big Boi degli OutKast e David Banner, i cui interi proventi sono andati all'iniziativa \"Heal the Hood\".\nOltre agli sforzi successivi all'Uragano Katrina, T.I. ha lavorato con giovani problematici al \"Paulding Detention Center\" di Atlanta, provvedendo alla scolarizzazione per famiglie monogenitore al \"Boys and Girls Clubs\", e guidando il \"Boost Mobile's RockCorps concert\" alla New York Radio City Music Hall, assieme ad artisti come Fat Joe, Slim Thug,e Kanye West, tenuto esclusivamente per i volontari della comunit\u00e0. Nel giugno 2005, la \"Lisa \"Left Eye\" Lopes Foundation\", Fondazione cos\u00ec nominata come la componente scomparsa del gruppo delle TLC, e la radio di Atlanta V-103 hanno onorato T.I. del \"Lisa Lopes Award\" per i successi ottenuti nella musica e per il servizio reso alla comunit\u00e0."}
{"id": "570655", "revid": "486946", "url": "https://it.wikipedia.org/wiki?curid=570655", "title": "Comunit\u00e0 montana della Valle Sessera", "text": ""}
{"id": "570657", "revid": "64688", "url": "https://it.wikipedia.org/wiki?curid=570657", "title": "Mandubii", "text": ""}
{"id": "570659", "revid": "123604156", "url": "https://it.wikipedia.org/wiki?curid=570659", "title": "Paggese", "text": "Paggese (\"Lu Paes\u00eb\" in dialetto locale) \u00e8 una frazione del comune di Acquasanta Terme, in provincia di Ascoli Piceno. Nel borgo vi sono testimonianze della stratificazione dalla storia medievale e rinascimentale. \u00c8 spesso definito il paese delle \"pietre parlanti\".\nOrigini del nome.\nQuesto piccolo borgo deve il suo nome al termine \"pagus\" che in latino vuol dire villaggio. La denominazione pi\u00f9 antica \u00e8 stata \"Villa San Lorenzo\", riprendendo il nome dalla chiesa che vi sorge, e solo dal 1413 nei documenti ecclesiastici si trova il nome \"Pajese\" che diverr\u00e0 Paggese.\nStoria.\nIl territorio era abitato fin da epoca pre-romana, poi divenne territorio di occupazione romana. I primi cenni storici si trovano collegati all'Abbazia di Farfa che riceveva donazioni di terreni da benevoli signori ed aveva creato un vero possedimento nella zona dell'acquasantano. \nIl periodo di maggior splendore fu quello contemporaneo all'abate Suppone intorno al 1309.\nMonumenti e luoghi d'interesse.\nChiesa di San Lorenzo.\nNel 1275 fu costruita, dai monaci di San Marco, secondo il Pastori, la chiesa di San Lorenzo. \u00c8 soprattutto nota per il suo pavimento realizzato in lastroni di travertino su cui sono poste anche pietre tombali. L'edificio religioso ospita, inoltre, anche un baldacchino di travertino fabbricato da artigiani locali, nel secolo XIV, una tela di Nicola Monti e il trittico dell'Alemanno. Ospita anche una delle raffigurazioni pi\u00f9 famose e misteriose del SATOR, di origine antichissima il quadrato magico ancora oggi fa discutere sulla sua decifrazione. Numerosi studiosi per\u00f2 concordano nel collegare quest'iscrizione ai Cavalieri Templari.\nLe pietre parlanti.\nLe \"pietre parlanti\" sono blocchi di travertino, usati nell'edilizia delle abitazioni, oppure architravi delle porte che recano scolpite epigrafi, date o frasi in latino. Tra quelle in stato di miglior conservazione si legge: \"\"Manet domus donec formica aequor bibat et lenta testudo totum perambulet orbem\" (Rimani oh casa, fino a quando la formica non avr\u00e0 bevuto tutta l'acqua del mare e la lenta tartaruga non avr\u00e0 compiuto tutto il giro del mondo). \nIn un'abitazione rinascimentale si trova incisa una frase, tratta dal poema \"l'Acerba\", di Cecco d'Ascoli: \"non val ventura a chi non s'afatica\"\"."}
{"id": "570664", "revid": "201640", "url": "https://it.wikipedia.org/wiki?curid=570664", "title": "Ilbono", "text": "Ilbono (\"Irbono\" in sardo) \u00e8 un comune italiano di abitanti della provincia di Nuoro che si trova a 400 metri sul livello del mare.\nOrigini del nome.\nData l'estrema conservativit\u00e0 che la Sardegna manifesta anche nel campo della lingua, molto spesso un solo fonema finale, vocale o consonante, pu\u00f2 costituire un'ottima spia per intravedere se un certo toponimo sardo sia di origine latina oppure di origine pre-latina, cio\u00e8 protosarda.\nPer esempio la \"esse\" finale in toponimi sardi ci indica che sono molto probabilmente di origine latina, come Austis, Cabras, Calangianus ecc. Invece la \"O\" finale in toponimi sardi predispone a una loro dichiarazione nuragica come Bonnanaro, Bono, Desulo, Mogoro, Orgosolo, Osilo, S\u00ecligo, Sorgono ecc. Nel toponimo ogliastrino Ilbono, pronunciato nel dialetto locale e dei dintorni, Irvono e anticamente Irbono, gi\u00e0 la \"O\" finale costituisce una spia circa la sua lontana origine nuragica. Ma qualcosa di importante ci assicura che effettivamente questo toponimo \u00e8 di origine nuragica: la sua connessione con un appellativo sardo che \u00e8 di quasi matrice nuragica, il nome cinghiale \"silvone, sirvone, sirbone\". La caduta della esse iniziale del toponimo \u00e8 effetto di un fenomeno fonetico, che \u00e8 comune in molte lingue che possiedono gli articoli: la deglutizione del supposto articolo determinativo \"Su\" e la sua successiva caduta. In origine dunque il toponimo sar\u00e0 stato \"Silvono\" e \"Silbono\", dopo sar\u00e0 stato interpretato come \"s'Ilbono\", cio\u00e8 \"su Ilbono\". Tale confusione sar\u00e0 stata favorita dalla gi\u00e0 analizzata \"O\" finale, la quale era differente dalla pi\u00f9 comune \"E\" di Silbone.\nIlbono, dunque, trae molto probabilmente la sua denominazione dalla circostanza che in epoca assai antica la zona sar\u00e0 stata particolarmente ricca di cinghiali. La matrice nuragica di questo toponimo \u00e8 confermata dall'esistenza, nell'agro di Ilbono, di nove nuraghi secondo Emanuele Melis, e ben 14 secondo Vittorio Angius (Casalis Dizionario s.v.). Secondo altri studiosi in nome Ilbono deriva da \"Bun\", altezza - elevazione; secondo altri ancora, deriverebbe da Iliesi-Ilienses che, furono popoli vissuti nei monti della Barbagia.\nStoria.\nLe prime testimonianze della presenza dell'uomo in Sardegna risalgono al paleolitico inferiore, rinvenuto per la prima volta negli anni ottanta nel territorio di comuni dell'Anglona. Non esistono documentazioni certe riguardo all'esistenza umana nel paleolitico in Ogliastra, ma alcune caverne di tale periodo fanno pensare alla sua presenza.\nPer quanto concerne il periodo prenuragico, allo stato attuale sembrano mancare nel territorio di Ilbono tracce riferibili alle culture pi\u00f9 antiche del neolitico. Largamente attestato \u00e8 invece l'orizzonte cronologico del neolitico recente o finale, che comprende l'intero III millennio a.C.; sono stati ricondotti a questo periodo vasti complessi archeologici, aree con elementi di cultura materiale, aspetti della religione megalitica che si manifesta con elementi diversi: Domus de Janas e menhir.\nI nuraghi, grandiose costruzioni megalitiche, divenuti monumenti simbolo della civilt\u00e0 nuragica, costituiscono la testimonianza pi\u00f9 importante della preistoria sarda sia dal punto di vista quantitativo (se ne contano circa 7000 in tutta la Sardegna), che qualitativo, per la particolare tecnica costruttiva basata sulla sovrapposizione a secco di massi enormi e per le documentazioni da essi ricavabili su quella che viene considerata un'epoca di grande splendore del nostro passato.\nAppartenne al giudicato di Cagliari e fece parte della curatoria dell'Ogliastra.\nAlla caduta del giudicato (1258) pass\u00f2 sotto il dominio dei pisani, e successivamente (1324) degli aragonesi, che lo incorporarono nella contea di Quirra, formatasi nel 1363 e data in feudo dal Re d'Aragona Pietro IV \"il cerimonioso\" a Berengario Carroz. Nel 1603 la contea fu trasformata in marchesato e data in feudo ai Centelles e successivamente agli Osorio de la Cueva, ai quali fu riscattato nel 1839 con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Ilbono \u00e8 il campidanese ogliastrino con influssi del barbaricino .\nTradizione e folclore.\nLe tradizioni: il costume tipico.\nIl costume femminile\nUna distinzione nel costume femminile era legata al ceto sociale delle persone. Infatti, quelle benestanti usavano un copricapo, \u201csa mantilla\u201d, in panno rosso bordata di pizzo o nastro di colore diverso, di dimensioni e forme varie. Le persone appartenenti a ceti sociali pi\u00f9 modesti, mettevano \u201csu colore\u201d, anche questo in panno rosso, rettangolare col bordo nero: era abbellito da un soggolo in argento lavorato come una catena, tenuta da \u201cis g\u00e0ncius\u201d. Questi due copricapi erano usati per le occasioni importanti come le feste e i matrimoni; per la quotidianit\u00e0 invece si indossava, come ancora oggi \u201csu panniggeddu\u201d e per andare in chiesa \u201csu sciallu\u201d. Quest'ultimo poteva essere in seta (per le occasioni importanti) o in lana pregiata (Tibet) e ambedue abbelliti dalle frange. Rivedendoli oggi colpisce l'eleganza di questi due capi, sia i colori nero e viola che la finezza del tessuto e l'originalit\u00e0 della spilla in filigrana d'oro -\u201cs'agulla\u201d- che serviva da fermascialle.\nC'\u00e8 poi la camicia bianca, di cotone, indumento ricco e appariscente, infatti, \u00e8 ricamata a mano con vari punti: punto oliva, il punto erba, lo \u201csfilato\u201d, il punto inglese, il punto pieno e ad intaglio, solitamente \u00e8 rifinita in pizzo. La camicia viene agganciata da dei bottoni detti \u201cis butones de oro\u201d. Sopra la camicia d'estate si indossava \u201csu cosso\u201d un bolero in seta operata guarnito da passamaneria multicolore, sostituito d'inverno da \u201csu corpetto\u201d sempre in seta ma a maniche lunghe. Col tempo questi due capi sono stati sostituiti nella quotidianit\u00e0 da \u201csu gipone\u201d, un indumento meno importante e pi\u00f9 pratico. La gonna, \u201csa fardeta\u201d, \u00e8 lunga, pieghettata, solitamente con l'orlo impunturato e abbellito da un nastro con vari disegni. Sotto la gonna \u00e8 indossata una sottogonna detta \u201csu suntanu\u201d, solitamente in cotone ricamato. Sopra invece si mette un grembiule nero, anch'esso ricamato, con tre pieghe orizzontali a balze, detto \u201cs'antalena\u201d.\nOggi il costume tradizionale si indossa solo in occasione di grandi feste popolari.\nSport.\nCalcio.\nLa principale squadra di calcio della citt\u00e0 \u00e8 \"G.S. Ilbono Calcio\" che milita nel girone A sardo di 1\u00aa Categoria. I colori sociali sono: il bianco ed il verde."}
{"id": "570675", "revid": "73537", "url": "https://it.wikipedia.org/wiki?curid=570675", "title": "Gelibolu", "text": ""}
{"id": "570681", "revid": "712828", "url": "https://it.wikipedia.org/wiki?curid=570681", "title": "Commenor", "text": ""}
{"id": "570682", "revid": "2026341", "url": "https://it.wikipedia.org/wiki?curid=570682", "title": "Lingue indoarie", "text": "Le lingue indoarie sono un ramo della famiglia linguistica indoeuropea. Esse formano un sottogruppo delle lingue indoiraniche, insieme alle lingue iraniche.\nIl SIL International stimava nel 2005 un totale di 209 variet\u00e0 linguistiche: le pi\u00f9 diffuse in termine di madrelingue erano l'indostano (hindi e urdu, circa 540 milioni), il bengalese (circa 200 milioni), il punjabi (circa 100 milioni), il marathi (circa 70 milioni), il gujarati (circa 45 milioni), l'oriya (circa 30 milioni) e il sindhi (circa 20 milioni), con un totale di oltre 900 milioni di persone che parlano una delle lingue di questa famiglia.\nStoria.\nLe prime attestazioni di questo gruppo si hanno dal vedico, la lingua usata negli antichi testi del subcontinente indiano, il canone fondamentale dell'induismo, conosciuti come i Veda. Il superstrato indoario nella lingua del Mitanni risale ad un periodo simile a quello dei Rigveda, ma \u00e8 evidenziato solo da pochi prestiti.\nAll'incirca nel IV secolo a.C. venne codificata la lingua sanscrita e standardizzata dal grammatico P\u0101\u1e47ini, lingua chiamata \"sanscrito classico\" per convenzione. All'infuori del sanscrito, che costituiva una lingua letteraria, i dialetti vernacolari (detti \"pracriti\"), continuavano ad evolversi.\nNel medioevo i pracriti si diversificarono i vari dialetti detti medio-indiani. \"Apabhra\u1e43\u015ba\" \u00e8 il termine convenzionale per i dialetti di transizione tra i medio-indiani e i primi indiani moderni, coprendo un lasso di tempo tra il VI ed il XIII secolo. Alcuni di questi dialetti furono al centro di una considerevole produzione letteraria; Il Sravakachar di Devasena (datato intorno al 930) viene considerato il primo libro hindi.\nIl maggior cambiamento avvenne con l'invasione musulmana dell'India tra il XIII ed il XVI secolo. Nel fiorente impero moghul il persiano divenne molto influente e una lingua di prestigio alle corti islamiche. Ad ogni modo il persiano venne presto sostituito dall'urdu. Questa lingua indoaria nacque come combinazione di elementi lessicali persiani su una grammatica indoaria.\nLe due principali lingue che si formarono dagli Apabhransa furono il bengali e l'hindi; altre lingue minori furono il gujarati, l'oriya, il marathi, ed il punjabi.\nNelle zone a maggioranza hindi, la forma principale era il \"Braj-bhasha\", che viene parlato ancora oggi, ma venne rimpiazzato come dialetto guida dal \"Khari Boli\". Comunque larga parte del vocabolario hindi deriva dal persiano-arabo.\nQuesta condizione rimase fino alla ripartizione del Dominion dell'India in due stati separati, India e Pakistan, nel 1947. L'indostano (urdu) venne rimpiazzato dall'hindi standard come lingua ufficiale dell'India, e in breve le parole di origine persiana o araba dell'urdu cominciarono ad essere eliminate dal corpus lessicale hindi, al fine di rendere la lingua ufficiale pi\u00f9 \"indiana\". Ci\u00f2 comport\u00f2 l'inizio della sanscritizzazione della lingua. Le parole persiane nel parlato comune vennero lentamente rimpiazzate da parole sanscrite, a volte prese direttamente in prestito, o in composti moderni. Al giorno d'oggi esiste un continuum hindi-urdu, con una lingua urdu pesantemente arabizzata da un lato e un hindi sanscritizzato dall'altra, anche se la grammatica di base rimane identica. La maggior parte della gente parla una via di mezzo, il cosiddetto \"indostani\".\nLista delle lingue.\n\"(l'asterisco indica le lingue estinte)\""}
{"id": "570683", "revid": "599013", "url": "https://it.wikipedia.org/wiki?curid=570683", "title": "Mitsuo Ogasawara", "text": "Caratteristiche tecniche.\nEra un centrocampista che inizialmente giocava da trequartista ma che successivamente \u00e8 stato arretrato sulla linea mediana, con compiti difensivi e d'impostazione del gioco.\nCarriera.\nClub.\nDopo aver giocato per otto anni nel Kashima Antlers, nel 2006 \u00e8 stato acquistato dal con la formula del prestito con diritto di riscatto e ha militato per una stagione in Serie A. Il suo unico gol con il e in Serie A \u00e8 avvenuto il 21 ottobre 2006 in occasione di -Empoli (2-2), in sole 8 partite giocate (6 in campionato e 2 in Coppa Italia).\nAlla fine dell'annata \u00e8 tornato in J-League al Kashima Antlers, club dove ci rester\u00e0 fino alla vittoria dell'AFC Champions League avvenuta nel 2018. Infatti, dopo aver disputato la pi\u00f9 nota competizione di club a livello nazionale e il Mondiale per club, sempre nel 2018, il 27 dicembre dello stesso anno, annuncia il suo ritiro dal calcio.\nNazionale.\nDopo avere giocato 7 partite con un goal con la selezione Under-20 del Giappone (la rete l'ha segnata nel Mondiale di categoria del 1999, concluso con al secondo posto dai nipponici), ha debuttato in Nazionale maggiore il 21 marzo 2002 nell'amichevole vinta 1-0 contro l'Ucraina rimpiazzando al 56' Hiroaki Morishima. Pochi mesi dopo ha disputato il Mondiale casalingo, in cui ha disputato solo 5 minuti nel successo per 2-0 contro la Tunisia.\nSuccessivamente ha disputato 2 Confederations Cup (2003 e 2005), 1 Coppa d'Asia (2004 e poi vinta dal Giappone) e 1 Mondiale (2006), totalizzando 55 partite e 7 reti con la Nazionale giapponese."}
{"id": "570684", "revid": "767487", "url": "https://it.wikipedia.org/wiki?curid=570684", "title": "Concord Dawn", "text": "I Concord Dawn sono un gruppo drum and bass formato nel 1998 ad Auckland, Nuova Zelanda, su iniziativa di Matt Harvey ed Evan Short.\nNel 2009 Evan Short abbandona il progetto lasciando le redini al collega Matt."}
{"id": "570696", "revid": "712828", "url": "https://it.wikipedia.org/wiki?curid=570696", "title": "Corellia", "text": ""}
{"id": "570703", "revid": "729019", "url": "https://it.wikipedia.org/wiki?curid=570703", "title": "Castello di Abbotsbury", "text": "Il castello di Abbotsbury (in inglese \"Abbotsbury Castle\") \u00e8 una fortezza di collina dell'et\u00e0 del ferro nel Dorset sud occidentale, in Inghilterra, situato in Wears Hill sopra il villaggio di Abbotsbury, sette miglia ad ovest di Dorchester e dalla fortezza di Maiden Castle.\nLa fortezza fu occupata dalla trib\u00f9 celtica dei Durotrigi, ed era situata su un'alta collina calcarea affacciata sulla Manica, creandone la linea di difesa dalle invasioni. Quando i Romani invasero la Britannia nel 43, la seconda legione augustea di Vespasiano si impossess\u00f2 rapidamente della fortezza in una breve battaglia, prima di spostarsi a Maiden Castle. Non esistono prove che confermino uno stanziamento dei Romani nel Castello di Abbotsbury, cos\u00ec come per altre fortezze collinari inglesi."}
{"id": "570705", "revid": "712828", "url": "https://it.wikipedia.org/wiki?curid=570705", "title": "Cyax", "text": ""}
{"id": "570709", "revid": "1171362", "url": "https://it.wikipedia.org/wiki?curid=570709", "title": "Dac", "text": ""}
{"id": "570712", "revid": "118512459", "url": "https://it.wikipedia.org/wiki?curid=570712", "title": "Metr\u00f2 del Mare", "text": "Il Metr\u00f2 del Mare \u00e8 un servizio marittimo che, utilizzando soprattutto aliscafi, collega i maggiori porti delle coste campane. \n\u00c8 stato attivo dal 2001 al 2012 ed era gestito dal consorzio \"UnicoCampania\", nel quale figuravano alcune societ\u00e0 di navigazione campane.\nIl servizio \u00e8 stato riattivato nel 2016 con il progetto Cilento Blu Club, promosso e finanziato dalla regione Campania.\nStoria.\nEra inizialmente attivo solo durante il periodo estivo, e inizialmente la prima linea che collegava Bacoli con Sorrento, passando per importanti centri del golfo di Napoli quali Napoli, Torre del Greco, Torre Annunziata, Castellammare di Stabia e Vico Equense. Visto la fortunata esperienza e l'enorme successo che riscosse, l'anno seguente oltre alla prima linea, chiamata MM1, ne vennero istituite anche altre, fino a raggiungere 6 linee che collegavano non solo i porti del golfo di Napoli, ma anche il golfo di Salerno e il Cilento, alcune delle quali furono rese operative durante tutto l'anno. \nIl servizio fu soppresso durante la giunta Caldoro: nel 2011 furono soppresse le tratte entro il golfo di Napoli e nel 2012 furono soppresse anche le linee per il Cilento.\nAd ottobre 2015 il presidente della Regione Campania Vincenzo De Luca ha annunciato l'impegno della regione a ripristinare il Metro del Mare a partire dall'estate 2016. \nA gennaio 2016 la regione ha annunciato l'attivazione di 4 linee per l'estate 2016, confermate anche per il 2017:\nLinea 1: Salerno \u2013 Costa del Cilento\nCollegamenti A/R da Salerno per Agropoli, San Marco, Acciaroli, Casal Velino, Pisciotta, Palinuro, Marina di Camerota; linea attiva il sabato e la domenica.\nLinea 2: Cilento-Costa d'Amalfi\nCollegamenti A/R da Salerno per Agropoli, San Marco, Amalfi, Positano, (coincidenza per Capri); linea attiva dal luned\u00ec al venerd\u00ec.\nLinea 3/A: Cilento (Sapri \u2013 Capri \u2013 Napoli)\nCollegamenti A/R da Sapri per Camerota, Pisciotta, Casal Velino, Capri e Napoli; linea attiva il marted\u00ec, mercoled\u00ec e gioved\u00ec.\nLinea 3/B: Cilento (Sapri \u2013 Capri\u00a0\u2013 Napoli)\nCollegamenti A/R da Sapri per Palinuro, Acciaroli, San Marco, Capri e Napoli; collegamenti attivi il luned\u00ec e venerd\u00ec"}
{"id": "570718", "revid": "767487", "url": "https://it.wikipedia.org/wiki?curid=570718", "title": "Nambuthiri", "text": "I nambuthiri (o namboothiri, Malayalam: \u0d28\u0d2e\u0d4d\u0d2a\u0d42\u0d24\u0d3f\u0d30\u0d3f) sono i bramini del Kerala, che sono ritenuti i pi\u00f9 ortodossi di tutta l'India.\nEtimologia.\nIn malayalam, la parola \"nambuthiri\" \u00e8 un composto di \"nambu\" \"sacro, degno di fiducia\", e \"thiri\", che significa \"luce\".\nUn'altra definizione \u00e8 \"nam (veda) purayithi nambuthiri\", accettata comunemente come etimologia della parola. Significa che la persona che completa i Veda \u00e8 un nambuthiri. I nambuthiri \"completano\" i Veda studiandoli e praticando i rituali descritti in essi."}
{"id": "570726", "revid": "47767", "url": "https://it.wikipedia.org/wiki?curid=570726", "title": "Danuta", "text": ""}
{"id": "570727", "revid": "712828", "url": "https://it.wikipedia.org/wiki?curid=570727", "title": "Dantooine", "text": ""}
{"id": "570728", "revid": "125914173", "url": "https://it.wikipedia.org/wiki?curid=570728", "title": "Targhe d'immatricolazione del Belgio", "text": "Le targhe d'immatricolazione del Belgio, assegnate a persone fisiche o giuridiche, sono le uniche in Europa ad avere le lettere e le cifre scritte in rosso su fondo bianco, salvo in formati particolari di seguito descritti.\nSistema in uso.\nLa combinazione attuale \u00e8 di sette caratteri. La targa anteriore e posteriore possono essere differenti: infatti quella posteriore \u00e8 fornita dallo Stato, mentre quella anteriore (che nei formati precedenti al 2010 era generalmente pi\u00f9 lunga) deve essere procurata dal proprietario, pertanto pu\u00f2 essere identica alla targa d'immatricolazione posteriore oppure diversa, ma sempre con scritte di colore uguale su sfondo bianco.&lt;br&gt;Dal 16 novembre 2010 in ogni targa sono impresse a sinistra la banda blu con le dodici stelle in cerchio dell'Unione Europea e la sigla internazionale del Belgio, ossia B, di colore bianco, introdotta negli anni novanta come opzionale sulla destra delle targhe posteriori (fissata a parte) e sulla sinistra di quelle anteriori. &lt;br&gt;Prima di tale data la serie era composta da tre lettere e tre cifre o (dal 25/06/2008) tre cifre e tre lettere, con la \"B\" sul lato destro; sul lato sinistro, invece, spesso si trovava una pubblicit\u00e0 del concessionario.&lt;br&gt;Le targhe in Belgio sono utilizzate per identificare univocamente ogni veicolo o singolo proprietario.&lt;br&gt;Se si compra un'auto nuova, si pu\u00f2 mantenere il vecchio numero di targa.\nTarghe ordinarie.\nFino al 15/11/2010 era di solito presente una combinazione di tre lettere e tre cifre. Dal 16 novembre 2010 \u00e8 stata introdotta una nuova numerazione, che inizia da 1-AAA-001 e termina con 7-ZZZ-999, per uniformare anche le targhe posteriori allo standard di sette caratteri e alle dimensioni europee (520 \u00d7 110 mm anzich\u00e9 325 \u00d7 105 mm). &lt;br&gt;Dal 29 gennaio 2021 la serie incomincia con la cifra 2 per esaurimento delle combinazioni con la cifra 1 dopo pi\u00f9 di dieci anni. &lt;br&gt;\u00c8 cambiata anche la tonalit\u00e0 del rosso dei caratteri, diventata pi\u00f9 scura (rosso rubino) per aumentarne il contrasto con il fondo bianco. Il poligrafico che stampa le targhe attualmente ne produce 1.500.000 pezzi all'anno, per permettere nel giro di un decennio di rimpiazzare completamente il vecchio sistema. Tutti coloro che cambiano auto sono infatti obbligati a passare al nuovo sistema, con un costo di 20\u20ac.\nTarghe personalizzate.\nLe targhe personalizzate, il cui costo \u00e8 sceso dai 2.000\u20ac nel 2015 ai 1.000 nel 2017 a causa del calo della domanda, fino al 31 marzo 2014 si distinguevano per la cifra \"9\" all'inizio della sequenza alfanumerica, composta allo stesso modo delle targhe standard. A partire dalla data sopra indicata \u00e8 possibile avere cifre e lettere a piacere, anche senza il \"9\" iniziale, che per\u00f2 devono includere almeno una lettera. Sono escluse le combinazioni che iniziano con \"A\", \"E\", \"P\" e \"CD\". Il limite minimo di caratteri \u00e8 uno, quello massimo otto.\nMotocicli.\nLe targhe dei motocicli sono su doppia linea: dal 7 ottobre 2014 in alto \u00e8 posizionata la lettera M, seguita da un trattino ed altre tre lettere; in basso la banda blu precede un numero di tre cifre. Fino alla data sopra specificata, la \"M\" (prima lettera di tre cifre) era preceduta da una cifra compresa tra \"1\" e \"7\" e un trattino. Dal 1965 al 16/11/2010 queste targhe erano composte da tre lettere, la prima delle quali era M o (dal secondo semestre del 2006) W, in alto e tre cifre in basso; i caratteri e il bordo erano neri, il fondo giallo.\nRimorchi.\nNelle targhe dei rimorchi la banda blu \u00e8 seguita da una combinazione alfanumerica di sette caratteri, di colore rosso rubino su fondo bianco, del tipo Q-AAA-123. Fino al 7 ottobre 2014 la prima lettera poteva essere Q o U, con combinazione che iniziava da 1-QAA-001 o 1-UAA-001. La cifra che prevedeva le lettere era compresa fra \"1\" e \"7\".Anche le roulotte possono essere immatricolate con questo tipo di targa, purch\u00e9 siano assicurate ed abbiano un peso di almeno 750 kg; se \u00e8 inferiore, viene applicata la stessa targa del veicolo trainante. Fino al 16/11/2010 il blocco alfanumerico era composto da tre lettere e tre cifre nere su fondo bianco, del tipo QAA-123.\nCiclomotori e veicoli leggeri.\nDal 31 marzo 2014 sono state introdotte nuove targhe per ciclomotori, microcar e biciclette elettriche. Alla sinistra \u00e8 posizionata la lettera S, seguita da altre tre lettere e tre cifre. La combinazione \u00e8 su doppia linea ed inizia da S(-)AAA/001; la prima lettera dopo il trattino \u00e8 \"A\", \"B\", \"P\" o \"U\" a seconda della categoria del veicolo (vd. sopra). Da ottobre 2016, in concomitanza con l'emissione di targhe di formato ridotto, viene omesso il trattino dopo la prima lettera.\nVeicoli d'epoca.\nI veicoli d'epoca immatricolati da almeno 25 anni hanno le combinazioni alfanumeriche da O-AAA-001 fino a O-ZZZ-999. Dal 16/11/2010 al 07/10/2014 la combinazione riservata a questi veicoli era compresa tra 1-OAA-001 e 1-OZZ-999. Anche prima del 16/11/2010 il blocco alfanumerico, del tipo OAA-123, iniziava con la lettera O. Il colore dei caratteri in tutti questi formati \u00e8 rosso come quello della targhe normali.\nTaxi.\nIl formato e i colori sono identici a quelli delle targhe standard. Dal 7/10/2014 la prima lettera \u00e8 una T; la seconda lettera (la prima dopo il trattino) \u00e8 una X, con combinazioni che sono iniziate con T-XAA-001 e termineranno con T-XZZ-999. Nei taxi immatricolati con targhe del formato precedente (16/11/2010 - 06/10/2014), il blocco alfanumerico era compreso tra 1-TXA-001 e 7-TXZ-999.\nVeicoli a noleggio.\nAnche in questa categoria di veicoli il colore e il formato delle targhe non differiscono da quelli delle targhe normali. Dal 7/10/2014 la prima lettera \u00e8 una T come nei taxi; la seconda lettera (la prima dopo il trattino) \u00e8 una L, con combinazioni che sono iniziate con T-LAA-001 e termineranno con T-LZZ-999. Nelle targhe del formato precedente (16/11/2010 - 06/10/2014) il blocco alfanumerico era compreso tra 1-TXA-001 e 7-TXZ-999, non si differenziava dunque dalla serie riservata ai taxi neppure nella seconda lettera.\nMacchine agricole.\nIl 27 maggio 2013 sono state introdotte nuove targhe per le macchine agricole. A partire da tale data questi veicoli hanno targhe rosse con lettere e cifre bianche. La banda blu dell'Unione Europea precede la lettera G, un trattino, tre lettere, la prima delle quali \u00e8 una L (che sta per \"Landbouw\", cio\u00e8 \"agricoltura\" in olandese), un altro trattino e tre cifre, con combinazioni comprese tra G-LAA-001 e G-LZZ-999. Nelle targhe su doppia linea manca il secondo trattino; la banda blu e le cifre occupano la riga inferiore.\nMezzi dell'esercito.\nLe targhe dei veicoli dell'Esercito sono riconoscibili per la bandiera belga a sinistra che precede un numero di cinque cifre nere su fondo bianco. La serie per i rimorchi \u00e8 composta dalla lettera R in testa alla numerazione di quattro cifre. I motocicli hanno targhe su due linee: in alto sono impresse la bandiera e due cifre, in basso le altre tre cifre. In qualit\u00e0 di supremo comandante militare delle forze armate, il re utilizza vetture con la targa costituita solamente dalla bandiera nazionale e dal numero 1 rosso in campo bianco.\nForze armate belghe in Germania.\nDal 2007 le targhe dei veicoli privati delle Forze armate belghe in Germania (motocicli inclusi) sono bianche riflettenti con caratteri rossi; la serie \u00e8 composta da una B, un primo trattino sotto il logo del Corpo dentro un ovale, un numero di tre cifre, un secondo trattino e una G (iniziale di Germany\") o una D (iniziale di Deutschland\") nelle autovetture, mentre nei motocicli sono documentate altre lettere in coda alla numerazione. Nei motocicli non sono presenti i trattini, dal momento che il formato \u00e8 su doppia linea: in alto la \"B\" precede il logo del Corpo e la prima cifra, in basso le restanti due cifre sono seguite senza spazi dalla lettera variabile.&lt;br&gt;Fino all'anno suddetto questi automezzi avevano targhe nere con caratteri grigio argento e font tedeschi; la sequenza era identica a quella attualmente utilizzata, ma la lettera dopo le cifre era sempre seriale.\nAlte cariche dello Stato ed autorit\u00e0 locali.\nAnche in queste targhe d'immatricolazione le scritte sono di colore rosso rubino su fondo bianco riflettente; dal 16/11/2010 recano a sinistra la banda blu UE.\nMembri della famiglia reale.\nLe vetture appartenenti alla famiglia reale hanno targhe composte da un numero compreso fra 1 e 100.\nAutorit\u00e0 locali.\nLe targhe dei veicoli del Presidente, dei membri o staff dei governi di comunit\u00e0 o regioni sono composte da una E, un trattino ed un numero di cifre variabile da una a tre.\nTarghe di transito temporaneo.\nAi cittadini stranieri che soggiornano temporaneamente in Belgio e che hanno bisogno di circolare con un veicolo senza targa estera, viene assegnata una targa provvisoria di transito di durata semestrale, con bordo e caratteri bianchi su fondo rosso. Dal 2 maggio 2016 la banda blu dell'Unione Europea \u00e8 seguita da due lettere, la prima delle quali \u00e8 una W, due cifre ed altre tre lettere (es.: WA-17-ABC). Il numero stampato al centro della targa indica l'anno di scadenza della validit\u00e0, mentre le due cifre del giorno e le tre lettere del mese sono scritte rispettivamente sopra e sotto il secondo trattino nelle sole targhe posteriori. &lt;br&gt;La combinazione di lettere WA \u00e8 riservata alle autovetture, WM ai motocicli, WQ ai rimorchi e alle roulotte con peso non inferiore a 750 kg, WS ai ciclomotori e alle microcar.\nLe targhe per immatricolazioni temporanee del formato precedente al 02/05/2016, che sono ancora valide, avevano all'inizio del blocco alfanumerico la cifra \"1\", che precedeva un trattino ed altre sei cifre. A destra erano applicati degli adesivi che indicavano, a caratteri ridotti, in basso l'anno e in alto il mese (es.: 01 = gennaio) di scadenza della validit\u00e0. Se l'adesivo che riportava il mese era blu, il proprietario del veicolo aveva pagato tutte le tasse; se invece era di colore rosso, il veicolo era esentasse. Le targhe provvisorie per motocicli, tricicli e quadricicli a motore avevano in alto la cifra 1, un trattino e tre cifre; in basso si trovavano la banda blu UE, l'anno e il mese di validit\u00e0 (non sempre presenti) ed altre tre cifre. I due gruppi di cifre erano allineati verticalmente.\nTarghe per veicoli da esportare o importare.\nAnche le targhe per esportazione di veicoli hanno il bordo e i caratteri bianchi su fondo rosso. Dal 2 maggio 2016 la banda blu UE \u00e8 seguita da due lettere, la prima delle quali \u00e8 una X (che sta per \"Export\"), due cifre ed altre tre lettere (es.: XA-17-ABC). Il numero stampato al centro indica l'anno di scadenza della validit\u00e0, mentre le due cifre del giorno e le tre lettere del mese sono scritte rispettivamente sopra e sotto il secondo trattino nelle sole targhe posteriori.\n&lt;br&gt;La durata massima di queste targhe \u00e8 di 30 giorni, salvo in alcuni casi di esenzione dall'IVA per i quali la durata pu\u00f2 essere pi\u00f9 lunga. &lt;br&gt;La combinazione di lettere XA \u00e8 riservata alle autovetture, XM ai motocicli, XQ ai rimorchi e alle roulotte con peso non inferiore a 750 kg, XS ai ciclomotori e alle microcar. \n&lt;br&gt; Dal 2021 un formato simile \u00e8 emesso per veicoli importati, le cui targhe, dette \"nazionali\", sono valide 20 giorni e presentano caratteri verde muschio su fondo bianco. Al posto della lettera \"W\" la serie inizia con la U (es.: UA-21-ABC).\nTarghe prova.\nDa ottobre 2020 \u00e8 stato introdotto un nuovo formato per veicoli da collaudare. Non si differenzia da quello delle targhe ordinarie se non per le scritte in verde muschio su uno sfondo bianco riflettente. La sequenza consiste in una lettera indicante il tipo di targa prova (vd. tabella sotto riportata), un trattino, tre lettere seriali a partire da AAA, un altro trattino ed un numero progressivo che inizia da 001. Nelle sole targhe d'immatricolazione posteriori, sotto il secondo trattino \u00e8 posizionato un rettangolo verde dove sono riportate, a caratteri bianchi, le ultime due cifre dell'anno di validit\u00e0. &lt;br&gt;Nelle targhe prova per motocicli, tricicli a motore e quadricicli, le lettere vengono posizionate sopra il gruppo di cifre. Il rettangolo \u00e8 situato in basso, tra la banda blu e le cifre.\nVecchi formati.\nAnche dal 16/11/2010 a fine settembre 2020 queste targhe avevano bordo e caratteri verdi, ma erano composte dalla cifra \"1\", un trattino, tre lettere, un altro trattino e tre cifre. Nei veicoli utilizzati per i test drive (serie \"ZZ\") si era passati alla cifra \"2\" il 4 dicembre 2019. &lt;br&gt;Come nel formato attuale, il rettangolo verde contenente, a caratteri bianchi, le ultime due cifre dell'anno di validit\u00e0, si trovava sotto il secondo trattino nelle sole targhe posteriori.&lt;br&gt;Nelle targhe prova per motocicli, tricicli a motore e quadricicli, la cifra 1 o 2 e le tre lettere vengono posizionate sopra il gruppo di cifre. Il rettangolo \u00e8 situato in basso, tra la banda blu e le cifre.\nPrima del 16/11/2010:\nAnche nel vecchio formato queste targhe professionali avevano caratteri verdi su sfondo bianco (\"targa verde\"). Gi\u00e0 dagli anni novanta era possibile avere la banda blu sul lato sinistro. Fino a pochi anni fa queste targhe erano a buon mercato, i commercianti ne avevano parecchie e le utilizzavano anche come \"targhe normali\" per amici e parenti, non essendo sottoposte alla normale tassazione. Da quando, per\u00f2, le \"targhe verdi\" sono diventate molto pi\u00f9 costose e sono stati rafforzati i controlli da parte delle forze di polizia belghe, l'abuso \u00e8 diminuito.\nTarghe diplomatiche.\nDal 16/11/2010 la combinazione delle targhe assegnate a veicoli di ambasciatori, consoli, del personale accreditato presso ambasciate o consolati nonch\u00e9 del personale tecnico-amministrativo senza status diplomatico consiste nella sigla CD preceduta dalla banda blu e seguita da un trattino, due lettere, un ulteriore trattino (non sempre presente) e un numero di tre cifre. Il colore e il formato sono gli stessi delle targhe normali. Dal 1994 al 16/11/2010 le lettere del codice erano di colore verde chiaro, seguite da un trattino in basso, un'altra lettera ed un numero di tre cifre scritti in rosso. Esaurite tutte le combinazioni con CD_Z999, dalla primavera del 2008 \u00e8 stata introdotta la nuova sequenza alfanumerica CD_001A. Prima del 1994 anche le lettere \"CD\" erano rosse come nel formato attualmente in uso.\nImmatricolazioni diplomatiche o di organizzazioni internazionali per periodi lunghi.\nDa ottobre 2001 a met\u00e0 novembre 2010 il personale di organizzazioni internazionali o militari oppure di Corpi diplomatici o consolari privo di targhe diplomatiche apponeva sul proprio veicolo per l'intera durata del mandato una targa con fondo bianco e caratteri azzurri. Queste targhe d'immatricolazione per periodi lunghi erano generalmente conosciute come \"targhe esentasse\", dal momento che i relativi proprietari non dovevano pagare alcuna tassa. Esse erano composte da sei cifre. A sinistra era posizionata in alto la banda blu UE, circondata da dodici stelle gialle in circolo; in basso si trovava la sigla automobilistica internazionale B di colore bianco. All'interno della corona di stelle, solo sulle targhe posteriori, erano impressi le prime tre lettere del mese e l'anno di scadenza della validit\u00e0, in alcuni veicoli sostituiti dalla sigla dell'organizzazione internazionale. &lt;br&gt;Nelle targhe dei motocicli, tricicli a motore e quadricicli la combinazione era costituita da due gruppi di tre cifre disposti su doppia linea ed allineati verticalmente.\n&lt;br&gt;Il 16/11/2010 era subentrato il formato a caratteri rossi delle stesse dimensioni delle targhe ordinarie, con la cifra 8 anteposta al primo trattino. Dal 7 ottobre 2014 per ragioni di sicurezza si \u00e8 deciso di sostituire queste piastre con quelle standard, pertanto la relativa emissione \u00e8 cessata.\nOrganizzazioni intergovernative.\nIstituzioni dell\"'Unione europea\".\nDal 1960 a fine settembre del 2001 le targhe per i veicoli del personale appartenente agli organi dell'Unione europea con sede in Belgio misuravano 340\u00d7110 mm, avevano il bordo e i caratteri azzurri su fondo bianco; a sinistra erano visibili le lettere EUR di dimensioni ridotte, circondate da dodici stelle gialle e seguite da un numero di quattro cifre. &lt;br&gt;Nell'ottobre 2001 venne introdotto il formato a sei cifre, anch'esso con caratteri azzurri ma senza le lettere \"EUR\" a sinistra (vd. sopra).\n\"Eurocontrol\".\nAnche le targhe per i veicoli dei funzionari degli organi di \"Eurocontrol\" con sede in Belgio, prima del 7 ottobre 2014 avevano come cifra iniziale un \"8\". A partire da tale data non \u00e8 pi\u00f9 possibile distinguerle dalle targhe normali. &lt;br&gt;Fino al 16/11/2010 queste targhe avevano bordo e caratteri azzurri su fondo bianco; erano composte da tre cifre, un trattino in basso e le lettere EURO (senza le stelle intorno) di dimensioni leggermente ridotte rispetto alle cifre.\n\"SHAPE\" e \"NATO\".\nPrima che rientrassero nella serie 8, fino al 16/11/2010 le targhe riservate ai veicoli di propriet\u00e0 del personale della SHAPE (acronimo di \"Supreme Headquarters Allied Powers Europe\") avevano scritte bianche su fondo rosso. Le ultime due cifre dell'anno, allineate in verticale a sinistra, erano seguite dalle lettere SB (che stavano per \"SHAPE Belgium\"), un trattino posizionato in basso ed un numero di tre o quattro cifre. La validit\u00e0 era di un anno, prorogabile. Dal 1\u00b0 luglio 1985 vengono emesse targhe simili al formato di colore rosso assegnato alle immatricolazioni provvisorie, ma con una serie esclusivamente numerica composta da sei cifre (tre nella riga superiore e tre in quella inferiore nei motocicli); sia il mese che l'anno di validit\u00e0 sono espressi con due cifre all'interno di due adesivi. &lt;br&gt;I veicoli ufficiali della SHAPE si contraddistinguono per i caratteri grigio argento su fondo nero; le lettere fisse CHB (iniziali di \"Casteau, Hainaut, Belgique\") sono anteposte ad un trattino e a quattro cifre progressive. \nLe targhe degli automezzi dei funzionari della sede della \"NATO\" a Bruxelles emesse negli anni ottanta erano simili a quelle normali, ma erano composte dalle lettere VN (che stavano per \"Vehicle of NATO\", per esempio: AVN-123, FVN-123...). Tali combinazioni non vennero pi\u00f9 utilizzate dai primi anni novanta per motivi di sicurezza.\nStoria.\nLe targhe emesse prima del 1951 non sono pi\u00f9 valide n\u00e9 in circolazione. La prima targa venne apposta su un veicolo nel 1899. Fino al 1911 le targhe belghe avevano lettere nere su fondo bianco. Vennero sostituite da un altro sistema in uso dal 1911 al 1919, con cifre bianche su fondo nero. Gi\u00e0 dal 1911 gli enti governativi rilasciavano soltanto la targa posteriore, non quella anteriore (che era opzionale).\nDal 1919 al 1925 furono emesse targhe blu con cifre bianche. Dal 1925 al 1928 vennero prodotte targhe rosse composte da una lettera ed una o pi\u00f9 cifre bianche. Nel 1928 furono introdotte targhe con scritte rosse su fondo bianco, con dimensioni di 325 \u00d7 105 mm che rimasero invariate fino a novembre del 2010, le cui serie alfanumeriche erano le seguenti:\nTarghe provvisorie.\nLe targhe provvisorie per veicoli importati o da esportazione avevano gli stessi colori di quelle attuali, con le scritte bianche in campo rosso. A sinistra erano allineate in verticale le ultime due cifre dell'anno di validit\u00e0 fino a tutto il 1993; dal 1994 al 2008 le due cifre bianche corrispondenti al mese (es.: 02 = febbraio) venivano impresse in un adesivo quadrato blu o rosso sopra un altro sticker rosso con le due cifre indicanti l'anno della validit\u00e0 stessa. A destra si trovavano un quadratino posizionato in basso ed un numero progressivo di 4-6 cifre."}
{"id": "570729", "revid": "120134768", "url": "https://it.wikipedia.org/wiki?curid=570729", "title": "Opere di Jacques Lacan", "text": ""}
{"id": "570734", "revid": "712828", "url": "https://it.wikipedia.org/wiki?curid=570734", "title": "Da Soocha V", "text": ""}
{"id": "570737", "revid": "712828", "url": "https://it.wikipedia.org/wiki?curid=570737", "title": "Dathomir", "text": ""}
{"id": "570738", "revid": "712828", "url": "https://it.wikipedia.org/wiki?curid=570738", "title": "Dellalt", "text": ""}
{"id": "570741", "revid": "73537", "url": "https://it.wikipedia.org/wiki?curid=570741", "title": "Ellenia", "text": ""}
{"id": "570742", "revid": "712828", "url": "https://it.wikipedia.org/wiki?curid=570742", "title": "Denon", "text": ""}
{"id": "570744", "revid": "123189411", "url": "https://it.wikipedia.org/wiki?curid=570744", "title": "Punch (rivista)", "text": "Punch fu un'importante rivista satirica britannico. Pubblicata con periodicit\u00e0 settimanale dal 1841 al 1992, e poi dal 1996 al 2002, \"Punch\" ebbe fra i suoi collaboratori molti celebri scrittori e illustratori del XIX e XX secolo.\nStoria.\n\"Punch\" fu fondata il 17 luglio 1841 da Henry Mayhew e dall'incisore Ebenezer Landells. Fu inizialmente curata da Mayhew (che avrebbe poi abbandonato quattro anni dopo) e Mark Lemon. Il nome \"Punch\" era un omaggio alla maschera omonima del teatro dei burattini di Punch e Judy (una versione clownesca, ma anche malvagia, del Pulcinella della commedia dell'arte italiana); allo stesso tempo, era legato a un gioco di parole sulla bevanda omonima: \"punch is nothing without lemon\", ovvero \"il punch non \u00e8 niente senza limone\", o \"senza (Mark) Lemon\".\nIl \"Punch\" ha utilizzato per primo la parola \"cartoon\" per indicare i suoi disegni satirici, in particolare da parte del disegnatore John Leech ad incominciare dal suo \"Cartoon No 1\" del 1843.\nLe copertine dei primi numeri, disegnate da Archibald Henning, riportavano il sottotitolo \"The London Charivari\", con riferimento alla rivista satirica francese \"Le Charivari\". In seguito questo riferimento venne tolto, e la grafica delle copertine sub\u00ec numerose altre modifiche nel tempo; la versione divenuta poi classica fu progettata da Richard Doyle nel 1849.\nIl \"Punch\" divenne molto popolare nei salotti inglesi a causa del suo humour sofisticato e per l'assenza di materiale offensivo, soprattutto se visto in contrapposizione con la stampa satirica del tempo. Il Times utilizz\u00f2 alcuni estratti dal Punch come riempitivi di colonna, dando pubblicit\u00e0 gratuita alla rivista e, indirettamente, la concessione di un certo grado di rispettabilit\u00e0, un privilegio di cui non godevano le altre pubblicazione a fumetti.\nCon \"Punch\" collaborarono moltissimi celebri scrittori, giornalisti e illustratori britannici. La popolarit\u00e0 della rivista raggiunse il suo culmine negli anni quaranta, con circa 175.000 abbonamenti.\nAlla met\u00e0 del Novecento \"Punch\" inizi\u00f2 a perdere la propria presa sul pubblico, e nel 1992 dovette chiudere dopo 150 anni di attivit\u00e0.\nAll'inizio del 1996, l'imprenditore egiziano Mohamed Al-Fayed acquist\u00f2 i diritti sul nome della rivista e ne finanzi\u00f2 la riapertura. La nuova incarnazione di \"Punch\" non ebbe successo, e dovette chiudere nuovamente nel 2002, con una perdita stimata di 16 milioni di sterline."}
{"id": "570748", "revid": "1305772", "url": "https://it.wikipedia.org/wiki?curid=570748", "title": "A7", "text": ""}
{"id": "570749", "revid": "125848309", "url": "https://it.wikipedia.org/wiki?curid=570749", "title": "Peter Crouch", "text": "Caratteristiche tecniche.\nDi ruolo attaccante, la sua stazza gli permetteva di essere un attaccante molto bravo a segnare goal di testa. Nonostante non fosse molto agile, sapeva anche segnare in rovesciata.\nCarriera.\nClub.\nAll'et\u00e0 di un anno si trasfer\u00ec con la famiglia a Singapore salvo fare ritorno a Londra tre anni pi\u00f9 tardi. Dopo aver frequentato la Drayton Manor High School Crouch non riusc\u00ec ad ottenere un contratto con il Tottenham, squadra nella quale militava nelle giovanili. And\u00f2 un periodo in prestito al Dulwich Hamlet, formazione che gioca nel campionato regionale inglese (Isthmian League). Nell'estate del 2000 si trasfer\u00ec al IFK H\u00e4ssleholm, squadra svedese che alla fine di quell'annata fu retrocessa dalla terza alla quarta serie nazionale, anche se Crouch torn\u00f2 in Inghilterra in estate a stagione svedese in corso poich\u00e9 ceduto dal Tottenham al Queens Park Rangers.\nCon il QPR, formazione di First Division, inizi\u00f2 di fatto la carriera professionistica, segnando al primo anno dieci gol. A causa del conseguente ridimensionamento delle possibilit\u00e0 economiche del QPR, viene ceduto al per 1.250.000 sterline. Con la squadra \"Pompey\" totalizza 18 reti in 37 gare di seconda divisione.\nAston Villa, Norwich e Southampton.\nNel marzo 2002, viene acquistato per 5.000.000 di sterline dall', squadra di Premier League. Un anno e mezzo dopo, nel dicembre 2003, viene ceduto in prestito al Norwich. Dopo tre mesi ritorna a giocare nella squadra di Birmingham, segnando 4 gol nel girone di ritorno. Il suo bilancio all'Aston Villa sar\u00e0 di 6 gol in 37 partite.\nNel luglio 2004, si trasferisce al Southampton per 2 milioni di sterline, firmando un contratto quadriennale. Il suo esordio avviene proprio con la sua squadra precedente, l'Aston Villa, e si conclude con una sconfitta per 2-0. Totalizza 12 reti in 27 presenze, ma la squadra retrocede ugualmente in Championship. Il 19 luglio 2005, viene ceduto al per 7 milioni di sterline e la firma di un contratto quadriennale.\nLiverpool e Portsmouth.\nViene acquistato dal Liverpool nell'estate del 2005, voluto espressamente dal tecnico Ben\u00edtez per sostituire il ceco Milan Baro\u0161, ceduto all'Aston Villa. L'ambientamento non \u00e8 facile e impiega 22 partite prima di segnare un gol con la nuova maglia; comincia poi a segnare con maggiore regolarit\u00e0. Da ricordare la doppietta messa a segno durante la semifinale della Coppa del mondo per club disputata nel dicembre 2005 (il Liverpool ha poi perso la finale contro il San Paolo). Il 13 settembre 2005, con i \"Reds\" fa anche il suo esordio in Champions League, nella vittoria in trasferta per 2-1 contro il Betis. Le sue prima marcature nella massima competizione europea arrivano solo nella stagione successiva, segna difatti una doppietta nel successo per 3-2 nel girone C contro il Galatasaray nel settembre 2006. A Liverpool vince anche i suoi unici due titoli in carriera, una Community Shield e una Coppa di Lega inglese. Nella stagione 2008-2009, dopo il via libera dell'allenatore Ben\u00edtez, lascia il Liverpool per raggiungere il , club per cui aveva gi\u00e0 militato sette anni prima.\nTottenham.\nIl 27 luglio 2009, passa al Tottenham per circa 11 milioni di euro. Nelle stagioni trascorse con gli \"Spurs\" spicca la sua tripletta segnata allo Young Boys nei preliminari della Champions League 2010-2011 ed il gol segnato al negli ottavi di finale della stessa, che ha di fatto regalato alla sua squadra il passaggio ai quarti di finale del torneo.\nStoke City.\nIl 31 agosto 2011, ultimo giorno del mercato calcistico della Premier League, viene acquistato a titolo definitivo dallo . La cifra pagata al Tottenham \u00e8 di 10 milioni di sterline, che potrebbero salire a 12 attraverso clausole legate al rendimento. Il 2 gennaio 2012, in occasione di Blackburn-Stoke City, realizza una doppietta che gli consente di raggiungere i 100 gol in carriera. Il 29 settembre 2011 fa il suo esordio in Europa League, segnando tra l'altro l'1-1 in rimonta nel 2-1 finale casalingo contro il Besiktas. Il 1\u00ba febbraio 2017, nel pareggio casalingo per 1-1 contro l'Everton, realizza il suo 100\u00ba gol in Premier League; per l'occasione ripropone dopo 10 anni la sua vecchia esultanza da robot.\nBurnley.\nL'ultimo giorno del mercato di gennaio 2019 si trasferisce al Burnley, tornando cos\u00ec in una squadra militante in Premier League, in cambio di Sam Vokes.\nIl 12 luglio 2019 annuncia dopo oltre vent'anni di carriera, il suo ritiro dal calcio giocato al termine della stagione. In 468 partite giocate in Premier League ha segnato 108 gol, di cui 53 di testa, e fornito 58 assist. Chiude la carriera con il primato di giocatore ad aver segnato pi\u00f9 gol di testa in Premier League.\nNazionale.\nHa fatto parte delle selezioni Under 18, 20 e 21 della nazionale inglese.\nEsordisce in Nazionale maggiore il 31 maggio 2005, con Sven-G\u00f6ran Eriksson in panchina, nell'amichevole contro la . Il 1\u00ba marzo 2006 realizza il suo primo gol, sempre in amichevole contro l' (2-1 finale). Lo stesso anno partecipa al campionato mondiale in Germania, disputando quattro incontri e segnando una rete a nella fase a gironi. Durante le qualificazioni al campionato d'Europa 2008 segna 5 gol, ma la sua squadra manca l'accesso. Viene poi convocato per il campionato del mondo 2010.\nChiude con la nazionale nel novembre successivo in amichevole contro la Francia (1-2 risultato finale, suo il gol dell'Inghilterra).\nStatistiche.\nTra club, nazionale maggiore e nazionali giovanili, Crouch durante la sua carriera, ha giocato globalmente 782 partite segnando 228 reti, alla media 0,29 gol a partita.\nPresenze e reti nei club.\n\"Statistiche aggiornate al termine della carriera da calciatore.\"\nCronologia presenze e reti in nazionale.\n \n "}
{"id": "570750", "revid": "16066", "url": "https://it.wikipedia.org/wiki?curid=570750", "title": "Metar", "text": ""}
{"id": "570756", "revid": "712828", "url": "https://it.wikipedia.org/wiki?curid=570756", "title": "Desevro", "text": ""}
{"id": "570757", "revid": "599013", "url": "https://it.wikipedia.org/wiki?curid=570757", "title": "Sionismo cristiano", "text": "Il sionismo cristiano \u00e8 una corrente di pensiero cristiana che ritiene il ritorno degli ebrei nella Terra Santa e la fondazione dello stato di Israele nel 1948 segno del compimento delle profezie bibliche. \nStoria.\nAttraverso la storia, alcuni grandi leader cristiani hanno sostenuto la posizione teologica conosciuta oggi come Sionismo cristiano. il ristabilimento del regno di Israele (Atti 1:6). Col passare dei secoli, la Chiesa cristiana, formata soprattutto da Gentili, si \u00e8 distanziata da quella posizione.\nLa traduzione della Bibbia nelle lingue volgari nel XV e XVI secolo ha rinnovato l\u2019apprezzamento dei cristiani per le radici ebraiche del Cristianesimo e le promesse bibliche verso il popolo ebraico. Oggi un forte appoggio per Israele da parte di milioni di cristiani evangelici si estende ad ogni parte del globo. Si tratta di un movimento globale in espansione che continuer\u00e0 negli anni a venire a dare un forte supporto ad Israele.\nL'ideologia, diffusa in alcuni settori del protestantesimo anglosassone, alcuni la collegano con la corrente teologica protestante definita Dispensazionalismo, fondata da John Nelson Darby (1800\u20131882). Il Dispensazionalismo \u00e8 una teologia che sostiene una concezione favorevole al popolo ebraico e allo stato di Israele, ma che non pu\u00f2 essere identificata col Sionismo cristiano tout-court. Il sostegno cristiano al ristabilimento del popolo ebraico nella loro terra ancestrale comincia molto prima del sorgere del Dispensazionalismo.\nHanno sostenuto in varia misura il Sionismo cristiano: Fratelli moravi, Puritani, Pietisti, Thomas Draxe, Thomas Brightman, Joseph Mede, Henry Finch; Isaac de La Peyrere, Anders Pederson Kempe, Increase Mather, Ebenezer and Joanna Cartwright, Oliver Cromwell, John Toland, Holeger Paulli, Isaac Newton, Joseph Priestley, Johann Heinrich Jung-Stilling, Nikolaus Zinzendorf, Joseph Eyre, Charles Jerram, John Milton, Thomas Newton, George Gawler, Lord Shaftesbury, Robert Browning, George Eliot, Robert Murray M' Cheyne, John Nelson Darby, J.C. Ryle, Charles Henry Church, John Stoddard, William H. Hechler, Jean Henri Dunant, Laurence Oliphant, John Wesley, Charles Wesley, Charles Haddon Spurgeon, William E. Blackstone, Lord Arthur James Balfour, Lloyd George, Woodrow Wilson, John Henry Patterson, Charles Orde Wingate, Richard Meinertzhagen, John Grauel, William Hull, Harry S. Truman.\nContenuto dottrinale.\nIl sionismo cristiano, come dottrina teologica, non implica necessariamente simpatia per gli ebrei come popolo o per l'ebraismo come religione. Poich\u00e9 il testo biblico \u00e8 pieno di riferimenti a Israele, \u00e8 abituale per i sionisti cristiani richiamare le radici ebraiche della cristianit\u00e0 e promuovere l'uso di termini tratti dalla tradizione ebraica all'interno delle loro pratiche religiose. Tuttavia i sionisti cristiani ritengono che al compiersi delle profezie, un numero rilevante di ebrei accetter\u00e0 Ges\u00f9 come il loro messia e che negli ultimi giorni gli ebrei messianici praticheranno una qualche forma di cristianesimo ebraico.\nCirca la rilevanza del sionismo cristiano come movimento religioso negli Stati Uniti \u00e8 talora citato l'asserito successo dei romanzi della serie \"Left Behind\" scritti dal predicatore Tim LaHaye e da Jerry B. Jenkins che hanno raggiunto i primi posti nella classifica dei best seller del New York Times."}
{"id": "570758", "revid": "712828", "url": "https://it.wikipedia.org/wiki?curid=570758", "title": "Devaron", "text": ""}
{"id": "570762", "revid": "287204", "url": "https://it.wikipedia.org/wiki?curid=570762", "title": "Dorin", "text": ""}
{"id": "570765", "revid": "1305772", "url": "https://it.wikipedia.org/wiki?curid=570765", "title": "A8", "text": ""}
{"id": "570767", "revid": "712828", "url": "https://it.wikipedia.org/wiki?curid=570767", "title": "Drall", "text": ""}
{"id": "570768", "revid": "6066", "url": "https://it.wikipedia.org/wiki?curid=570768", "title": "Popolo gallico", "text": ""}
{"id": "570770", "revid": "212348", "url": "https://it.wikipedia.org/wiki?curid=570770", "title": "Ispettore Coliandro", "text": ""}
{"id": "570771", "revid": "712828", "url": "https://it.wikipedia.org/wiki?curid=570771", "title": "Dromund Kaas", "text": ""}
{"id": "570774", "revid": "33689", "url": "https://it.wikipedia.org/wiki?curid=570774", "title": "Policistronico", "text": ""}
{"id": "570776", "revid": "712828", "url": "https://it.wikipedia.org/wiki?curid=570776", "title": "Duro", "text": ""}
{"id": "570777", "revid": "198277", "url": "https://it.wikipedia.org/wiki?curid=570777", "title": "L'ispettore Coliandro", "text": "L'ispettore Coliandro \u00e8 una serie televisiva italiana trasmessa dal 2006 da Rai 2, e dal 2017 anche da RaiPlay.\nDiretta dai Manetti Bros., la serie vede protagonista l'ispettore Coliandro, interpretato da Giampaolo Morelli. Ideatore della serie \u00e8 invece lo scrittore Carlo Lucarelli: Coliandro \u2014 un poliziotto con tratti molto diversi dai tradizionali investigatori della fiction e della narrativa italiana \u2014 \u00e8 una sua creazione tanto che, prima della trasposizione televisiva, il personaggio era stato il protagonista di alcuni suoi romanzi gialli nei primi anni 1990.\nNonostante sia una serie TV, in pratica ogni episodio de \"L'ispettore Coliandro\" \u00e8 un film TV a s\u00e9 stante, girato alludendo ogni volta a un diverso genere cinematografico e con molte citazioni verso alcuni modelli ispiratori, tra cui le pellicole di genere interpretate negli anni 1970 e 1980 da Tomas Milian nel ruolo dell'ispettore Nico Giraldi, o i classici polizieschi di Clint Eastwood nei panni dell'ispettore Harry Callaghan.\nTrama.\nColiandro \u00e8 un giovane ispettore, in servizio alla questura di Bologna, che si ritrova sempre invischiato suo malgrado in vicende pi\u00f9 grandi di lui. Tuttavia Coliandro non si tira mai indietro, ma la sua sbadataggine e la sua incapacit\u00e0 investigativa finiscono inevitabilmente per cacciarlo nei guai.\nNel corso delle sue indagini Coliandro riceve l'aiuto dei colleghi, gli ispettori Trombetti e Gamberini e l'agente Gargiulo, mentre a mettergli costantemente i bastoni fra le ruote ci sono il suo superiore, il commissario De Zan, e la dottoressa Longhi, sostituto procuratore, i quali non hanno mai visto di buon occhio le iniziative personali di Coliandro e non nutrono grande stima di lui. In ogni indagine l'ispettore \u00e8 aiutato da una ragazza sempre diversa (una testimone, un'amica, una parente della vittima) che, tramite le sue informazioni, lo aiuta a portare a termine l'indagine. Coliandro si prende sempre una cotta per la ragazza di turno ma, alla fine della vicenda, l'ispettore si ritrova come sempre inesorabilmente solo e deluso.\nAnche se riesce ogni volta, in un modo o nell'altro, a venire a capo dell'indagine (ma sempre e solo grazie alla sua testardaggine e a provvidenziali colpi di fortuna), nessuno gliene rende mai merito. Alla fine l'ispettore \u00e8 sempre costretto, suo malgrado, a subire punizioni per via del suo operato giudicato \"poco professionale\".\nProduzione.\nLa serie nasce da un'idea del produttore Tommaso Dazzi, il quale, dopo aver letto \"Il giorno del lupo\" di Carlo Lucarelli, romanzo che vede protagonista il sovrintendente (poi ispettore) Coliandro, ha contattato lo scrittore per mostrargli il suo apprezzamento verso l'opera e, soprattutto, per proporgli un adattamento televisivo. Nel 2003 \u00e8 cos\u00ec partita la realizzazione di un film per la televisione omonimo basato sul libro, prodotto da Dazzi e dalla Rai, sceneggiato da Lucarelli assieme a Giampiero Rigosi e diretto dai Manetti Bros. Dopo questo film TV, la Rai diede il via libera alla produzione di una serie televisiva sulle avventure dell'ispettore, realizzata dallo stesso team di produttori, sceneggiatori e registi.\nNel 2004, completate le riprese della prima stagione e con la serie gi\u00e0 venduta all'estero, la Rai decise per\u00f2 di bloccarne la messa in onda e di non programmarla per quasi due anni in quanto lo stile de \"L'ispettore Coliandro\", molto lontano dai canoni classici della fiction italiana (violenza, gergo da strada, parolacce, pregiudizi), aveva generato preoccupazione per il suo impatto sul pubblico e sulle forze dell'ordine. La serie fu trasmessa per la prima volta soltanto nel 2006: nonostante l'infelice programmazione nel palinsesto \u2014 \u00abla prima stagione fu mandata in onda in pieno agosto. Insomma, non sapevano che farsene\u00bb, ricorder\u00e0 \"a posteriori\" il protagonista Giampaolo Morelli \u2014, le vicende di Coliandro ottennero a sorpresa un riscontro superiore a ogni attesa, con il pubblico decisamente incuriosito da \u00abuno sfigato che non diventa eroe, ma che riesce sempre in qualche modo a barcamenarsi\u00bb, tanto da indurre la Rai a dar loro un seguito realizzando una seconda e poi una terza stagione.\nNel corso dell'estate 2009, in coda alle riprese della terza stagione, furono realizzati due episodi (\"Anomalia 21\" e \"666\") che avrebbero dovuto far parte dei preventivati quattro della quarta stagione; ma il 22 dicembre seguente il consiglio di amministrazione della Rai annunci\u00f2 che, per problemi di budget, era stata decisa l'esclusione della serie dal palinsesto televisivo, mettendo quindi i due residui episodi in stand-by. Dopo mesi di proteste da parte dei fan (tra cui anche dei veri poliziotti, i quali hanno aperto una pagina su Facebook per protestare contro il taglio degli episodi), la Rai decise di mandare comunque in onda gli episodi gi\u00e0 girati, riducendo praticamente la quarta stagione a due soli episodi.\nNonostante ci\u00f2, i pi\u00f9 che agguerriti fan della serie \u2014 \u00abColiandro non ha dei fan, ma degli ultras!\u00bb, sintetizza Morelli \u2014, hanno continuato con varie iniziative (compreso un massiccio \"mailbombing\" verso i vertici dell'azienda) la loro protesta per far s\u00ec che la Rai rimettesse in produzione \"L'ispettore Coliandro\". Inframezzata dal tentativo da parte dei Manetti Bros. e di Morelli \u2014 i quali hanno sempre sostenuto attivamente le iniziative della \"fanbase\" \u2014 di far approdare \"Coliandro\" al cinema, coinvolgendo direttamente i fan nella scrittura di un soggetto, nel 2015 la serie viene ufficialmente rimessa in produzione con la realizzazione di una quinta stagione, in onda l'anno seguente. Seguono altre tre stagioni tra il 2017 e il 2021, che consacrano definitivamente Coliandro a personaggio di culto, a vera e propria \u00abicona\u00bb della serialit\u00e0 italiana.\nRegia.\nLa quasi totalit\u00e0 degli episodi della serie sono diretti dai Manetti Bros. I due fratelli, ininterrottamente dietro la macchina da presa per tutte le prime sette stagioni, hanno adottato fin dal principio uno stile di regia molto \"spericolato\", con un uso molto ridotto degli \"stuntman\" onde rendere le scene d'azione pi\u00f9 autentiche; per questo motivo non sono mancati incidenti sul set, con il protagonista Morelli che in un'occasione \u00e8 ritrovato con una spalla lussata e un dito rotto, o l'attrice Cecilia Dazzi che per via di uno sparo a salve troppo ravvicinato ha rischiato la vista e l'udito.\nDall'ottava stagione, pur rimanendo i registi di riferimento, per la prima volta i Manetti Bros. cedono la macchina da presa per un paio di episodi a Milena Cocozza.\nSceneggiatura.\nCaratteristica degli episodi della serie \u00e8 l'essere scritti, di fatto, replicando sempre un ben noto canovaccio che non lascia spazio a sorprese: \u00abl'ispettore ficcher\u00e0 il naso dove non deve, si metter\u00e0 nei casini, si innamorer\u00e0 di una donna ovviamente bellissima, verr\u00e0 scaricato e tutto andr\u00e0 a finire pi\u00f9 o meno bene, con un buon numero di cattivi morti e con l'immancabile incazzatura dei superiori\u00bb. Una scelta avallata dallo stesso inventore del Coliandro letterario, Carlo Lucarelli, il quale cura anche le sceneggiature televisive, e che in questo senso propende per episodi \"stand-alone\" fruibili come \u00abun romanzo o un fumetto di \"Topolino\" o \"Tex Willer\"\u00bb.\nA fronte di un panorama seriale che dagli anni 2000 in poi fa sempre pi\u00f9 affidamento su trame orizzontali, molteplici intrecci secondari e numerosi colpi di scena, paradossalmente il ritorno a una \u00abstoria verticale, una serie classica, come i vecchi telefilm\u00bb ha portato \"L'ispettore Coliandro\" a distinguersi nettamente dai prodotti concorrenti; l'unica novit\u00e0, l'unica nota di cambiamento da episodio a episodio \u00e8 rappresentata dal tono della narrazione, da una messa in scena che ciclicamente si appiglia a un diverso genere ispiratorio: come esemplifica lo stesso Antonio Manetti, \u00abquando ha davanti un supercattivo alla James Bond Coliandro sembra essere all'interno di un film di 007, quando ha a che fare con un serial killer sembra quasi muoversi in un film di Dario Argento\u00bb.\nAltra peculiarit\u00e0 del prodotto \u00e8 la totale assenza di nomi di battesimo per i protagonisti \u2014 Coliandro \"in primis\" \u2014, tutti identificati con i soli cognomi: anche questa \u00e8 una precisa scelta di Lucarelli in fase di \"script\", che oltre a palesare la preferenza dello scrittore per \u00abcognomi che sembrano nomi\u00bb, vuole anche far s\u00ec che la serie mostri una stretta aderenza con la realt\u00e0, poich\u00e9 \u00abnelle cerchie lavorative come la polizia (o come a scuola) ci si chiama spesso per cognome\u00bb. Ci\u00f2 ha indirettamente dato vita a un discreto \"battage\" tra la \"fanbase\" della serie, che nel corso degli anni ha speculato attivamente circa la reale identit\u00e0 dell'ispettore. In realt\u00e0 gi\u00e0 nel romanzo \"Il giorno del lupo\" viene citato di sfuggita il nome \u00abMarco\u00bb, poi fugacemente presente, a mo' di \"easter egg\", anche negli episodi televisivi \"Black Mamba\" e \"Yakuza\"; tuttavia lo stesso Lucarelli ha spiegato essere queste solo delle indicazioni fittizie, in quanto \u00abad un certo punto, per le schede tecniche, la Rai ci ha chiesto un nome per Coliandro, e cos\u00ec, senza pensarci troppo, abbiamo detto Marco\u00bb.\nCast.\nPer la scelta del protagonista, Lucarelli inizialmente non aveva un'immagine precisa dell'attore che avrebbe dovuto impersonare Coliandro, in quanto la sua idea si basava semplicemente sui disegni che aveva realizzato Onofrio Catacchio in occasione della pubblicazione del fumetto omonimo a met\u00e0 degli anni 1990, dove l'ispettore era stato tratteggiato con un volto tagliato e spigoloso alla Clint Eastwood. Al contrario i Manetti avevano personificato fin dal principio Coliandro in Morelli, con il quale si erano gi\u00e0 trovati a lavorare in passato. Sicch\u00e9 al momento della scelta di Morelli, Lucarelli si \u00e8 convinto dal fatto che \u00abappena l'ho incontrato lui mi ha dato la mano \"storta\", come fanno i poliziotti e i carabinieri, in maniera molto professionale. E ho pensato: \"Questo \u00e8 perfetto\". Poi il personaggio si \u00e8 modellato su di lui\u00bb.\nMorelli ha individuato il successo di un personaggio cos\u00ec atipico nel fatto che \u00ab[ognuno di noi] ci si ritrova [in Coliandro], inevitabilmente. E perch\u00e9 tutti gli eroi della nostra TV sono sempre positivi. Non so perch\u00e9 abbiamo perso quel senso un po' cinico della commedia all'italiana: Sordi, Gassman, Tognazzi rappresentavano uomini pieni di difetti, imperfetti. Oggi invece c'\u00e8 'sto piattume di personaggi tutti buoni. In Coliandro invece si vede un po' di sana cattiveria\u00bb perch\u00e9 \u00ab[lui \u00e8] un tonto, [...] privo di autoironia, [...] testardo e disordinato, con le incertezze e i pregiudizi. E per questo simile a molti di noi\u00bb. L'attore ha aggiunto poi, come ulteriore punto a favore, l'annotazione che questa serie \u00ab\u00e8 il primo vero prodotto [televisivo italiano] rivolto ai giovani, un pubblico diverso per il quale \u00e8 stato pensato un linguaggio diverso, e un personaggio diverso. [...] Le avventure di Coliandro potrebbero essere prese dalla cronaca di tutti i giorni. Come sfogliare un quotidiano. E forse \u00e8 questo che appassiona lo spettatore\u00bb. Lucarelli \u00e8 sulla stessa lunghezza d'onda, spiegando come \u00abl'immagine dell'antieroe [...] mancava tra i poliziotti televisivi conosciuti, che sono sempre \"bellissimi\". [...] Coliandro invece \u00e8 proprio un antieroe: \u00e8 tremendo, sfigato, prende cazzotti dall'inizio alla fine, per\u00f2 \u00e8 buono e onesto e soprattutto \u00e8 in grado di cambiare sempre s\u00e9 stesso, puntata dopo puntata, mutando i propri pregiudizi\u00bb.\nRiprese.\nCome accade nei romanzi, anche nella serie TV \u00e8 Bologna che fa da sfondo alle vicende dell'ispettore: la citt\u00e0 e il suo retroterra sono infatti al centro dei gialli metropolitani raccontati in ogni episodio, i quali affrontano ognuno una diversa problematica della realt\u00e0 urbana locale. In merito a ci\u00f2, Lucarelli ha detto che \u00abColiandro [\u00e8 venuto fuori] per raccontare una sorta di metropoli che non esiste, come la Bologna di Coliandro, che ha delle connotazioni molto noir. \u00c8 uno di quei personaggi che serve a raccontare la societ\u00e0 in trasformazione di oggi; \u00e8 un personaggio che vive per la strada, che vive anche tutti i pregiudizi che ci sono verso la contemporaneit\u00e0 ed \u00e8 in grado di far vedere dove i luoghi comuni siano tali oppure dove corrispondano alla realt\u00e0. \u00c8 un personaggio molto vivo, che si fa passare addosso tutto quello che succede e quindi pu\u00f2 servire a raccontare molte cose\u00bb.\nIl rapporto tra Coliandro e Bologna si \u00e8 fatto via via pi\u00f9 forte nel corso delle stagioni, col fittizio ispettore finito per diventare quasi un simbolo moderno della citt\u00e0 emiliana: \u00abC'\u00e8 gente che va a Bologna e si fa fotografare vicino alla casa di Coliandro, vicino alla Questura, sotto il portico, e mi scrive: \"Sono a Bologna, ma non ho visto Coliandro!\"\u00bb, ha raccontato Morelli a tal proposito, sottolineando come Bologna sia a conti fatti \u00abl'altra protagonista\u00bb della serie e che, tra il serio e il faceto, \u00abprima o poi, una statua a Coliandro, anche piccola, anche in periferia, vi toccher\u00e0 farla\u00bb.\nColonna sonora.\nLa colonna sonora della serie \"L'ispettore Coliandro\" \u00e8 stata affidata al duo di musicisti Pivio e Aldo De Scalzi, che hanno composto e diretto le musiche di tutti gli episodi, affidandosi alla collaborazione di G-Max e Vittorio De Scalzi per alcuni brani. Il genere scelto spazia dal funky anni 1970 all'elettronica, dal jazz al rap.\nOltre a ci\u00f2, la serie si \u00e8 avvalsa episodicamente anche dei contributi musicali di vari artisti italiani, sia della scena nazionale che del panorama indipendente. Tra di loro Neffa che, oltre aver recitato come guest star nell'episodio \"Il giorno del lupo\", ha eseguito una sua canzone inserendola cos\u00ec nella serie (ma non negli album contenenti le colonne sonore). Sono stati inoltre utilizzati ripetutamente, a partire dalla seconda stagione della serie, alcuni brani della band heavy metal italiana Death SS, fra cui \"Terror\", \"Vampire\", \"Venus' Gliph\", \"S.I.A.G.F.O.M.\", \"The Healer\", \"Hi-Tech Jesus\" e \"Revived\" (quest'ultimo un inedito). Tra le colonne sonore degli episodi entrano a far parte anche brani editi di cantautori e band italiane come Luca Carboni, Misero Spettacolo e le Bambole di pezza. Inoltre, spesso gli stessi cantanti e le stesse band hanno avuto dei cameo all'interno della serie.\nNel 2005 \u00e8 stato pubblicato l'album omonimo contenente le musiche utilizzate negli episodi della prima stagione. Nel 2011 \u00e8 stato realizzato un nuovo disco, un doppio album contenente stavolta i pezzi utilizzati nelle restanti stagioni della serie. Nel 2015 il gruppo Agua Calientes ha inoltre realizzato il brano \"Sbando\" che, pur non essendo parte della colonna sonora della serie, \u00e8 dedicato al protagonista della stessa, contenendo campionamenti della voce dell'attore Giampaolo Morelli.\nEdizioni home video.\nDal 2010 dapprima Rai Trade e poi Rai Com hanno distribuito \"L'ispettore Coliandro\" nel mercato home video. La serie \u00e8 stata pubblicata in edizione DVD in cofanetti, ciascuno contenente gli episodi delle rispettive stagioni: nei DVD sono presenti, oltre all'episodio integrale, anche \"booklet\" e alcuni contenuti extra.\nAccoglienza.\nAldo Grasso del \"Corriere della Sera\", tra i primi ad occuparsi della serie, non ne \u00e8 rimasto convinto. Dopo la prima stagione il critico ha commentato che \u00abla figura di un poliziotto cresciuto [...] con i film dell'ispettore Callaghan [...] lascia un po' interdetti\u00bb. Coliandro viene visto e percepito come un \u00abcane sciolto\u00bb, e per Grasso \u00e8 questa la sua pecca maggiore, dato che \u00abnon c'\u00e8 peggior conformista di chi si sente anticonformista\u00bb. Sulla regia dei Manetti Bros. nota come i due tentino \u00abuna regia dal doppio registro: da una parte la storia dell'indagine, dall'altra la consapevolezza linguistica (il ricalco cosciente, la citazione, l'autoironia). Non sempre la miscela funziona\u00bb, e cos\u00ec \u00abla recitazione, costantemente sopra le righe, finisce per diventare di maniera (gli interpreti sono solo cos\u00ec cos\u00ec)\u00bb, col risultato che \u00abla leggenda del poliziotto \"politicamente scorretto\" finisce col diventare di una prevedibilit\u00e0 esasperata\u00bb.\nNello specifico della seconda stagione, Grasso ha invece criticato l'utilizzo di \u00abstorie sinistre e di sinistra, con l'aria di chi racconta un giallo ma fa anche critica sociale impegnata\u00bb, e con esso la scrittura della serie, descritta come \u00abfurbetta e ammiccante\u00bb, dove il personaggio di Coliandro \u00e8 costruito \u00abper rappresentare una sorta di controcanto al poliziotto tipico delle serie italiane\u00bb. Critiche rivolte anche ai Manetti, in cui individua \u00abtutta la presunzione di una certa scuola bolognese, tutto il fraintendimento della mistica del cult e dello stracult\u00bb, e a Carlo Lucarelli, \u00abtroppo impegnato all'edificazione del suo Ego per dire ancora qualcosa di interessante\u00bb. Gli stessi concetti sono stati da lui ribaditi all'esordio della terza stagione, a proposito della quale ha dichiarato che \u00ab\"L'ispettore Coliandro\" [...] finge di essere \"politicamente scorretto\", ma poi delinquenti e violenti sono sempre fascisti, e i poliziotti, invece, molto progressisti\u00bb, mentre la recitazione \u00abapprossimativa\u00bb viene \u00abtrattenuta e mascherata da alcuni preziosismi registici, al limite per\u00f2 della leziosit\u00e0\u00bb, nonch\u00e9 da numerose citazioni. In definitiva per Grasso il personaggio Coliandro \u00ab\u00e8 tutto \"meta\", dalle t-shirt alla suoneria del cellulare, dai continui rimandi alla serialit\u00e0 americana al calco citazionario di \"Per un pugno di dollari\"\u00bb.\nAntonio Dipollina della \"Repubblica\" ha invece espresso entusiasmo per la serie, dichiarando come il prodotto, fin dall'inizio, sia \u00abottimo, godibile, diverso dal solito \u2014 soprattutto nella regia dei Manetti Bros. \u2014 e degno di quella (ampia) fascia di pubblico che dalla TV si \u00e8 staccata da tempo abbandonando ogni speranza\u00bb, e aggiungendo in seguito che \u00ab\u00e8 tra i rari prodotti che danno tono e colore alla programmazione in fiction di casa nostra\u00bb. In occasione della protesta dei fan per la cancellazione della serie, Dipollina ha commentato che, anche se \u00abostentare troppo la propria diversit\u00e0 non \u00e8 mai un bene [...] Coliandro va difeso a oltranza anche solo perch\u00e9 non insegue il pubblico con ritmi lenti e spiegazioni sfinenti di quello che succede\u00bb.\nAlessandra Comazzi della \"Stampa\" si \u00e8 espressa anch'ella in maniera favorevole verso la serie, scrivendo in proposito che \u00abi personaggi hanno una loro attrattiva. [...] La prima impressione \u00e8 un leggero capogiro con nervoso conseguente, poi passa: Coliandro ha un suo fascino\u00bb. La Comazzi intravede anche una somiglianza col linguaggio dei fumetti, visto che a suo dire \u00ab\"L'ispettore Coliandro\" \u00e8 un fumetto sceneggiato. Solo cos\u00ec si possono accettare le mossette e i ringhi di Morelli, \"pulotto\" onesto, determinato, un po' imbranato, con gli occhiali alla \"Cobra\" di Stallone per\u00f2 assai diverso, anche dall'iconografia poliziottesca italiana\u00bb.\nEdmondo Berselli sull\"Espresso\" ha a sua volta lodato la serie, e pur sottolineando come il prodotto \u00abva tenuto a distanza dai bambini, se non si vuole che imparino un linguaggio da scaricatori di porto\u00bb, la sua opinione \u00e8 che \"L'ispettore Coliandro\" \u00abha un tocco \"noir\" che pu\u00f2 attrarre molto, perch\u00e9 porta le storie al livello della quotidianit\u00e0 e le fa apparire \"vere\"\u00bb, concludendo con la considerazione che si tratta di \u00abun buon esempio di poliziesco moderno, televisivamente ben fatto, leggermente ansiogeno: ma questo per un \"noir\" dovrebbe essere normale\u00bb.\nDopo la rimessa in produzione a met\u00e0 degli anni 2010, Giovanni Battistuzzi de \"Il Foglio\" si \u00e8 focalizzato in senso pi\u00f9 ampio su come la serie sia diventata nel tempo \u00abuno strano caso di sottocultura di successo\u00bb, intravedendo in essa una riuscita mescolanza di cultura di massa ma anche raffinata, di politicamente scorretto che tuttavia non scivola mai nel luogo comune, con una regia ricercata ma che non disdegna lo strizzare l'occhio al pi\u00f9 popolare cinema \"action\", riuscendo cos\u00ec a unire \u00abin modo trasversale giovani e meno giovani, ground e underground, punk e rap, pop e \u00bb. Tra le poche note negative in questa fase, quella di Andrea Fagioli per il quotidiano cattolico \"Avvenire\", il quale, pur riconoscendo a Coliandro l'essere \u00abuna sorta di capostipite dei poliziotti antieroi per eccellenza in voga\u00bb nella televisione italiana d'inizio XXI secolo \u00abcome \"Rocco Schiavone\" e \"I bastardi di Pizzofalcone\"\u00bb, ne ha criticato una messa in scena che farebbe della \u00abvolgarit\u00e0\u00bb la sua cifra stilistica e che finirebbe per essere cos\u00ec \u00abil limite di questa serie\u00bb, spiegando che \u00abl'evitare un certo tipo di linguaggio e di situazioni [...] non toglierebbe nulla a questo personaggio\u00bb.\nAl di fuori della critica specializzata, tuttavia, Coliandro ha incontrato \u2014 inaspettatamente, viste le premesse iniziali \u2014 i favori degli stessi poliziotti, fino ad essere premiato dal SIULP, la principale organizzazione sindacale di rappresentanza del personale della Polizia di Stato, perch\u00e9 rappresentazione di un poliziotto \u00abpi\u00f9 vero del vero, pi\u00f9 umano dell'umano, non ci fai sentire soli, ci dai la possibilit\u00e0 di sentirci veri e non di inseguire lo stereotipo degli eroi positivi infallibili\u00bb.\nCitazioni e riferimenti.\nNell'episodio \"Sempre avanti\" della terza stagione, in uno scambio di battute con Gargiulo, Coliandro cita implicitamente il proprio ideatore, Carlo Lucarelli, alludendo alla sua mimica e alle scenografie dei suoi programmi: \u00abGargiulo, tu guardi troppi film polizieschi, guardi troppa TV, magari vedi anche quel tipo che spiega e sta sempre con le mani cos\u00ec, con dietro le figure di cartone...\u00bb\nControversie.\nNel 2006 l'episodio \"Vendetta cinese\", ambientato nella chinatown bolognese, ha creato polemiche all'interno della stessa per via di come viene descritta in negativo. Carlo Lucarelli ha risposto alle critiche affermando che \u00abil nostro film non voleva in nessun modo essere denigratorio nei confronti della comunit\u00e0 cinese di Bologna e se qualcuno si \u00e8 ritenuto offeso ne sono profondamente dispiaciuto e gli faccio le mie pi\u00f9 sentite scuse [...] \"Vendetta cinese\" \u00e8 un noir, un giallo, come si dice comunemente, e come tale fa quello che fanno i noir, esagera i toni, aumenta i contrasti, crea una caricatura in nero della realt\u00e0 [...] Il noir dovrebbe servire come spunto di riflessione. Il resto \u00e8 fiction. Spero che nessuno si senta offeso da Coliandro perch\u00e9, ripeto, non \u00e8 affatto la nostra intenzione\u00bb.\nNel 2009 i Manetti Bros. hanno ricevuto una querela da parte del calciatore italiano Marco Materazzi, per via di una battuta ritenuta lesiva nei suoi confronti, presente nell'episodio \"Mai rubare a casa dei ladri\". La frase incriminata, pronunciata dal personaggio dell'ispettore Borromini (interpretato da Massimiliano Bruno), \u00e8: \u00abQuel bastardo di Materazzi si \u00e8 fatto espellere pure 'sta domenica, e ho perso a fantacalcio...\u00bb. Materazzi \u2014 il quale ha chiarito come il punto centrale della vicenda non sia il luogo comune sull'essere un difensore facile all'espulsione, ma l'uso dell'aggettivo \"bastardo\" ritenuto offensivo e gratuito \u2014 ha chiesto un risarcimento danni pari a 1 euro per ogni telespettatore dell'episodio (che sono stati circa). Il protagonista Giampaolo Morelli ha risposto in merito: \u00abnon era una scena offensiva, anzi: la frase era un omaggio al campione. I personaggi di questa fiction parlano il linguaggio di tutti i giorni. E due tifosi che discutono di calcio al bar non direbbero mai: \"Oh, quel birbantello di Materazzi!\"\u00bb.\nNel settembre dello stesso anno l'episodio \"Sempre avanti\" ha scatenato forti reazioni da parte dell'estrema sinistra per via della presenza nel cast di alcuni personaggi appartenenti all'estrema destra bolognese, tra cui ragazzi legati al movimento neofascista CasaPound e al gruppo nazirock Legittima Offesa. Il regista Marco Manetti ha replicato che \u00ab\u00e8 stata una precisa scelta artistica e non me ne pento: io difendo il diritto di raccontare il mondo dell'estrema destra cos\u00ec come \u00e8, in maniera realistica. Non sarebbe stata la stessa cosa mettere in scena un gruppo di comparse e questo non \u00e8 un fatto ideologico. [...] Se non si pu\u00f2 raccontare il mondo per quello che \u00e8, nella sua verit\u00e0, si finisce nella censura. Io invece credo nella libert\u00e0 di espressione\u00bb.\nSempre a seguito della trasmissione dell'episodio \"Sempre avanti\", ambientato nel mondo degli ultras del calcio, la serie \u00e8 stata oggetto delle critiche del gruppo di tifosi del \"Forever Ultras 1974\", i quali hanno pubblicato un comunicato in cui affermano che \u00abancora una volta si \u00e8 ripetuto lo stereotipo stucchevole dell'ultras inteso come politicizzato, rasato, drogato e sfigato che va allo stadio armato di coltello, ignorando che a Bologna gli ultras godono di ben altra considerazione\u00bb, aggiungendo che \u00abpur sapendo che si tratta solo di una fiction televisiva, ci sentiamo di esprimerci in modo assolutamente critico nei confronti di chi ha scritto la sceneggiatura e voluto girare le scene sugli ultras, senza tenere in alcun conto il contesto della realt\u00e0 bolognese. [...] Probabilmente i Manetti Brothers pensano che gli ultras siano stupidi come li hanno dipinti\u00bb."}
{"id": "570781", "revid": "599013", "url": "https://it.wikipedia.org/wiki?curid=570781", "title": "David Thomas", "text": ""}
{"id": "570786", "revid": "729019", "url": "https://it.wikipedia.org/wiki?curid=570786", "title": "Isola di Coats", "text": "Coats \u00e8 un'isola del Canada che fa parte dell'arcipelago artico canadese ed \u00e8 posta all'ingresso della baia di Hudson.\nGeografia.\nL'isola ha una superficie di 5498\u00a0km\u00b2 ed \u00e8 la pi\u00f9 grande isola non abitata dell'emisfero boreale a sud del circolo polare artico. \nL'isola di Coats \u00e8 separata dallo \"stretto di Fisher\" e dallo \"stretto di Evans\" dall'isola di Southampton. Il suo limite a nord-est \u00e8 rappresentato dal \"capo Pembroke\" mentre a circa 130\u00a0km sud-ovest si erge il \"capo Southampton\". L'isola \u00e8 ricoperta di tundra e raggiunge la massima elevazione di 185 metri. \nFa parte della regione di Kivalliq del territorio del Nunavut.\nStoria.\nL'isola era abitata da indigeni \"Sadlermiut\" della cultura pre-eschimese Dorset. I \"sadlermuit\" , come nella vicina isola di Southampton, si estinsero contraendo malattie dagli occidentali. \nUna stazione commerciale della Compagnia della Baia di Hudson \u00e8 stata attiva sull'isola dal 1920 al 1924. A quel tempo molti inuit dell'isola di Baffin si insidiarono sull'isola. Con la chiusura della stazione commerciale l'isola \u00e8 rimasta disabitata.\nFauna.\nNon esistono piccoli erbivori sull'isola come conseguenza dell'attivit\u00e0 della Compagnia della Baia di Hudson negli anni in cui fu attiva la stazione commerciale. Di conseguenza anche la popolazione di piccoli predatori \u00e8 scarsa.\nDal 1920 l'isola \u00e8 una riserva per il ripopolamento della renna. Nell'isola vive una colonia di urie di Brunnich (Uria lomvia) di 33.000 coppie (1993)."}
{"id": "570790", "revid": "712828", "url": "https://it.wikipedia.org/wiki?curid=570790", "title": "Dxun", "text": ""}
{"id": "570793", "revid": "712828", "url": "https://it.wikipedia.org/wiki?curid=570793", "title": "Ebaq 9", "text": ""}
{"id": "570794", "revid": "2225", "url": "https://it.wikipedia.org/wiki?curid=570794", "title": "Natalie Hershlag", "text": ""}
{"id": "570795", "revid": "14691", "url": "https://it.wikipedia.org/wiki?curid=570795", "title": "Dave Thomas", "text": ""}
{"id": "570796", "revid": "103139470", "url": "https://it.wikipedia.org/wiki?curid=570796", "title": "Le allegre comari di Windsor (disambigua)", "text": ""}
{"id": "570798", "revid": "712828", "url": "https://it.wikipedia.org/wiki?curid=570798", "title": "Elom", "text": ""}
{"id": "570812", "revid": "64860", "url": "https://it.wikipedia.org/wiki?curid=570812", "title": "The Ultimate Revenge", "text": ""}
